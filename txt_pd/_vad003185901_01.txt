



Vaderlandsche Letteroefeningen 
Jaargang 1859


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1859.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
    Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de
        lopende tekst.
    
    [deel 1, pagina I]    
   BOEKBESCHOUWING,
  
  VOOR
  
  1859.
 
 [deel 1, pagina III]
 
{== afbeelding 	==} {>>afbeelding<<}
    

  VADERLANDSCHE
  LETTEROEFENINGEN,
  OF
  TIJDSCHRIFT
  VAN
  Kunsten en Wetenschappen,
  WAARIN DE
  BOEKEN en SCHRIFTEN,
  DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
  BENEVENS
  MENGELWERK,
  TOT FRAAIJE LETTEREN, KUNSTEN EN WETENSCHAPPEN BETREKKELIJK.
  EERSTE STUK.
  VOOR
  1859.
  BOEKBESCHOUWING.
  te AMSTERDAM, bij
  P. ELLERMAN.
  1859.
 
 [deel 1, pagina 765]
REGISTER
VAN DE
BOEKBESCHOUWING.
A.

	Blz.
Aart en oorsprong der Christelijke Godsdienst. Door Titus.	733
Albers (J.F.H.), Handboek der Artsenijmiddelleer.	20
Albrecht (E.), De ziekten der Tandkiemen.	604
Almanak voor Protestantsche Nederlanders.	135
- voor het Schoone en Goede.	129
Archief (Kerkhistorisch), door N.C. Kist en W. Moll. Dl. II. 1.	257
Auerbach (B.), De Barrevoetgangster.	125
Aurora. Jaarboekje voor 1859.	48

B.

Bake (R.W.J.C.), Verhandeling over den opstand in Britsch-Indië.	418
Barth (H.), Lotgevallen en Ontdekkingen. Dl. II.	217
Baumeister's (W.) Handleiding tot de Paardenkennis.	282
Beschouwingen over Land- en Waterwegen.	453
Berg (G. van den), Machteld. II Dln.	77
Beschrijving (Aardrijksk.) van de Italiaansche Staten.	677

 
 [deel 1, pagina 766]
	Blz.
Bladen uit Nicht Suze's Schetsenboek. (Guldens-Editie.)	382
Blikken in het Leven der Natuur. 1858. Afl. 2-5.	169
Boucher (Ph.), Doute et Assurance.	211
Bouwvallen (De) van mijn Klooster. II Dln.	236
Brief (Open) aan D.S. Gorter.	105
Briët (J.P.), De Eschatologie volgens het N.V. Dl. II.	541
Brill (W.G.), Over den eisch des tijds, enz.	714
Bronte (Charl.), Edward Crimsworth.	518
Brunings (P.F.), Nevel en Zonneschijn.	84
Bungener (F.), Ambrosius en de IVe eeuw.	305
Bürow (J.), Een Levensdroom. II Dln.	89
Busken Huët (Cd.), Overdrukjes.	189
Bijblad van de Economist. Door J.L. de Bruyn Kops. Jaarg. 1858.	117
Bijdragen tot de kennis d. provincie Groningen. St. I en II.	516
- voor Vaderl. Geschiedenis. Uitg. door I.A. Nijhoff. Nieuwe Reeks. Dl. I. 1.	27

C.

Cadsandria. Zeeuwsch Jaarboekje voor 1859.	333
Callenbach (C.O.), Over de Vaccine.	18
Channing's Leven.	64
(Chantepie de la Saussaye (D.)), De nood der Kerk.	53
Chantepie de la Saussaye (D.), Conservatisme et Progrès. Sermon.	211
Chijs (P.O. van der), De Munten van de Graafschappen Holland en Zeeland.	322
Cleef (H.M.F. van), Het ijzeren Schip.	240
Coehoorn (Baron van), Neêrlandsch weerbaarheid.	387
Collins (Wilkie), Het doode Geheim. II Dln.	82
Cool (P.), De stichting der nieuwe Doopsgez. Kerk te Harlingen.	493
Coquerel (A.), De twee Eerdiensten. Leerrede.	66
Coronel (S. Sr.), Middelburg voorheen en thans.	719
Cramer (J.), De Arianismo.	1
Cremer (J.J.), Een Reisgezelschap. II Dln.	323
(Cunningham (Miss)), Mabel Vaughan. II Dln.	91

 
 [deel 1, pagina 767]
D.

	Blz.
Dagbladen (De) in Nederland. Door Philalethes.	97
Debray (Miss), De Protestant.	(2e druk.)	381
Detmar (D.A.), Gods vrijmagtige genade aan een zondaar verheerlijkt.	410
Diephuis (G.), Wetgeving op het Lager Onderwijs.	263
Diets (J.D.), Beschouwingen over de doorgraving van Holland.	458
Doedes (J.I.), Twaalf Preken.	256
- Oratio de Critica.	555
Domela Nieuwenhuis (F.J.), Am. des Amorie van der Hoeven.	397
Dijk (L.C.D. van), Leven van Wemmer van Berchem.	365

E.

Economist (De). Red. J.L. de Bruyn Kops. 1858.	117
Edward Crimsworth, zie Bronte.	
Eisma (H.), Juiste inhoudsbepaling.	342
Elwes (A.), De Zee en hare beheerschers. II Dln.	461
Epkema (P.), Epistola critica de Oratione Catilinaria Ia.	21
Eyck van Zuylichem (F.N.M.), Les Églises Romanes.	187

F.

Familie (De) Atheling, zie Oliphant.	
Fern (Uit Fanny). Door Cd. Busken Huët.	189
Förster (O.), Italië, wat het was en is.	677
Freytag (Gust.), Debet en Credit. III Dln.	79

G.

Geneeskunst (De Homoepathische).	18

 
 [deel 1, pagina 768]
	Blz.
Gerstäcker (F.), De twee Gedeporteerden. II Dln.	41
- Uit het Matrozenleven.	332
- Goud! Een Verhaal uit Californië. II Dln.	724
Girardin (E. de), Oorlog.	321
Globe (De). Schetsen, bijeenverzameld door K.H. Vink. Dl. XX. 2.	427
Gorter (D.S.), De Theologie van J.H. Scholten.	105
Goy (P.), Brieven over Godsdienst en Christendom. I-IV.	62
Graham (S.), Voorlezing voor Jongelingen.	71
Guseck (B.v.), Girandola, Novellen. II Dln.	88
Gymnasium (Het) te Amsterdam. Cursus 1857-58.	362

H.

Hamaël, de rijke Arme. Door Severinus.	497
Hamilton (J.), Paradijsbeelden.	68
Handboekje bij het aanschouwelijk Onderwijs.	728
Harrebomée (P.J.), Spreekwoordenboek der Nederl. Taal. Dl. I.	561
Helge (J.E.), Hoe komt dat? Leesboekje.	287
Hemkes (H.), Rekenboek voor Meisjes. IIIe St.	582
Herinneringen aan Baron Nahuys van Burgst.	76
Hoek (M.), De herleving der Sterrekunde.	715
Hoekstra, Bz. (S.), Godsdienst en Kunst.	359
- Vrijheid in verband met zelfbewustheid.	589
- -	637
- -	685
Hoeve (A.H.v.d.), De Magt der Liefde.	493
Hofdijk (W.J.), Kennemer-Legenden. St. I-III.	274
- Griffo de Saliër. 2e druk.	434
- Vondel gekroond.	468
Holland. Almanak voor 1859.	47
Horn (W.O. von), De Watergeuzen.	45
Huis en Hart.	68
Huisaltaar (Het). 2e uitg.	410

 
 [deel 1, pagina 769]
J.

	Blz.
Jaarboeken (Nieuwe) voor Wetenschappelijke Theologie. Red. D. Harting. Dl. I.	53
- II, 1, 2.	709
Janssen (H.Q.)en J.H. van Dale, Bijdragen. II, 1, 2, 3, III.	465
John Halifax. II Dln.	754
Johnston (W.), De Tweelingzusters.	379
Jong (Corstiaan de), Handwoordenb. d. Natuurk. Wetenschappen. Afl. 1.	118

- Afl. 2.	503
Jordens (E.A.), zie Reglementen (Provinciale).	
Jorissen (S.G.), Bedenkingen op het gebied der Godgeleerdheid. St. II.	205

K.

Kaart (Tweede) van het tooneel des Oorlogs.	677
Kate (J.J.L. ten), Bloemen uit den Vreemde.	138
Keil (W.), Het Kunstmineraalwater.	758
Keller (G.), Het Huisgezin van den Praeceptor. (Guldens-Editie.)	374
Kikkert (P.J.), Wat zal langer duren.	284
Kingsley (C.), Twee jaren geleden. III Dln.	228
- Perseus, Jason, Theseus.	239
Kloss (Morits), Halterboekje.	629
Kneppelhout (J.), Mijne Zondagen in het Vereenigde Koninkrijk. Afl. 1, 2.	369
Koetsveld, C.E.z. (C. van), Levens-Phantasie.	439
Koetsveld (C.E. van), Moorman en Luipaard. 2e druk.	445
Koorders (D.), Over het Determinisme der Leidsche School.	589
-	637
-	685
Kramers (J.), Nouvean Dictionnaire Franç.-Hollandais. Afl. 15-21.	388
Krecke (F.W.C.), Natuurkundige Aardrijkskunde. 3e druk.	627

 
 [deel 1, pagina 770]
L.
	Blz.
Landolt (H.M.F.), Geschiedenis van het Nederl. Zeewezen.	605
Laurens Coster. Jaarg. I. Aflev. 2-12.	482
Lettres inédites de J.J. Rousseau.	176
Levens (Uit 's) Leerschool. Jaarg. I. Dl. I.	303
Linde (A.v.d.), De strijdende Geref. Kerk.	397
Longfellow (H.W.), Outre-Mer en Kavanagh.	271
Lotsy (S.H.), Over Reederijen.	260
Lubach (D.), Eerste grondbeginselen der Dierkunde.	577
Lublink Weddik (B.T.), Gedachten-Mozaïek.	277
Ludwig (O.), Tusschen Hemel en Aarde.	472

M.

Maandschrift voor Christel. Opvoeding. Jaarg. I en II.	530
Mabel Vaughan. II Dln.	91
Macaulay (Th. Bab.), Drie beroemde Engelsche Staatslieden.	73
Macduff (J.R.), Herinneringen aan Gennesareth.	410
Mac-Intosh (M.), Eindelijk gevonden! II Dln.	477
Mackenzie Daniëls (M.), De jonge Weduwe. II Dln.	329
Marks (R.), Zeepreken.	10
Merlen (B. van), Handleiding voor de Evolutiën.	335
Mess (P.M.), De l'influence de l'air et de l'eau de mer.	717
Meyboom (L.S.P.), Leven van Jezus. Dl. I, Afd. II, St. 2, 3, Afd. III en Dl. II.	349
Meylink (B.), De inrigting voor Doofstommen-Onderwijs te Rotterdam.	504
Möllhausen (B.), Reis van den Mississippi naar den Oceaan. II Dln.	505
Monod (A.), Wie dient gij? Leerredenen.	7
Mulder (L.), Vaderlandsche Geschiedenis.	24

N.

Niemann (H.H.), Twee Kapiteins van Willem I.	230

 
 [deel 1, pagina 771]
	Blz.
Nuijens (W.J.F.), De regening van Pius IX.	677

O.

(Oliphant (Miss)), De Familie Atheling. II Dln.	480
Oost, West, enz., zie Wetterbergh.	
Opzoomer (C.W.), Lessing. Redevoering.	61

P.
Paris (G.), Disquisitio de Ludgero.	739
Passavant (T.), Abraham en Abrahams kinderen.	115
Paul Ferrol, of de raadselen van het menschelijke hart.	621
Philalethes, zie Dagbladen.	
Pierson (A.), Een Pastorij in den vreemde.	112
Pimentel (H.), Vraagstukken over hoogere Algebra.	533
Plaats (J.D.v.d.), Twee Tempel-Psalmen.	493
Pressensé (Edm. de), De Verlosser, Redevoeringen.	4
Prins (J.J.), Leerredenen.	157

R.

Radetzky (Graaf), Eene levensschets.	317
Reade (Ch.), Logens om bestwil. II Dln.	278
Recueil des Traités et Conventions des Pays-Bas, par E.G. Lagemans. Vol. I.	311
Rees (W.A. van), Montrado.	315
Reglementen (De Nieuwe Kerkelijke), door H. Uden Masman.	308
Reglementen (Provinc.) op de Administratie der Kerkel. Fondsen. Met Aanteekeningen van E.A. Jordens.	449
Rekenlust. Tijdschrift voor Wiskunde. 1858. 1, 2.	339
Renard, Beschouwingen over de taktiek der Infanterie.	456
Ringnalda (M.N.), Dissert. de Oratione Montana.	253
Romeyn (A.), Phocion.	174
Roussel (Nap.), Hoe men niet moet preken.	557
Ruth en hare Vriendinnen. Door A.C.E. de G.	581
Rijnenberg (L.), Het leeren der Chronologie, enz. 3 St.	192

 
 [deel 1, pagina 772]
S.

	Blz.
Salm-Horstmar (Vorst Zu), Iets over de voeding der Planten.	501
Schaduwbeelden uit Suriname. Door Anna.	223
Schaduwzijde (De) der Nieuwe Wet op het Onderwijs. Ie en IIe Brief.	759
Scheltema (P.), Aemstels Oudheid. Dl. III.	463
Scheltema (C.S. Adama van), Perpetua en Miles Standish.	610
Schilthuis (U.G.), De noordel. Spoorwegen in Nederland.	510
Schneither (J.A.), Romeinsche Antiquiteiten.	431
Scholten (J.H.), Brief naar aanleiding van Gorter's geschrift.	105
- De vrije wil.	589
- -	637
- -	685
Schoolleeraar (De Nederlandsche). Red. H. Sluyters. Jrg. I. Afl. 1.	243
Selinger (J.C.M.), 't Was maar een Boer. Levensschets van Priesnitz.	12
Sewell (Miss E.), Ursula. II Dln.	526
Soeterik (D.), Iets over Homoeopathie.	70
- De brochure van Kallenbaeh.	70
Souvestre (E.), Een Wijsgeer onder de hanebalken.	87
Spat (C.J.), Dissert. de Sophoclis Oedipo Rege.	264
Spurgeon (C.H.), De heilige en zijn Zaligmaker.	215
Statius Muller (W.D.), Leven van David.	168
Steyn Parvé (D.C), De Bijbel, de Koran en de Veda's. II Dln.	418
Stieltjes (T.J.), Verslag over Spoorwegen.	95
Strootman (H.), Beginselen der Cijferkunst.	145
Swalue (E.B.), Justinus van Nassau.	38
Sweys (H.), Neêrlands Vloot en Reederijen.	337
Sypkens (E.R.), Blikken op de Ruyter's Standbeeld.	29

T.

Tante Johanna en Maria van Halden. Twee Verhalen.	376
Tebbenhoff (C.A.), Handboekje.	195
- Leiddraad der Mythologie.	195
- Fransche Litteratuur.	195

 
 [deel 1, pagina 773]
	Blz.
Teenstra (M.D.), Kronijk, enz. Dl. I.	609
Tekst bij alle Oorlogskaarten.	677
Terwen (J.L.), Het Koningrijk d. Nederlanden. Afl. 1-24.	756
Thackeray (W.M.), De Virginiërs. Afl. I.	620
Tideman (B.J.), Verhandeling over de Scheepsbouwkunde.	749
Timmer Westerouen van Meteren (H.), Dood en Leven. Oratorium.	280
Tijdschrift voor Wis-, Natuur- en Werktuigkunde. 1858. Afl. 1, 2.	339

V.

V.H. (A.), Het Geweten.	385
Vaderland (Ons). Door G. Engelb. Gerrits. Dl. V, VI.	181
Verdediging van het tijdelijk bestuur des Pausen.	677
Vérénet (G.), Précis de Mythologie.	531
Vergeet mij niet. Muzen-Almanak voor 1859.	93
Verslagen der Koninklijke Akademie. Afd. Letterkunde. Dl. III, 3, IV, 1, 2.	671
Vervolg van J.v.d. Water's Groot Plakkaatboek. Dl. I, Afl. 1-4.	367
Volger (W.F.), Chronologische Tabellen. III Stukken.	268
Volks-Almanak (Christelijke).	129
- (Geldersche).	137
Volksboek (Het Praktisch). IIIe Jaarg.	625
Voorjaarsbloemen. Door A. de Visser en anderen.	372
Vreede (G.W.), Anti-Napoleontische vertoogen.	452
- Oranje en de Bataafsche Republiek in betrekking tot Napoleon I.	559

W.

Waarheid in Liefde. Jaarg. 1858.	357
Wat heeft Europa en Nederland v.d. oorlog te duchten?	677
Weill (A.), Tien maanden Volksheerschappij.	219
Weldadigheid (Christelijke). Jaarboekje. Red. Anna A. Bergendahl.	712
Wernink (J.R.) Exegetische Studiën over πιστις en πιστευειν.	301
Westerhoff (R.), Over de Kol- of Heksekringen.	745
Wet (De) op het regt van Successie en van Overgang. Door Iz. I. Lion.	500

 
 [deel 1, pagina 774]
	Blz.
(Wetterbergh (C.A.)), Oost, West, t'huis best.	525
Wiarda (J.), Huibert Duifhuis.	397
Wilk (L. van der), Beginselen der Cijferkunst.	338
Winkler Prins (A.), Kort begrip der Dampkringskunde.	450
Witkamp (P.H.), Handboekje der Aardrijkskunde.	285
Witkop (J.), Voorlez. over h. wezen des Christendoms. Dl. III.	414
Wrightson (R.H.), Geschiedenis van Italië.	34

Y.

Ystorien (Der) Bloeme, door A.C. Oudemans.	121

Z.

Zaalberg (J.C.), Devrije openbaring der waarheid. Leerrede.	211
- De biddende Jezus.	552
- Wekstemmen ten leven. Leerr. I, II, III, V.	552
Zeeman (H.), De eerste dronk.	529
Zschokke (J.H.D.) in de voornaamste oogenblikken zijns levens.	307

KORTE MEDEDEELINGEN.
A.

Adressen (De Surinaamsche).	289
Almanak tot gezellig onderhoud.	203
Ambrosius (Is.), Het zien op Jezus. (Nieuwe uitg.)	585
Amshoff, Rutgers en D. Lorgion, Vraagboekje.	202
- Bijbelsche Gedenkspreuken.	392
Auerbach (B.), Twee Vertellingen.	346

B.

Beeloo (A.), Geschiedenis des Vaderlands.	297
Beerstecher (L.H.), Twee brochures.	540
Beets (N.), Paulus. 3e uitg.	102

 
 [deel 1, pagina 775]
	Blz.
Bemmelen (P. van), De meerderjarigheid van den Prins van Oranje.	155
Bielevelt (N.), Het cellulaire gevangenisstelsel.	632
Bletz (G.H.), Beschouwingen.	155
Bliksemschicht (Een) der XIXe eeuw.	343
Bloemlezing uit J. Cats.	251
Boneval Faure (R.T.H.P.L.A. van), Oratie.	633
Bosco's (Carlo) Tooverkabinet.	52
Brief aan een Vriend.	762
Brief (IIIe-Xe) aan ieder, die hem lezen wil.	732
Brieven over de Oostenrijksche Fondsen. 4 St.	764
Brink, Hz. (H. ten), De binnenkamer des Christens.	51
Brood (Het) des Levens.	149
Bruin (D.C. de), Aardrijkskunde v.d. O.-I. Archipel.	103
Buddingh (D.), De hoogere Burgerscholen.	536
Bungener (F.), Rome en den Bijbel. Afl. I.	730

C.

Calvijn's (Johannes) Gulden Boekske.	49
Carlebur (W.F.), Taalkundige Aanmerkingen.	290
- Handleiding tot Opstellen.	299
Chonia, Wat er van Diepenbeek werd. 3e druk.	149
Christenbode (De). 1859.	246
Cohen (B.), Over den Lijfsdwang.	343
Coolhaas v.d. Woude (S.), Spoorwegen en Telegrafen.	635
Corstius, Euthanasia.	202
Crommelin (S.), Raadgevingen.	199

D.

Debray's (Miss) Protestant. (2e druk.)	492
Demme (G.H.), Pachter Martijn en zijn Vader. 2e druk.	151
Doedes (J.I.), Leerrede over Kol. iii:11b.	681
Does de Beije (Ambroos v.d.), Nader Betoog.	249
Dorper (J.), Een huis van verpleging voor Tonglijders.	443
Drankduivel (De).	682
Duin (A.v.), Woorden van ernst en liefde.	251

E.

Eerste (Het) Hoofdstuk van Genesis.	535

 
 [deel 1, pagina 776]
	Blz.
Ehrenberg (F.), Godsdienstig Huisboek.	201
Engelbronner's (D') Jaarboekje v.d. Regterlijke Magt.	633
Evangelie (Het) aan de Armen. No. 7-12.	394

F.

Familie-Magazijn. Afl. I.	252
Flora en Pomona. Jaarg. IV. No. 1.	156

G.

Garnier (J.), Staathuishoudkunde.	395
Gauthey (L.F.F.), De Zondagschool.	534
Geschiedenis der Kerkhervorming, naar ter Haar.	247
Gids voor hen die in opengevallen boedels belang hebben.	633
Godsdienstonderwijzer (De). Afl. I.	392
Goeverneur (J.J.A.), Reizen en Avonturen van Mijnheer Prikkebeen.	204
- Versjes voor Kinderen.	250
Gon Netscher (A.D.v.d.), Noodzakelijkheid van immigratie.	394
Goudsmit (J.E.), Oratie.	633
Groen van Prinsterer (G.), Proeve, enz.	631
Groot (H. de), van Herwerden en Amshoff, Christelijke betrachtingen.	147
Gunn (C.H.), The historical Reader.	540
Gunning, Jr. (J.H.), Eene Bazuin Gods.	584

H.

Handboek van de vervoermiddelen.	104
- voor de Notariële Practijk.	633
Hebt de Dieren lief!	298
Heinecken, Onsterfelijkheid en wederzien.	50
Hertha, onder Redactie van J.J.L. ten Kate. Afl. 1, 2.	292
Holst (C.P.), Proeve van Psalmberijming.	201
Hoogvliet (W.), De werkkring van den Commissaris van Politie, enz.	587
Houwen (F.J.), De Aardbol.	295

I.

Industriëel (De). Onder Red. van J.H. van Koten.	730
Isbrandus (M.), Leerrede. Door B. Glasius.	245

 
 [deel 1, pagina 777]
J.
	Blz.
Jaarboekje (Drentsch).	300
Jaeger (A.), Pocket Dictionary.	347
James, Gedachten van Pascal.	148
Jonge (C. de), De Gemeentewet. Art. 1-119.	344

K.

Kaart van Sardinië.	491
Kaiser, Sterrekundig Jaarboekje.	203
Kalender voor Protestanten.	101
Karsten (S.), Prolusio Academica.	289
Kempers (A.G.), Het Krijgswezen van Duitschland, enz.	683
Keur van Nederl. Poëzij. Bijeenverz. door J. Hilman.	538
Kiesregt (Het) in de Nederl. Herv. Kerk.	391
Kikkert (J.L.), De kust in gevaar.	764
Kikkert (P.J.), Koopmansboekhouden.	348
- Raadgevingen aan Landverhuizers.	348
Kits v. Heyningen (G.P.), Bijbelsch Dagboekje v. 1859.	103
Koetsveld, C. Ez. (C. van), Kinderliederen. 	247
König (C.), Het Schaakspel.	295
Konijnenburg (J.v.), De vrije Koloniën en het Instituut te Wateren.	537
Kraijenbelt (W.), De ware Zielespijs en Zestal Leerredenen.	147
Kreenen en van der Kloes, Grieksch Leesboek.	249
Kropveld, Jonas de Bankroetier.	444
Kruseman (J.D.), Het openstellen van havens.	250
Krijgsmansdeugd in vier voorbeelden.	492

L.

Lammers (L.), Kinderliederen.	297
Lier (E. van), Regtsgeding tegen D...	538
Lohmann (J.), De bonorum possessione.	536
Lublink Weddik (J.W.Th.), Afscheidspreek.	152
Ludolph (L.J.C.), Engelsch Leerboekje.	684
Luttenberg's Chronologische Verzameling. 1842.	154
- 1843.	682

M.

Maatjes (A.B.), Recueil Poétique.	636

 
 [deel 1, pagina 778]
	Blz.
Mabel Vaughan. 2e druk.	732
Magazijn van Landbouw en Kruidkunde. Red. J.C. Ballot.	763
Merle d'Aubigné, Geschied, der Hervorming. Afl. 9, 10.	393
Meylink (B.), Beschrijving van Schokland.	293
Moll (J.), Inwijdingsrede.	489
Molster's Nalatenschap.	102
Monnard (C.), Eene Christelijke vrouw en moeder.	248
Mortara. Dichtregelen.	539
Mulder (G.C.), Herinneringspunten, enz.	296
Mulder (L.), Jan Faessen. 2e uitg.	345

N.

Nationaliteit (Over de) van Italië.	491
Nederland en het Oorlogsgevaar.	491

O.

Onderwijs (Het) in O.-Indië.	490
Oom Karel.	151
Oomkens' Atlas der Aarde.	252
Oostenrijk en Napoleon III.	491
Opmerkingen en Mededeelingen, van Oudeman en Diephuis.	634
Opstand (De Britsch Indische).	199

P.

Pape (C.W.), Onderwijs in het Evang. Christendom.	199
Penley's Handleiding. 	52
Pennink (F.R.), Het Synod. Reglement voor de Diaconiën.	762
Planter (De) Brunel en zijne slaven. 	395
Pot (M.), Beschouwingen en Opmerkingen.	442
Pretmaker (De vrolijke).	294

R.

Ramaer (E.H.), brochure.	587
Rang-examens (De).	537
Ranitz (R.M.S. de), Academisch Proefschrift.	153
Reiswijzer.	252
Rijle (J.C.), Leerrede.	630

 
 [deel 1, pagina 779]
S.
	Blz.
Sandwijk (G. van), Leer- en Leesboek.	346
Schaick (C.v.), Tafereelen uit het Drentsch Dorpsleven. 2e uitg.	345
Scheltema (C.S. Adama van), Hulde aan W. Egeling.	199
Schotel (G.D.J.), Dordrecht. 1e St.	344
Seymour Mulder (W.), Prettige Ernst.	296
Sinclair (C.), Jane Bouverie. (Nieuwe uitg.).	586
Smith (J.F.), Crowshall. II Dln.	732
Spijker (H.J.), Catechismus des Bijbels.	448
Spoor (W.C.), De Rozenteelt.	292
Staatswetten (Nederl.), door A. de Pinto.	155
Stem (Eene waarschuwende) tot allen die Indië wenschen te behouden.	731
Stokjes (De).	764
Successiewet (De Nieuwe).	587
Suringar (W.H.), Eene Stem uit Nederland.	290
Swiers (J.J.), Hulpboek bij den Catechismus.	441
Swieten (J.v.). Brief aan F.H. van Vlissingen.	249

T.

Tafereelen en Berigten uit de Geschiedenis der Protest. Kerk. Jaarg. 1858.	393
Testament (Nieuwe), door Vinke. 11e Aflev.	152
Thénot, Werkdadige doorzigtkunde.	293
Tijdschrift voor het Armwezen. Nieuwe Reeks. I.	536
Tooverij (De) van den dag.	588
Thorner (Ch.), Een Romanspiegel.	291

U.

Uit het Pensionnaat.	588

V.

Veen (H.G. van der), Spreuken en Rijmen.	156
Veer (G.S. de), Onderzoek, enz.	761
Verscheidenheid en Eenheid. Christel. Gezangen.	443
Verslag van het Bijbelgenootschap.	489

 
 [deel 1, pagina 780]
	Blz.
Verslag van de Telegrafen in Nederland over 1857.	396
Verwoesting (De) van den Aardbol.	248
Visser (Th H. de), Open Brief aan Bissch. J.B. Malou.	200
Vliet (W. van der), Feiten en officiële stukken.	51
Vloten (J. van), Een groot Vorst.	634
Vredepalm (De) voor orthodoxen en liberalen.	394

W.

Waarheid (De). Jaarg. I.	343
Wagner's (K.A.) Bijbelsche Verhalen.	153
Wederwoord over S. Albertsma.	762
Wet (De) van 2 September 1854.	154
Wetboek van Strafregt, door A.J. van Deinse.	396
Wetsbepaling (De) omtrent Maatschap, enz.	682
Wetsontwerp tot evenredige verdeeling der grondbelasting.	155
Wetten en Besluiten sedert 1808, enz., door W. Hoogvliet.	155
Woorden gesproken bij de begrafenis der Nanninga's.	632
Woordenboek (Bijbelsch) voor het Christelijk gezin. 11e Afl.	150

Z.

Zaak (De) van den Sergeant Hofman.	300
Zschokke (H.), De Jeneverpest.	682
Zwaag (W.C. van der), Handleiding voor Katechisatie.	198

 
 [deel 2, pagina I]
MENGELWERK,

VOOR

1859.
 
 [deel 2, pagina III]
 
{== afbeelding 	==} {>>afbeelding<<}
    

VADERLANDSCHE

LETTEROEFENINGEN,

OF

TIJDSCHRIFT

VAN

Kunsten en Wetenschappen,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

TOT FRAAIJE LETTEREN, KUNSTEN EN WETENSCHAPPEN BETREKKELIJK.

TWEEDE STUK.

VOOR

1859.

MENGELWERK.

te AMSTERDAM, bij
P. ELLERMAN.

1859.
 
 [deel 2, pagina V]
INHOUD
VAN HET
MENGELWERK.
	Bladz.
De Slavenhandel in vrije Negers. Door d - d.	1
De vestiging van Nederlanders in verschillende streken van Europa. Door f. nagtglas	24
Een Violist op Otahaiti	42
Contrasten	52
De Beetwortelsuiker. Door w.n.	53
De Homerische Zangen. II. Naar het Fransch van adolphe pictet	67
De Echtscheiding van napoleon en josephine. Vrij naar het Engelsch van john abbott	87
Waarom ik den Winter liefheb. Naar het Deensch	98
Nieuwe-Jaarwenschen	99
Hoogst zonderling voorval	99
Ida pfeiffer. Door d - d.	101
Verblijf eener Engelsche Dame onder de Kaffers tijdens de laatste oorlogen	122
De Waggon van pius IX	140
De weg van alle oude Monumenten	143
Verkoopen Meneer?	145
Nog eene Landengte om door te snijden	146
Ook de Duitschers!	147
De Chinezen in de verstrooijing	149
Stoom tegen Sneeuw	178
De Scheiding. Eene Vertelling naar het Engelsch van john oxenford	186
De Bevolking der Aarde	193
De hoogste Berg.	195
De Zedeleer der hedendaagsche Fransche Romantiek. I. Door u.e.	197. II. 245
Een Duitsch veelweter te Amsterdam in den jare 1711	218
William hickling prescott	237
Glaukos en philemon. Een Grieksch Verhaal. Naar friedrich thiersch vrij bewerkt, door johs. hk. jonckers	264
Soulouque. Naar chambers' Journal	281
Een Keizer en een Dagblad.	291
Onkiesche Liefdadigheid	292

 
 [deel 2, pagina VI]
	Bladz.
Het Straatgezang. Door Mr. j.a. molster	293
George stephenson, de eerste aanlegger der groote spoorwegen. Door a.t. reitsma	314
Iets over vóór-historische bewoners van Europa. Naar d. schaffhausen	339
Oostenrijks financiële toestand	341
Eene kennismaking met Chinesche Zeeroovers	365
Ontdekkingsreizen in Africa	380
Fransche plannen in Africa	384
Russische pracht en Russische zeden	386
Een Adreskaartje	388
De Volksstammen van den Oostenrijkschen Keizerstaat. Door von czoernig. Medegedeeld door a. sasse	389
Het Meisje van Treppi. Novelle van paul heyse	403
Over de bevordering van den Landbouw. Eene Verhandeling, gehouden in de Maatschappij Diligentia, te 's Gravenhage, 4 Februarij 1859. Door j.c. ballot	437
De Kunst bij de Semiten. Door francis pulszky	461
Een togt naar de Guano-Eilanden	472
Champagne-stijl	480
Voorgenomen togt naar Sinaï	484
Over de kunstmatige vormsverandering van het hoofd en andere ligchaamsdeelen bij verschillende volkeren. Door Dr. von jäger. Met Aanteekeningen van Dr. a. sasse	485
De veldslag van Solferino	498
Regtvaardiging der Muzelmansche veelwijverij in Algerië en de woestijn	519
Holloway-Pillen. Door p.	523
Het oudste vaste land der Aarde	529
Eene nieuwe verbetering aan de Kaart van Europa	530
De Croaten in Milaan	531
Een Bouwval in Nederland. Door f. nagtglas	533
De Reizen van Dr. h. barth in Africa. (Vervolg van bl. 692 van den Jaargang 1858.)	547, 581, 629
Nieuwe togt naar de Noord-pool. Door a.s.	572
Siamesche beoordeeling van Europesche gewoonten	577
Het edele metaal der toekomst	578
De verrassing van Dordrecht in 1481 door Heer jan vak egmont, Historische Novelle. Door u.e.	595
Een Brief uit Modena	623
Garibaldi en de Italiaansche nationaliteit	647
De twee Spanjaarden. Door Mr. scholten tot gansoijen	677
Weder een ster van den industriëlen hemel	728
Kunst en Kerk in Italië	729
De Jager van de Parck. Eene Betuwsche Vertelling uit het laatst der xvie Eeuw. Door johs. hk jonckers	743




2010 dbnl


_vad003185901_01


grieks


Vaderlandsche Letteroefeningen. P. Ellerman, Amsterdam 1859




DBNL-TEI 1



2010-01-05

KE

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. P. Ellerman, Amsterdam 1859
 
Zie: https://www.dbnl.org/tekst/_vad003185901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

 
  
  
 






{==1==} {>>pagina-aanduiding<<}

Boekbeschouwing.

Specimen Historico-Dogmaticum de Arianismo, quod,... Pro Gradu Doctoratus... in Academia Rheno-Trajectina... examini submittet Jacobus Cramer, Roterodamus. Trajecti ad Rhenum, apud Kemink et Filium, typogr. 1858. 8vo. XII et 82 pgg.

Eene dissertatie, die zich wel niet door oud-klassische vorming, maar toch door vlijtige theologische studie, wel niet door vindingrijk vernuft, maar toch door een scherpziend oordeel, zeer gunstig onderscheidt, al is 't dat de hooge toon ons hindert. Ziedaar in twee woorden onze kritiek, die we nu voorts naar behooren zullen motiveren.
Het Haagsch Genootschap stelde in 1855 de prijsvraag (we zijn in de noodzakelijkheid, om de Latijnsche opgave van c. te volgen): Welk het gevoelen geweest zij van arius en zijne aanhangers over den persoon van christus? Welke vormen het Arianisme in den loop der eeuwen hebbe aangenomen? En welk oordeel men over dit gevoelen hebbe uit te brengen? In deze vraag vond de Heer c. een geschikt onderwerp voor zijne promotie, dierwijze namelijk, dat hij in zijn Specimen alleen hare beide eerste gedeelten, doch het geheel, breeder uitgewerkt, in eene gelijktijdige Hollandsche commentatie wilde behandelen, welke thans evenwel (zoo 't schijnt; en zal ze nu ook wel Hollandsch blijven? De S. is ten opzigte zijner plannen al bijzonder onduidelijk) enkel 't ontbrekende laatste gedeelte zal bevatten, en tot het einde dezes jaars - toch niet, als 't oudtijds plag te gaan, ad Kalendas Graecas? - is uitgesteld. Of onder de ‘vele beweegredenen’, die den S. voor zijn grooter werk het Hollandsch boven 't Latijn deden kiezen, ook behoord hebbe eene mindere gemakkelijkheid om zich in deze door onze tegenwoordige studerende jongelingschap maar al te veel op non-activiteit gestelde taal uit te drukken? We zouden het bijna vermoeden, wanneer we volzinnen lezen zóó gewrongen als deze: ‘Hujusmodi quaestiones non proponi non potuerunt ab iis, qui adversarii erant ecclesiasticae expositioni christi

{==2==} {>>pagina-aanduiding<<}
Deitatis doctrinae; Arianisque opus fuit ecclesiae ut his quaestionibus responderet.’ Zoo hier als doorgaans maakt c.'s stijl op ons den indruk van Hollandsch met Latijnsche woorden; 't geen ons bij den leerling te meer afviel, naarmate we ons nog zóó kortelings aan de overschoone Latiniteit van zijn leermeester bouman vergast hadden.
Het kleed maakt den man, zegt het spreekwoord; hier echter is gelukkig de man beter dan 't kleed. Niet dat men juist door nieuwe opmerkingen gefrappeerd wordt. Want dat b.v. de Anomoei niet als wezenlijk van arius verschillende, maar integendeel als strenge Arianen te beschouwen zijn, of dat de Niceensche vaderen met hunne ὁμοουσία niet reeds eene numerieke (gelijk Prof. scholten wil), maar nog slechts eene bloot specifieke éénheid bedoeld hebben, kan men o.a. even goed uit gieselers Dogmengeschichte leeren; en dat de Semi-Arianen veeleer Semi-Nicaeners moesten heeten, heeft c. zelf als eene stelling van dorner geciteerd. Maar - en dit achten we voorwaar geene onbeduidende verdienste - het oude is uit de niet voor ieder toegankelijke bronnen en bewerkingen met onpartijdige getrouwheid, met rigtige keuze, met ordelijke rangschikking, met praecise klaarheid, met afgeronde volledigheid, weêrgegeven en geëxponeerd. Wie van 't Arianisme en zijne latere vormen een zaakrijk en toch beknopt overzigt wenscht te erlangen, schaffe zich c.'s geschrift aan. Na een goeden Introitus over de verhouding van 't Arianisme tot het voorafgegane Ebionitisme, Gnosticisme en Monarchianisme, ontvangt hij hier eerst de sententia van arius zelven, gelijk ze door hem - gematigder - in zijne brieven aan eusebius van Nikomedië en alexander van Alexandrië, en - scherphoekiger - in zijne Thalia is ontwikkeld;
dàn de sententiae der eerste, historisch met dien naam bestempelde Arianen, zoowel der Anomoëers of liever volbloed-Arianen, waarvan het stelsel van eunomius, als der Semi-Arianen of liever Semi-Nicaeners, waarvan het stelsel van eusebius van Caesarea hem als typen worden voorgelegd; en ten slotte de gemodificeerd-Ariaansche systemen van den nieuweren tijd, met name het Socinisch-Ariaansche van samuel clarke, het op dat van p. maty gebouwde Beryllisch-Ariaansche van den Maassluisschen Predikant p.w. brouwer, en... het Docetisch-Ariaansche van Prof. hofstede de groot.

{==3==} {>>pagina-aanduiding<<}

Ligt mogelijk, dat de Orthodoxie luide applaudisseert. Wij deden 't niet, al waren we orthodox. Wel willen we in geenen deele met al zulke kunstmatige schijngronden, als de benaauwd-hartigheid pleegt in te geven, gaan beweren, dat de S. de Christologie der Groninger School uit partijzucht vervalscht of verminkt hebbe, noch ook dat hij die ten onregte als Docetisch-Ariaansch hebbe gekenmerkt. Maar wij vragen - ondanks de hedendaagsche emancipatie der jeugd - met groote vrijmoedigheid, of het een jong akademieburger dan inderdaad wèlstaat, dat hij een bejaarden en gewis niet alléén door zijne jaren eerbiedwaardigen Hoogleeraar, bij uit- zoowel als inlander, bij half- zoowel als heel-geleerd, een nog altijd in kwaad gerucht staanden ketternaam naar 't hoofd werpt? Men zegge niet, dat het onderwerp der dissertatie dit onvermijdelijk medebragt; want het Arianisme maakt bij h.d.g. niet, als bij clarke of brouwer, de karakteristieke pointe van zijn leerstelsel uit, maar is een louter accidens zijner hoofdgedachte: christus de hoogste openbaring Gods; wesvolgens de Heer c. zelfs de verdenking niet ontgaan kan, of niet zijn geheele proefschrift ter wille van dien laatsten aanval op de Groningers door hem zij geschreven. Men zegge evenmin, dat het hier slechts de eenvoudig-historische uiteenzetting van een dogmatisch feit geldt; want dáárin ware geene plaats geweest voor dien kwalijk verholen spot met de Groningsche superlativi (Deo simillima en meer dergelijke, van christus' natuur gebezigde uitdrukkingen), waarbij het odium theologicum trouwer schijnt te zijn geraadpleegd dan het Paulinische ‘Uwe bescheidenheid zij allen menschen bekend’, of het Mozaïsche: ‘Voor het graauwe hair zult gij opstaan.’ En
eindelijk zegge men nóg minder, dat de bestreden Hoogleeraar immers niet tot die des S. behoort; want om 't even of men te Utrecht dan wel te Groningen of Leyden studere ('t geen wel meest van de localiteit en andere toevallige omstandigheden zal afhangen), piëteit is de echte kweekeling der Alma Mater aan al wat door wetenschap en regtschapenheid achtbaar zij, verschuldigd. Gelukkig intusschen voor Groningen, dat het in de afkeuring des Heeren c. aan Leyden een lotgenoot heeft: adres - onder veel - aan Thesis X: ‘Vocabula ϕα νέρωσις et ἀπ οϰάλυψις in ss. ll. promiscue usurpantur.’ Wel ja, waarom niet? Cramerus
dixit!

{==4==} {>>pagina-aanduiding<<}

Overigens willen we aan deze dissertatie bij menigen anderen lof, dien we er alreeds aan toekenden, ook nog dezen niet onthouden, dat zij boven vele al te schitterende of doorwrochte specimina de zekerheid vooruit heeft eigen werk te zijn. Met vertrouwen daarom, en tevens volgaarne, moedigen we Dr. c. tot eene spoedige uitgave van wat hij over 't Arianisme nog in portefeuille heeft, aan. Alleen, wil hij niet heelemáál van 't vlagvoeren afzien, hij hijsche haar ten minste niet weêr zoo hoog in top!


v.p.


De Verlosser. Redevoeringen van Edmond de Pressensé, Leeraar. Uit het Fransch vertaald. Te Utrecht, bij Kemink en Zoon. 1858. In gr. 8vo. XII en 409 bl. f 4 - :

‘Deze redevoeringen zijn geene preken. Zij werden vervaardigd wel met het doel om in eene volgreeks als leerredenen over het verlossingswerk te worden voorgedragen, maar zij ondergingen bij den druk velerlei wijziging.’ D.i.m.a.w.: Deze redevoeringen zijn wèl preken, maar tot redevoeringen omgewerkt. Iets hybridisch moet daarvan altijd het gevolg zijn; want de orateur heeft hooger wetenschappelijke eischen te vervullen tegenover zijn beschaafd - dan de prédicateur tegenover zijn gemengd gehoor. Dat hybridische misstaat en doet nadeel, ook hier.
De inhoud is als volgt: I. De val en de belofte. II. De voorbereiding van de komst van j.c. 1e Ged. Vóór het Jodendom. III. 2e Ged. Het Jodendom. IV. 3e Ged. Voorbereiding onder het Heidendom. V. De natuur van j.c.; de Godmensch. VI. Het plan van j.c. VII. De heiligheid van j.c. VIII. J.c., Profeet. 1e Ged. Het onderrigt van j.c. IX. 2e Ged. De verdediging van j.c. - De schrift. - De wonderen. - Het inwendige bewijs. X. J.c., Zoenoffer. 1e Ged. Eerste tijdperk der bediening van j.c. of zijne openbaring aan de wereld. XI. J.c., Slagtoffer. 2e Ged. XII. J.c. als Koning.
Fransche oppervlakkigheid en Fransche genialiteit... met dezen indruk doen wij het boek digt.
Fransche oppervlakkigheid. Men zou in waarheid niet zeggen, dat de S. zich de werken van eenen neander, lücke, en wie

{==5==} {>>pagina-aanduiding<<}
hij al meer in zijne voorrede opnoemt, ten nutte gemaakt had, wanneer hij - om ons voorbeeldshalve eens bij de Messiaansche voorzeggingen te bepalen, waarnaar gij al 't andere gerust moogt afmeten - het slangenzaad, Gen. iii:15, voor 't booze gedeelte des menschdoms neemt, of in Gen. xii:3, Gen. xlix:10, Deut. xviii:15, en Ps. xxii den Messias blijft zoeken, en Jez. liii nog steeds aan den echten jezaja toekent. Wilt ge meer? laat mij er dan bijvoegen, dat, om het zoenoffer voor de oudste offersoort te doen doorgaan, kaïns en abels dankoffer à tort et à travers tot een zoenoffer verkneed wordt; dat, om de ‘verdraagzaamheid der vrijdenkers’ ten toon te stellen, de ‘ongeloovige wijsgeer’ pilatus valschelijk van eene actieve medepligtigheid aan 's Heeren kruisiging beticht wordt; dat de naam van Gods Zoon, welken christus zich toekende, met dien van God (en wel in den sterken zin, waarin wij dezen opvatten) zóó geheel ex tripode wordt geïdentifiëerd, dat ons daarbij des S. eigene betuiging: ‘Ik keur ten eenenmaal de gewone en te dikwijls aangenomen wijze van handelen af, om den knoop der ernstigste moeijelijkheden door uitboezemingen in groote woorden door te snijden’, onwillekeurig te binnen schoot; dat ἕστηϰεν,
 Joh. viii:44, nog als oudtijds door ‘staande gebleven’ vertolkt, en 1 Tim. iii:16 de lezing Θεὸς behouden wordt. Reeds alleen de tirade, bl. 264, omtrent den gezagvoerenden toon der Farizeën: ‘Zij spraken, wordt ons gezegd, alsof zij zaten op den stoel van mozes’, terwijl ‘ons’ integendeel ‘gezegd wordt’, dat zij, als wettig op dien stoel gezeten, met regt van de Joden gehoorzaamheid aan hunne woorden mogten vorderen, - bewijst genoeg, dat de Fransche theoloog zulk een bagatel als wat wij historische naauwkeurigheid noemen, vèr beneden zich acht.
Fransche genialiteit. 't Is uit den aard der zaak moeijelijker van deze dan van de voorgaande rubriek bevredigende proeven bij te brengen; want des S. vernuft pétilleert dáár dikwijls meest, waar hij minst aan de waarheid getrouw blijft, en alsdan wischt de onaangename indruk, dien we door dit laatste ontvangen, den aangenamen, dien 't eerste op ons maakt, bijkans uit. Evenwel, 't zal niemand rouwen, om b.v. op bl. 14 de beschrijving van de den gevallen mensch toegelaten worsteling tegen de zonde als eerste openbaring van Gods vergevende liefde jegens hem, na te slaan, of ook wel de geheele, meerendeels

{==6==} {>>pagina-aanduiding<<}
overschoone, schildering der voorbereiding van christus onder de Heidenen in oogenschouw te nemen.
Na 't geen we bereids uit zijn boek aangehaald hebben, zal 't naauwelijks noodig zijn, des S. theologisch standpunt nog opzettelijk ter sprake te brengen. Con amore kampt hij - de aanvaller der Straatsburger School - voor de orthodoxie, maar voor eene zoodanige, die alreê, zonder 't zich bewust te zijn, door den drang der wetenschap tal van heterodoxe bestanddeelen in zich heeft opgenomen. Een krachtig handhaver van christus' Godheid, ijvert hij ter andere zijde even krachtig tegen een lijdelijk Christendom niet alleen, maar óók tegen de overschatting van 't Joodsche volk als blijvend middelpunt der Godsdienst (videatur da costa), tegen het van dat volk ontleende particularisme der ‘uitverkorenen’, tegen de typenjagt, tegen den op de Heidenen geworpen blaam der ‘blinkende zonden’, tegen 't Sabbatisme, tegen 't voorbijzien van 't heiligende doel van christus' kruislijden voor 't vergevende: ja, de plaatsvervanging, zooals hij ze bl. 321 v. voorstelt, nadert de plaatsbekleeding. Zonderling toch - dachten we bij zijne bestrijding van 't determinisme - dat wat voorheen als leuze der orthodoxie, als cor ecclesiae gold, thans door zoovele orthodoxen prijs gegeven, en door ketters als scholten beschermd wordt! Maar ja, het determinisme, ten consequentste doorgevoerd, eindigt veelal - moet eindigen? - in pantheïsme. Hebt dan acht, broeders, dat ge voorzigtiglijk wandelt! - Zóóveel ziet ge intusschen, dat p. tot die theologen behoort, die, zélven nog niet tot den vollen dag gekomen, juist daardoor des te uitnemender wegbereiders zijn voor wie zóó lang in de duisternis hebben neêrgezeten, dat de onbewolkte helle zonneschijn hen verblinden
zou, bijaldien hunne oogen niet eerst door een zachte morgenschemering van lieverlede aan 't licht gewend wierden.
De losse, levendige Fransche stijl is in onze Nederlandsche tale voortreffelijk overgebragt. En de Uitgevers, daar zij nu ook hunne vroegere Germaansche omslagen geheel schijnen te hebben vaarwel gezegd, naderen al meer en meer der volmaaktheid. Alleen, dat zij uit onzen naam hunnen Corrector nog een weinig meer naauwkeurigheid aanbevelen, die op ééne en dezelfde pagina ons op multitudisisme en Katholisisme onthaalt.


v.p.



{==7==} {>>pagina-aanduiding<<}

Wie dient gij? Zeven Leerredenen door Adolphe Monod, uitgegeven door het Evangelisch Verbond. Amsterdam, bij H. de Hoogh. 1858. f : - 90.

Daar is in alle preken van adolphe monod veel dat mij boeit, veel dat mij treft; maar ook veel dat mij hindert. Dit geldt in vollen nadruk van de zeven preken, die thans voor mij liggen. Voor het grootste deel zijn ze allen ontleend aan den bundel Sermons, in 1844 bij delay te Parijs in het licht verschenen. Eene enkele slechts wordt niet in dien bundel aangetroffen; het is de zesde van het zevental, die ten opschrift draagt: de liefde tot het geld, naar aanleiding van Luk. xii:16. De overigen hebben naar rangorde deze titels: Het geluk van het leven des Christens; de bezetenen; de dood van johannes den Dooper; het vervolg van dit onderwerp: dans en marteldood; de ligtgeloovigheid van den ongeloovige; God is liefde.
Men staat verlegen, als men zich ter beoordeeling dezer preken nederzet, welken maatstaf daarbij aan te wenden. Beschouwt men ze alleen uit een homiletisch oogpunt, dan zijn de gebreken, die ons reeds bij den eersten opslag in het oog springen, velen in getal. Met een voorbeeld zal ik daarvan ieder het best kunnen overtuigen. Boven de eerste leerrede lezen wij den tekst: Heer der heirscharen! Welgelukzalig is de mensch, die op U vertrouwt! Ps. lxxxiv:13. Nu zou elk zich voorstellen, dat de inhoud dezer preek handelt over: het vertrouwen op God. Wat is natuurlijker? wat wordt geleidelijker door den tekst aan de hand gegeven? - Maar neen; de tekst blijft geheel en al rusten, en gij vindt hier eene rede over het geluk van het leven des Christens! Dat geluk wordt nu wel met schoone trekken geschetst en op eene menschkundige wijze voorgesteld, zooals wij dat van monod gewoon zijn; maar het is geene preek, die zulk een tekst ten opschrift mogt dragen. Alleen het Evangelie had hier ten grondslag gelegd mogen worden. Of is dit zoo arm aan woorden, waarin het geluk van een Christelijk leven wordt gepredikt? waarom niet een woord gekozen als dat van paulus, 1 Tim. iv:8: de godzaligheid is tot alle dingen nut, hebbende de belofte des tegenwoordigen en des toekomenden levens? Uit den tekst moet de leerrede

{==8==} {>>pagina-aanduiding<<}
zich ontwikkelen; anders kan de tekst gerust worden achterwege gelaten.
Van een geheel anderen aard zijn onze aanmerkingen op de tweede leerrede: de bezetenen, naar het bekende verhaal Matth.
viii:28-ix:1. De geheele ontwikkeling der denkbeelden van monod over den Duivel en de booze geesten kunnen wij niet onderschrijven. De verdediging der leer van het N.T. omtrent de daemonen tegen de bedenkingen, die in vroeger en later tijd daartegen zijn ingebragt, komt ons onhoudbaar voor; terwijl het geheele betoog eene al te groote plaats inneemt in de leerrede zelve, zoodat wij volkomen instemmen met monod, wanneer hij zegt: ‘maar wij hebben ons reeds lang genoeg met deze algemeene beschouwingen bezig gehouden.’ Het praktische nut, dat uit de beschouwing van het tekstverhaal wordt ontleend, is dan ook zeer gering. Naar ons oordeel is deze rede wel de minste in waarde van het zevental.
In al de kracht zijner welsprekendheid treedt adolphe monod u voor den geest, bij het lezen der derde rede, over den dood van joannes den Dooper. Treffend is de paralel door den redenaar getrokken tusschen het sterven van joannes en het sterven van jezus; hoewel hij de geschiedkundige trouw verloochent, wanneer hij ook hierin de gelijkheid tusschen den Heer en zijn wegbereider zoekt, dat beiden een even groot getal jaren hebben gearbeid. Maar wij vergeven hem gaarne deze en dergelijke kleine feilen, die een gebrek aan grondige wetenschappelijke ontwikkeling verraden, wanneer wij de schoone bladzijden lezen, waaraan deze rede zoo rijk is. Heerlijk is het slot van het geheel: ‘In de geschiedenis, welke wij overwogen hebben, ziet de wereld, dat herodes joannes den Dooper veroordeelt; maar het geloof ziet er daarentegen in, dat joannes de Dooper herodes veroordeelt’; en daarop de schildering van het oordeel, dat reeds in deze wereld herodes trof. En dan de blik over de gansche geschiedenis, waarin zich datzelfde verschijnsel openbaart. ‘Zulk eene heerschappij voert het Woord van God (de kracht der waarheid) te allen tijde. Naar het oordeel der wereld verschijnt paulus voor felix, voor festus, voor agrippa; maar naar het oordeel des geloofs verschijnen felix, festus en agrippa voor den Apostel paulus, om dat Woord te hooren, waardoor hunne zonden hun vergeven of gehouden zullen worden. De heerschappij is aan het Woord, aan

{==9==} {>>pagina-aanduiding<<}
het Woord alleen; al het overige is slechts een voorbijgaande schijn: ‘Uw Woord, o God, bestaat in eeuwigheid! Die aan het Woord vasthoudt, zal met het Woord bestaan, die het weêrstaat zal beschaamd worden. Hemel en aarde zullen voorbijgaan, maar Uw Woord zal geenszins voorbijgaan.’
Omtrent de vierde rede alleen eene enkele opmerking. In het begin daarvan lezen wij: ‘hebt gij in het verhaal van den Evangelist niet een van die woorden opgemerkt, waardoor het blijkbaar is, dat de Heilige Geest zijne pen heeft bestuurd: Als er een welgelegen dag gekomen was?’ - Staat hierbij met uwe gedachten een oogenblik stil. Wat moet dat beteekenen, dat de Heilige Geest de pen van den Evangelist heeft bestuurd? Hebben wij hier de leer der werktuigelijke ingeving voor ons, waarbij de evangelisten als lijdelijk worden gedacht en hunne schriften eigenlijk door den heiligen geest worden te boek gesteld? De woorden zouden het u doen vermoeden, indien gij monod niet beter kendet, en onder anderen in zijn paulus met vreugd hadt ontdekt, dat hij boven zulk eene mechanische inspiratie-leer verheven is. Waartoe dan dergelijke uitdrukkingen, die in den mond van monod niet meer dan holle klanken zijn? Ja! waren zij dit nog slechts alleen, maar wanneer mannen als monod en zijne geestverwanten zich op zulk eene wijze uitdrukken, dan geven zij aanleiding, dat de oude dwaling voortdure en met hun gezag op nieuw het licht der kennis onder de koornmaat worde geplaatst. Mogt reine liefde tot de waarheid toch allen, die de waarheid kennen, tevens dringen om haar rond en vrij uit te spreken, en haar niet onder den mantel der regtzinnigheid te verbergen, al moet dat dan ook geschieden ten koste van een weinig menschenlof.
Wij vestigen ten slotte nog de aandacht op de laatste rede: God is liefde. Vooral het begin is verrassend. In eene kleine stad van Italië, onder een stroom van lava bedolven, wordt een handschrift ontdekt, een handschrift van den eersten brief van joannes. Het wordt ontrold en de bijna uitgewischte woorden komen door allerlei kunstmiddelen allengs aan het licht. Men is genaderd tot hoofdst. 4 vs. 8. De woorden God is - zijn ontcijferd; en nu weet men niet, wat er volgen zal; tot eindelijk het woord liefde zigtbaar wordt. Maar eer monod dit laatste mededeelt, schetst hij de onzekerheid, de spanning, de vragen, die er oprijzen in aller gemoed, met zoo

{==10==} {>>pagina-aanduiding<<}
levendige kleuren, dat men zelf met de verbeelding op dat tooneel tegenwoordig is. Zelden las of hoorde ik eene treffender inleiding op eenige kerkelijke of andere rede, zoo uitermate geschikt om van den beginne af de aandacht te boeijen en de harten te winnen. De leerrede zelve voldeed mij minder dan het begin liet verwachten. Het voorbeeld van dien Groenlander en zijn gesprek met een Moravischen broeder, om aan te toonen welk een indruk het evangelie van Gods vergevende liefde op een Heiden moet maken, kwam mij uiterst gezocht en niet zeer natnurlijk voor. Maar toch zijn ook hier, even als in elke leerrede, menigvuldige sporen aanwezig van het fijne vernuft, den diepen blik, den gemoedelijken ernst des grooten redenaars. Juist daarom, omdat hij zoo hoog als redenaar staat, betreuren wij het te meer, dat een gemis aan grondige kennis van den aard, den oorsprong en het karakter der Nieuw-Testamentische schriften hem telkens op een dwaalspoor brengt, helaas! door te velen bewandeld. Ondanks de feilen, die in menig opzigt hier zijn aan te wijzen, en waarvan wij slechts enkele proeven hebben genoemd, wenschen wij dat deze preken voor velen, ook buiten de geestverwanten van monod, ten zegen zullen zijn. Het uiterlijk van dit boekje is zeer bevallig.
-r-


Zeepreken, of eenvoudige toespraken, ingerigt voor de algemeene eerdienst en voor bijzonder gebruik op oorlogs- en koopvaardijschepen, door Richard Marks. Naar het Engelsch. Utrecht, Kemink en Zoon. 1858. In 8vo. postform. 422 bl. in linnen band. f 2-50.

Eenvoudige godsdienstige toespraken ten gebruike op zeeschepen zijn allernuttigst, maar het moeten dan ook eenvoudige, zuiver christelijke toespraken zijn, die de zeeman begrijpt en die ingaan tot zijn hart. Kom hem echter niet aan boord met een dogmatisme, waaraan hij niets heeft, omdat hij er niets van verstaat, of dat hem, zoo hij meent, op holle klanken af, tot het uitverkoren volk des Heeren te behooren, slechts nog meer stijft in zijne onkunde en vooroordeelen. Daarom spreken wij een bepaald afkeurend en afradend oordeel uit over deze vertaling. De heer a.m.c. van asch van wijck had zijnen tijd - zeker niet in zijne meening, maar wel

{==11==} {>>pagina-aanduiding<<}
in de onze en in die van allen aan wie Evangelische verlichting en Evangelische zin bij onze zeelieden ter harte gaan - beter kunnen besteden, dan door het overzetten van dit geschrift, al acht hij zijnen arbeid niet beter te kunnen besluiten dan met den wensch en de bede van den schrijver over te nemen tot den ‘Drieëenigen God, Vader, Zoon en Heiligen Geest.’
Meer bladzijden, dan dit Tijdschrift regels voor de beoordeeling van dezen prekenbundel kan afzonderen, zouden wij moeten schrijven om al de godgeleerde scholastiekerij aan te wijzen en al de onjuiste, onevangelische voorstellingen te doen kennen, die schrijver en vertaler ‘op oorlogs- en koopvaardijschepen’ wil hebben uitgestald. Aan één staaltje zal men denkelijk genoeg hebben. De Christen heeft te strijden o.a. tegen den Duivel. ‘Die oude slang, waarmede de dwazen zoozeer den spot drijven, of wiens persoonlijk bestaan zij voorwenden niet te gelooven (grooter dienst kunnen zij hem zeker niet doen) is wel de geduchtste vijand, wegens zijne groote list en behendigheid en zijnen volhardenden ijver in dien strijd; terwijl hij volleerd is in de kunst om van de zwakste zijden van het menschelijk hart gebruik te maken ter bereiking van zijne helsche plannen. Wel heeft hij bij zijnen val alle goeds verloren, maar zijn groot verstand heeft hij behouden, en hoewel hij overwonnen is en in kluisters tot op den grooten oordeelsdag gehouden wordt, is en blijft zijne magt en invloed op het bedorven menschengeslacht toch zeer groot, en zoo God het niet weêrhield, zou hij, even als hij job van al zijne kinderen beroofde, weldra alle inwoners van de aarde verdelgd hebben’ - en wat daar meer volgt, te onzinnig om uit te schrijven, en waarbij het geestelijke spelen met woorden, zoo als in preek XIV: Overtogt van de Jordaan des doods (tekst Jerem. xii:5)! niet eens in aanmerking komt. Volgens den schrijver deed david geen gebed, die (schrijft de vertaler) niet door God werd verhoord (bladz. 145). Doch genoeg; wij zouden van dit maakwerk geene notitie nemen, indien wij ons niet verpligt rekenden om er nadrukkelijk tegen te waarschuwen allen, die, misschien op den titel af, zich zouden opgewekt gevoelen, om dit geschrift aan
boord te brengen. Wij hebben daartoe wat oneindig beter is, en de uitgevers hebben zich weinig verdienstelijk gemaakt met deze Sea Sermons in onze taal aan te bieden.



{==12==} {>>pagina-aanduiding<<}

't Was maar een boer. - Authentieke levensschets van Vincenz Priesznitz, naar het oorspronkelijke Hoogduitsch van Dr. J.C.M. Selinger, Directeur der K.K. Academie voor Oostersche talen te Weenen, enz. enz., voor zijne landgenoten omgewerkt door een Nederlander. Met portret en facsimilé. Amsterdam, bij J.C. Loman, Jr. 1858. In kl. 8vo. XVI en 193 bl. f : - 90.

Den langen titel hebben we in zijn geheel overgenomen, omdat hij op zich zelf reeds een element van beoordeeling van het werkje aan de hand geeft. Een Doctor in de letteren, zooals 's mans bijgevoegde titulatuur doet vermoeden, laat zich op den Gräfenberg door gepaste beweging in de vrije lucht, ondersteund door baden en geregelde diëet genezen - zooals in het werkje vermeld wordt - van de kwaal waarvan hij in zijne bedompte studeercel de kiemen opgedaan had, en neemt daaruit gelegenheid om den man - het natuurkind - dat hem tot de natuur terugbragt, ten hemel te verheffen. En een Nederlander, dien wij vermoeden zouden, dat geen vreemdeling is in de geneeskundige wetenschap, (maar dàn begrijpen we niet zijne verklaring van epidemisch door overgeërfd) wil dat lofschrift bij zijne landgenooten bekend doen worden, ten einde ook ons gelukkig te maken met den ‘vollen middag’ van de zon der hydrotherapeutische genade, die ‘reeds lang in het buitenland aangebroken is.’ De Vert. twijfelt ‘toch geenszins aan de mogelijkheid van middagluister - althans voor den ziende.’ Maar Ref. vreest dat die middag, die luisterperiode van de watergeneeskunde hier te lande nog lang niet zal aanbreken. En toch schijnt het niet dááraan te haperen, dat men hier niet genoeg ziende is, alias niet genoeg met een nieuwigheidje op heeft, getuige klopgeesterij (absit invidia dicto) en tafeldans, somnambulismus en biologie en dergelijke fraaijigheden meer. Of anders misschien reeds het morgenrood voor dien gewenschten middagluister in Rotterdam gloort, waar twee homoeöpathen hunne behoeftige stadgenooten gratis helpen, en misschien, als we wèl onderrigt zijn, weldra een derde als homoeöpaath uit den dop zal treden, na zich ontdaan te hebben van het slijk der ouderwetsche geneeskunde, dat hij door heeft moeten kruipen - de
tijd zal het leeren. Maar zooals gezegd; tegenwoordig zullen de meesten onzer landgenooten nog

{==13==} {>>pagina-aanduiding<<}
op het bloote denkbeeld van koud water eene rilling krijgen, en dat terwijl wij van alle kanten bijna in het water zitten en in ieder geval voor een deel beneden het niveau van het groote water leven. Weinigen, zeer weinigen zullen plan hebben, om zich door water te laten genezen, die enkelen uitgezonderd, die tot het water hunne toevlugt nemen, als het uiterste redmiddel uit een toestand waarin zij niet langer wenschen te leven. En zelfs deze nemen - wanneer zij door omstandigheden van hun wil onafhankelijk verhinderd worden van hun geneesmiddel tot het uiterste of tot de verlangde uitwerking gebruik te maken - zelden tot het vroeger gebezigde middel weder hun toevlugt, wanneer de vroegere toestand, of een dergelijke die hen het eerst tot het besluit bragt, terugkeert. Zoo schijnt het ten minste hier te lande te zijn. Misschien dat het anders is, waar de zon der watergeneeskunde in vollen luister schijnt.
Zou de Vert. dat niet eens willen onderzoeken en statistieke opgaven daarover willen mededeelen, natuurlijk met vermelding van den meerderen of minderen rijkdom van water in de omgeving van de plaatsen, die hem zijne cijfers leveren? Dat onderzoek zou misschien meer belangrijke uitkomsten kunnen opleveren, dan a priori te verwachten is.
Wat nu den inhoud van het werkje betreft, dat eene doorgaande vergoding behelst van priessnitz' persoonlijkheid zoowel als van zijn inborst en bekwaamheden, en eene hoogdravende verheffing van priessnitz' geneeswijze - interessant is vooral de vermelding van den oorsprong der methode. Met priessnitz' eigene woorden wordt die oorsprong medegedeeld, en men kan er ten minste uit zien, dat men ook zonder logica tot groote resultaten, tot vermaardheid komen kan. Misschien is het evenwel daartoe een vereischte, om ‘maar een boer’ te zijn. Als proefje van 's mans kennis van de natuur en zijne geniale toepassing daarvan deelen we die woorden over den oorsprong zijner methode hier mede. ‘Het werd mij al spoedig duidelijk, dat in het water levenwekkende en versterkende krachten aanwezig moesten [sic!] zijn; [en wel waarom?] daar verdorrende planten en dorstige dieren als herleefden wanneer zij de noodige hoeveelheid water ontvingen.’ De wijze van toepassing van het koude water was nu in het eerst deze, dat daarbij eene spons gebruikt werd. Bijzondere omstandigheden gaven

{==14==} {>>pagina-aanduiding<<}
aanleiding tot verruiming van priessnitz' kennis van de natuur. De wonderkuren die hij namelijk verrigtte, werden aan hekserij toegeschreven, en het gebruik van de beheksende of behekste spons aan den wonderdoctor verboden [getuigt 't wel, even als het wonder te Lourdes, voor den staat van ontwikkeling onder het volk, waaronder zoo iets plaats kan hebben?]. Maar priessnitz liet zich hierdoor niet afschrikken en gebruikte voortaan bij zijne wrijvingen en wasschingen de vlakke hand, omdat, zegt hij, ‘men mij die moeijelijk afnemen of wel het bezigen er van verbieden kon. Tot mijne eigene verwondering rigtte ik er echter meer mede uit dan vroeger met de spons en zag later in, dat de oorzaak van dit verschijnsel daarin lag dat nu leven op leven werkte.’ Wie die verklaring maar duidelijk vindt! Zoo goed als van eenig middeleeuwsch geleerd betoog, kan men hierop toepassen de woorden van göthe: ‘- eben wo Begriffe fehlen, da stellt ein Wort zur rechten Zeit sich ein.’ Toch had pr. die vernuftige ontdekking niet aan middeleeuwsche folianten te danken, want op bl. 60 vermeldt de Schr. zelf: ‘Met eenzijdig abstracte geleerdheid was priessnitz weinig ingenomen en schatte dat veel weten zóó gering, dat hij daarin wel eens te ver ging.’ Eenige bladzijden te voren leest men van een paar boeken, die aan pr. te leen gegeven werden, om zich daaruit een wetenschappelijk vernis te geven. Of hij ze gelezen heeft, en zoo ja - beleefdheidshalve, of wel om met den inhoud bekend te worden, blijkt niet; wel dat hij zich later maar niet meer met studie ophield, ‘om zich niet van den weg af te laten brengen.’ Bij zoo iemand is het niet te verwonderen, wat bl. 105 medegedeeld wordt: ‘in alledaagsche verschijnselen - vond pr. uitingen van verborgene
krachten.’ De wetenschap der natuur heeft anders juist omgekeerd het streven, om alle krachten wier uitingen zij waarneemt, zooveel mogelijk tot ééne terug te brengen. Dat iemand als pr. ook al niet veel op heeft met vaccinatie, wat wonder? zelfs dat hij deze kunstverrigting noemt ‘eene roekelooze greep in de heilzame natuurlijke verrigtingen van het organisme’, behoeft ons niet te bevreemden. Of het hem misschien anders had kunnen stemmen ten aanzien van de waarde der vaccinatie, dat zij ook bij de Toearegs in de groote woestijn van Noordelijk Afrika gebruikelijk is, zooals de beroemde reiziger Dr. barth meêdeelt, en wel zonder dat het ergens uit blijkt,

{==15==} {>>pagina-aanduiding<<}
dat ze haar onmiddellijk of langs een omweg van de Europeanen zouden overgenomen hebben? Maar de man las niet, en kwam niet van zijn Gräfenberg af; hij wist dus ook niet, dat in de vorige eeuw het aanzienlijkste sterftecijfer in Europa door de pokken geleverd werd, dat dit getal na de invoering der vaccinatie zeer verminderd is, en te naauwernood meer in aanmerking komt. Verder dat onbeschaafde volksstammen, wien de smetstof der pokken meêgedeeld is, daardoor verschrikkelijk geteisterd worden, zoodat zelfs ter wille van eigen lijfsbehoud en om het welzijn van den stam, de aangetasten aan hun lot overgelaten worden en de stam verder trekt. Dat de man overigens vertrouwen genoeg had op koud water en op zijne kunst, wordt door meer dan één voorbeeld gestaafd, waaruit blijkt, dat hij zoowel bij gezondheid als bij ziekte zijne methode op zich en de zijnen toepaste. Somtijds zal daarbij ook wel de noodige overdrijving plaats gevonden hebben, b.v. bl. 45, waar van eene scharlakenkoorts gesproken wordt, die binnen eene week genezen geweest zou zijn. Maar niets wordt er bijgevoegd, waaruit men kan opmaken, dat de ziekte in haar waren aard herkend en bij haar juisten naam genoemd is, zoodat men wel regt heeft, om de verzekering van niet-geneeskundigen ten minste te wantrouwen. En dit te meer omdat twee bladzijden verder meêgedeeld wordt de geschiedenis van een ongeval, dat pr. overkwam. Hij stootte namelijk zijn voet, en wel moet het erg aangekomen zijn, ten minste hij zet daarop: ‘als het morgen niet beter is, moet ik morgen sterven.’ Nu was het den volgenden dag beter, ergo pr. had zich zelven door zijne behandeling van den dood gered. Ref. zou echter op dit geval eer het spreekwoord toegepast willen zien: beter hard geblazen dan den mond gebrand.
Uit dit alles kan blijken hoe ongeschikt een lofredenaar priessnitz in Dr. selinger gevonden heeft. Alleen een geneeskundige is in staat om priessnitz en zijne methode te beoordeelen, en kan er zich voor wachten om voor eene soort van goddelijke ingeving te houden, wat eigenlijk alleen den naam verdient van brutalen onzin. ‘'t Was maar een boer’, zal men misschien den titel willen nazeggen, en dan zou ik gaarne antwoorden: ‘'t is waar, van een exemplaar van dat geslacht, zoo als men het in Boheme verwachten kan, zegt het zeker al veel, zóó geweest te zijn. Maar de spreekwijs gelijkt veel

{==16==} {>>pagina-aanduiding<<}
op eene, die deze of gene soms op zich zelven toepast (en dat wil blijkbaar de Schr. of de Vertaler er meê): ‘ik ben maar een arm of een eenvoudig mensch’ of dergelijke, en men behoeft niet veel menschenkennis te hebben, om dezulken te herkennen voor Diogenessen in hunne soort, door wier gescheurde kleêren de hoogmoed heen komt zien.
Niemand meene overigens dat Ref. bij dezen heeft willen uitvaren tegen de hydrotherapie, of dat hij goedvindt den blijkbaren afkeer hier te lande van het koude water. Maar een werkje als dit is eene kwakzalverachtige aanprijzing van de watergeneeskunde, geheel buiten de wetenschap staande, terwijl deze daarentegen door grondig en gezet onderzoek meer en meer tracht bekend te worden met de bruikbaarheid van het water als inwendig niet minder dan als uitwendig geneesmiddel. Ook van den Vertaler, van wien we het als waarschijnlijk aangenomen hebben, dat hij geneeskundige is, mag gezegd worden, dat hij zich niet op het tegenwoordige standpunt der geneeskunde geplaatst heeft, dat hij dat standpunt niet begrijpt, en de vooruitzigten, de wenschen van die wetenschap niet kent. Hare wenschen immers zijn, zich hoe langer zoo meer op te lossen in hygiène of gezondheidsleer, en haar tegenwoordig standpunt is niet zoodanig, dat men haar tegenover homoeöpathie, allopathie noemen mag. Want weinig minder onzinnig dan de leer van similia similibus zou zijn de strenge toepassing van de leer contraria contrariis; maar geen niet-homoeöpaath zal die leer aanhangen. Alleen aan de ondervinding komt bij het behandelen van zieken de laatste stem toe, en het rationaliseren in de therapie, de proeven op het gezonde ligchaam, om daaruit te besluiten tot geneeswerking op het zieke ligchaam, hebben zóó weinig opgeleverd, dat ten minste twee van de voornaamste geleerden, die zich bijzonder met dezen tak van de geneeskundige wetenschap bezig gehouden hebben (Prof. albers en Prof. clarus), tot het besluit gekomen zijn, dat proeven met geneesmiddelen op het gezonde ligchaam geene waarde hebben, dan alleen tot opheldering van de reeds te voren bekende, door de ondervinding bewezen geneeswerking bij ziekten. Daardoor wordt tevens de onderste grondsteen van de homoeöpathie voor ten
eenenmale onbruikbaar verklaard, en het gebouw van vermeend weten, op dien grondsteen opgetrokken, mist daarmede allen waarborg van duurzaamheid.

{==17==} {>>pagina-aanduiding<<}

Waarlijk, wanneer de Vert. zich ten doel gesteld heeft, de watergeneeskunde hier te lande ingang te doen vinden - 't zij dan dat dit geschiede om de zaak zelve, of uit menschlievendheid, of om welke andere reden ook - hij zal zijn doel op die wijze bezwaarlijk bereiken. Non tali auxilio, nec defensoribus istis! Van een Doctor in de letteren was eene dergelijke onhandige verdediging eer te wachten; maar dat zoo'n prul nog een vertaler vindt! Waarom geene populaire (maar niet onwetenschappelijke) schets van watergeneeskunde geleverd, gelijk men in den laatsten tijd wel wanhopiger rigtingen in de ‘After’-geneeskunst met talent verdedigd heeft gezien? Met name heeft Ref. hier het oog op de verdediging van de Homoeopathie door n.n., den lijfarts van den aartshertog johan van Oostenrijk, en op de verdediging van het zich noemend dierlijk magnetismus door Dr. wilh. wurm, assistent-geneesheer in München. (Wat er is van de werkjes over het laatstgenoemde onderwerp, onlangs ten onzent bij h.j. van kesteren uitgekomen, is Ref. nog onbekend.) Eene dergelijke behandeling van het onderwerp, die, zooals gezegd, niet zooveel talent vereischt zou hebben, als die der beide pas genoemde wanhopige rigtingen, zou de zaak van de hydrotherapie meer bevorderd hebben, dan de vertaling van dit werkje, of de geraaktheid, waarmeê de aanmerkingen beantwoord (?) zijn, die Dr. h.j.b. in den Tijdspiegel bij de aankondiging van dit zelfde werkje maakte.
Ref. eindigt met de woorden, ontleend aan eene rede door den beroemden Prof. rokitansky gehouden in de zitting der K. Akademie van Wetenschappen te Weenen, den 31sten Mei des vorigen jaars:
‘Zooals de geneeskunde heden ten dage is, liggen de grondslagen van haar pogen, zelfs in sommige bijzonderheden, voor het verlichte publiek open en bloot, en mag zij op het onbeperkte vertrouwen daarvan aanspraak maken. - Hare geheimen zijn geene andere, dan de diepten van de echte wetenschap, die zich van mysticismus en autoriteitsgeloof vrij gemaakt heeft en aan anderen meêgedeeld kan worden; de middelen waarmede zij werkt, zijn aan de natuur ontleend en aan die wetenschap getoetst. Ook bouwt zij heden ten dage geen zoogenaamde systemen, noch in de theorie, noch in de praktijk. Wat thans nog systeem genoemd wordt, zijn alleen bijzondere,

{==18==} {>>pagina-aanduiding<<}
eenzijdige meeningen en handelwijzen op een beperkt gebied, die op onevenredige ontwikkeling van den een of anderen tak van wetenschap, of wel op de eene of andere op zich zelve staande ontdekking berusten. Over hunne waarde is het voldoende om dit op te merken: Hoe meer hunne aanhangers ze bij uitsluiting als geneesmethoden in praktijk brengen, des te meer hebben zij er behoefte aan om op sluwe wijze, door alles behalve wetenschappelijke gronden geleid, de voorwerpen uit te kiezen, waarop zij hunne kunst zullen uitoefenen, even als de oud-Grieksche tempelgeneeskunde in het belang van de Godheid, van wie de genezing gevraagd werd, de levensgevaarlijke zieken onder het eene of andere voorwendsel verwijderde.’
Met deze woorden van den grooten meester der ziektekundige ontleedkunde besluit Ref. dit verslag, dat sine ira, sine studio geschreven werd, en wacht hij bedaard het Quos ego van de andere partij af.


Dr. a.s.





De homoeopathische Geneeskunst. Populaire schets voor het Geneeskundig Publiek, door eene Vereeniging van voorstanders der Homoeopathie. Te Rotterdam, bij H. Nijgh. 1858. In 8vo. VI en 43 bl. f : - 30.


Waardoor heeft de Vaccine zooveel van hare behoedende kracht verloren, en hoe zal men afdoende daarin voorzien? Door C.G. Callenbach, Senior, Medicinae Doctor en practizerend Geneesheer te Utrecht. Utrecht, Kemink en Zoon. 1858. In 8vo. 31 bl. f : - 40.

Hoewel de beide bovenstaande titels het vermoeden opwekken van betrekking te hebben tot twee, naar inhoud en vorm zeer uiteenloopende, kleine geschriften, vermits het eerste gewijd is aan een meer algemeen onderwerp, en het tweede dienen moet om een zeer speciëel vraagstuk te behandelen, en wel, gelijk gewoonlijk, door een enkelen met name genoemden auteur, terwijl No. 1 gezegd wordt eene vrucht des geestes van onderscheidene, in denkwijze overeenstemmende schrijvers te zijn, zoo hebben beide die werkjes echter, gelijk ons nader zal blijken, wat oorsprong en strekking betreft, zoo groote overeenkomst, dat wij meenden beider aankondiging onder één

{==19==} {>>pagina-aanduiding<<}
hoofd te mogen vereenigen. Wij zullen ons daarbij echter tot het opgeven van den hoofdinhoud moeten bepalen, terwijl wij meenen eene meer uitvoerige in bijzonderheden tredende beoordeeling aan de geneeskundige Tijdschriften te kunnen overlaten.
I. Ofschoon de ongenoemde schrijvers zeggen leeken in het vak te zijn, zoo meenen zij echter eene populaire schets, ter aanbeveling van de homoeopathische geneeskunst aan hunne mede-leeken te mogen en moeten aanbieden. Niettemin halen zij aan het einde van het voorberigt, een zestal hoogduitsche homoeopathische schrijvers aan, van wier werken zij hebben gebruik gemaakt. Dat het werkje grootendeels als eene compilatie uit deze zal moeten beschouwd worden, schijnt reeds te blijken uit de vele germanismen, die men er in aantreft, zoo als wisselkoorts, inwerkingen, kleinheid der gaven (van geneesmiddelen), verdichtingen, enz. - In het eerste hoofdstuk wordt de oorsprong en het grondbeginsel der homoeopathische geneeskunst behandeld; in het tweede en derde de enkelvoudigheid der homoeopathische middelen en de kleine giften, waarin ze toegediend worden; in het vierde de homoeopathische diëet; in het vijfde de homoeopathie voor reizigers en zeevarenden; in het zesde de homoeopathische behandeling der veeziekten; in het zevende het verschil tusschen de allopathische en homoeopathische behandeling, ten opzigte van de sterfteverhouding en van de verplegingskosten; in het achtste eindelijk, de tegenwoordige toestand der homoeopathie, met hare behoeften aan afzonderlijke leerstoelen, aan een homoeopathisch staats-examen, en aan het regt van zelfbereiding en kostelooze afgifte van geneesmiddelen.
II. De heer callenbach, een der weinige homoeopathische geneesheeren, die ons vaderland oplevert, beantwoordt de beide op den titel van zijn werkje gestelde vragen door aan te wijzen, dat de vaccine (die bij den mensch achtereenvolgens reeds vele generatiën doorloopen heeft) vermoedelijk verzwakt is, en dat daarom het voornaamste hulpmiddel gelegen is in de aanwending der echte aan de koe zelve ontleende pokstof. Ofschoon wij in beide opzigten in de meening van den schrijver deelen, moeten wij echter opmerken, dat het voor de regeneratie der koepokstof reeds toereikende is, om van tijd tot tijd eenige koeijen met vaccinestof in te enten en zóó eene nieuwe, blijkens de ervaring, veel krachtiger inëntings-stof te verkrijgen, gelijk

{==20==} {>>pagina-aanduiding<<}
de proeven van den hoogleeraar numan en anderen geleerd hebben. Dat wij, voor het overige, op des schrijvers betoog, als zou de uitvinding van jenner een luisterrijk bewijs voor de waarde der homoeopathie opleveren, zeer veel hebben af te dingen en daarop, bij uitnemendheid, het omnis comparatio claudicat (elke vergelijking van ongelijksoortige zaken loopt mank) toepassen, behoeft wel niet opzettelijk te worden aangewezen.





Handboek der Algemeene Artsenijmiddelleer, of de leer der Artsenij- en Geneeswerking in ziekten, door Dr. J.F.H. Albers, Hoogleeraar aan de Hoogeschool te Bonn, enz. Kampen, K. van Hulst. 1858. In 8vo. 355 bl.

Om eene dieper ingaande beschouwing van dit werk te leveren, dat van zuiver geneeskundigen aard is, daartoe schijnen mij de Vaderl. Letteroefeningen de plaats niet. Iets anders is het echter om de aandacht der geneeskunst-oefenaren te vestigen op den rijken inhoud van wetenschap en ervaring in dit boek meêgedeeld. De hoofdgedachten, die den Schr. daarbij voor den geest zweefden, vindt men reeds in zijne voorrede vermeld: ‘De algemeene artsenijmiddelleer, zooals de leer van de artsenijwerking ook wel genoemd wordt, is de schakel, die physiologie, therapie en speciële artsenijmiddelleer met elkaâr verbindt. Er is geen tak der geneeskunde, die de therapie meer voor elke empirische behandeling behoedt dan de op pathologischen grondslag berustende artsenijmiddelleer.’ Let wel, hoe de Schr. dien grondslag hersteld wil hebben, in plaats van den physiologischen of chemischen, dien men vruchteloos getracht heeft daarvoor in de plaats te zetten. ‘Het onderzoek van de artsenijwerking op gezonden geeft ons slechts een beeld van de verandering, die het middel in het organisme ondergaat, en welken invloed het in dezen toestand op het organisme uitoefent, eene kennis, die voorzeker van groot belang is, doch de aanwijzing voor het gebruik van artsenijen in ziekten niet in zich bevat, aangezien het leven een ander iets is in ziekten, dan in gezondheid, al openbaart het zich ook steeds volgens dezelfde wetten.’ En verder: ‘de artsenijwerking als geneeswerking kan alleen uit het leven, en wel uit

{==21==} {>>pagina-aanduiding<<}
het leven van den zieke, begrepen worden, en aangezien deze werkingen slechts in ziekten plaats grijpen, zoo kan de leer van de genezing der ziekte door de artsenij ook slechts uit en door de ziekte het ware licht verkrijgen.’ Uit de aangehaalde plaatsen zal men de rigting van Prof. albers voldoende leeren kennen, alsmede de idee, die hem bij de zamenstelling van zijn werk geleid heeft. Zeer verdienstelijk schijnt Ref. onder veel, het hoofdstuk of liever het gedeelte (bl. 25-116) getiteld: geschiedenis en bronnen van de leer der artsenijmiddelen. Van verdere aanbeveling onthouden we ons; we geven alleen dengene die voor een degelijk werk over de algemeene artsenijmiddelleer nog een plaatsje in zijne bibliotheek beschikbaar heeft, den raad dit werk ter inzage te vragen; dan zal reeds de inhoudsopgave hem van de belangrijkheid, die het heeft, overtuigen.
Sept. 1858.


a.s.





Epistola critica de Oratione prima in Catilinam, frustra a Cicerone abjudicata. Scripsit P. Epkema. Amstel. J.D. Sijbrandi. 1857. 8vo. 101 pgg. f 1-25.

Het is reeds een geruimen tijd geleden, dat de Heer rinkes, de Leidsche Academie verlatende, met zijn proefschrift is opgetreden: De abjudicanda prima Ciceronis in Catilinam oratione. Zijn goede naam als een der beste kweekelingen van de philologische faculteit aan die Academie was hem reeds voorafgegaan; het vraagstuk, dat hij zoo zonder aarzelen aanvatte, is van zoo groot gewigt; de stelling op den titel uitgedrukt, was zoo categorisch; de toon van de geheele Dissertatie zoo vast en zeker; zijne conclusie zoo onverschrokken, dat de indruk, dien deze aanval maakte, niemand verwonderen kan. Men was overrompeld, men besloot uit het zelfvertrouwen, waarmede de zaak behandeld was, tot de deugdelijkheid der argumenten, men vermoedde achter zulk een stout bestaan eene krachtige hulp van hooger hand, en men hield zich een weinig op een afstand, zonder zich bepaald vóór cicero te durven, of tegen cicero te willen verklaren. Maar toch waren er te vele philologen in ons land, die te wèl wisten waarom ze cicero altijd voor den schrijver der Ie Catilinaria hadden

{==22==} {>>pagina-aanduiding<<}
aangezien, die geduld hadden om de aan hem toegebragte slagen eens van nabij te onderzoeken, dan dat de zaak lang zoo blijven kon. Weldra verhief zich Prof. boot en zond eene kleine bende éclaireurs vooruit, om voorloopig de kracht van den aanval wat te breken. Meer geloof ik niet, dat hij met zijne Ciceronis Oratio in Catilinam Ia heeft willen doen. Waarschijnlijk heeft hij slechts de tegenwerpingen, die hem reeds bij eene eerste lezing voor den geest kwamen, tot den strijd willen vooruitzenden. Vervolgens stond e.j. kiehl op en verhief in De Gids eene krachtige stem tegen den ontijdigen overwinningskreet, door rinkes over cicero aangeheven. Wel moest hij voor dit protesteren boeten met eenige bitsheden, die hem ten antwoord werden gegeven; maar hij behoefde zich zeker nog niet te retracteren. Velen scheen het echter toe, dat de acta over dit geding nog niet waren gesloten, en onder dezen was de Heer epkema.
Hij was ongetwijfeld de man voor zulk eene zaak. Wel heeft hij zijne liefhebberij niet op het boekmaken gezet, maar zijne veeljarige practische studien, vooral op het gebied der grammatica, en zijne erkende bekwaamheid geven aan zijne woorden het gewigt dat in zulk eene belangrijke zaak noodig is. Èn omdat de Heer kiehl reeds het meest op de historische zijde der quaestie, op de argumenta externa, zijne aandacht had gevestigd, èn omdat zijne neiging hem meer naar de grammaticale zijde heentrok, werd deze alleen door den Heer e. aangevat. Van het begin tot den einde toe heeft hij de argumenta interna, die de Heer rinkes uit de oratie zelve aanvoert, doorloopen en getoetst, en zoo vormen zijne aanteekeningen bijna een volledigen commentaar, die door een schat van grammaticale opmerkingen uitmunt en het geheel tot een werk maakt, dat aan geen Nederlandsch litterator onbekend mag zijn. Hoogst belangrijk is om het den veteraan tegenover den jongen krijger in de wapenen te zien. Rinkes stoot onophoudelijk toe met de adjectiva ineptus, ridiculus, stultus, insulsus, absurdus, met sarcasmen, bespottingen en schouderophalen over den armzaligen rhetor, die onder het mom van cicero, deze oratie zou hebben gemaakt. Epkema weert elken stoot van cicero af met het schild, dat alleen tegen zulke aanvallen beschutting kan geven, de grammatica en de vergelijking van andere plaatsen. Het is een werk van groot geduld

{==23==} {>>pagina-aanduiding<<}
geweest om die effata, door rinkes zoo losjes daarheen geworpen, één voor één door bewijsplaatsen te ontzenuwen. - Maar de uitslag is dan ook aan die moeite geëvenredigd. Het is zoo, ik geloof, dat ook de Heer epkema wel eens te ver is gegaan, door al wat in deze oratio voorkomt te willen in bescherming nemen, alsof het zóó moest en niet beter kon gezegd worden. Ook bij de philologen vindt men wel iets van theopneustie. Enkele vreemdheden in deze oratie, die mij altijd gehinderd hebben, schijnen mij nog niet ten volle opgehelderd te zijn. Maar over het algemeen is het doel, waarmede hij schreef, volkomen bereikt. Duidelijk en voldingend heeft de Heer epkema bewezen, dat bijna alle aanmerkingen door rinkes tegen stijl en habitus dezer oratie gemaakt, temere atque inconsiderate ter neder zijn geschreven, en dat hij dikwijls den rhetor, dien hij uitlacht, verkeerd heeft begrepen. Het is in een woord wat de Franschen noemen une exécution, en wel eene zeer strenge.
Het is niet te ontkennen, aangenaam is het niet om te lezen, hoe hier de jongere door den oudere telkens vinnig op de vingers wordt getikt, hoe hem al de bespottende epitheta, die hij den zoogenaamden rhetor in het aangezigt werpt, met woeker worden teruggegeven, hoe zijn spreken garrire in plaats van docte disserere wordt genoemd, hoe hij eigenlijk niet veel beter wordt behandeld, dan een ondeugende schooljongen. Maar men moet ook niet vergeten, dat de onbegrijpelijke ligtzinnigheid, losheid en de aanmatigende toon, waarin het Academische proefschrift over zulk een gewigtig onderwerp handelde, niet anders konden doen, dan tegen den schrijver, die zich zoo zeer heeft blootgegeven, innemen. Epkema begint met het ronduit te erkennen, dat het zijne indignatio had gewekt, en, mag het hem euvel worden geduid, dat hij even weinig ontzag voor r. heeft als deze voor cicero? Misschien had hij achterwege kunnen laten, om r. ook over zijne Latiniteit hard te vallen, die hier en daar wel eens sporen van haastige bewerking verraadt, maar mij toch anders zoo slecht niet voorkomt. Maar dat hij zulk een krachtig protest inbrengt tegen de wilde, onhollandsche afbrekingswoede, waarin eene zekere rigting hare geleerdheid stelt; dat hij het doet met zulk een ferm geschreven, degelijk stuk; óók dat hij het doet zonder praal van geleerdheid, maar met een schat van kennis, - wij kunnen niet

{==24==} {>>pagina-aanduiding<<}
anders dan het toejuichen. Hij divageert niet, maar wederlegt één voor één de geopperde bezwaren, zoodat eene tegencritiek niet wel mogelijk zal zijn zonder insgelijks voet bij stuk te houden, en al het door hem aangevoerde te ontzenuwen, - wat niet zoo gemakkelijk gaan zal als de Dissertatio De abjudicanda te schrijven.
Tot nog toe is er dan ook noch uit Leyden, noch uit Nijmegen eene stemme opgegaan ter verdediging van het begonnen vernielingsproces. Wel hebben wij zoo iets gehoord van pogingen door den Hoogl. j. bake gedaan, om den galop van zijn leerling, waartoe hij hem zelf wel schijnt aangezet te hebben, te verdedigen; maar die zijn gedaan binnen den beperkten kring van de Koninklijke Academie, en sommigen beweren zelfs, dat dit ook best daarbinnen besloten zal blijven.
Zal de Heer rinkes dan niets ter zijner verdediging kunnen bijbrengen? Mag ik zeggen, wat ik van de zaak denk. De jonge philoloog heeft een verkeerde greep gedaan, en in den grond houd ik hem voor bekwaam genoeg, om dit thans in te zien. Maar de Heer epkema heeft hem een uitweg overgelaten, en misschien zal hij vroeger of later met de philologische kennis die hij ongetwijfeld heeft, daardoor weder in de verloren vesting trachten binnen te rukken. De historische zijde der zaak, de argumenta externa, zijn door den Heer epkema buiten spel gelaten. Wel hebben reeds kiehl en boot dat punt behandeld, maar het ware toch misschien beter geweest, die beide zijden bij elkander en in verband te beschouwen.
Zoolang als echter de Heer rinkes zijn eersten aanval niet door een tweeden meer afdoenden ondersteunt, houden wij de eerste Catilinaria voor ganschelijk gered van den ondergang, en zullen wij met hetzelfde genoegen als altijd cicero het quousque tandem den parricida hooren toedonderen.





Handleiding tot de kennis der Vaderlandsche Geschiedenis, ten dienste van hen, die zich tot de lessen bij de Koninklijke Militaire Akademie wenschen voor te bereiden, door Lodewijk Mulder, Eerste Luitenant der Infanterie aan voornoemde Akademie. Te Arnhem, bij D.A. Thieme. 1858. IV en 260 bl. f 1-90.

Een schoolboek te schrijven, ach, dat niet geleerd en ongeleerd

{==25==} {>>pagina-aanduiding<<}
er zich toe berekend waande! Hoevele onbruikbare schoolboeken zouden er minder in de wereld zijn! Inderdaad, het heeft groote moeijelijkheden. De een is zijn onderwerp volkomen meester, maar stelt zich niet genoeg in de plaats van den leerling, den ongeoefende in het denken, voor wien eene eenvoudige, heldere voorstelling een eerste vereischte is. De ander weet niet veel meer van de zaak die hij behandelt dan hetgeen hij daar neêrschrijft en dat hij uit een grooter schoolboek netjes heeft uitgetrokken; hij heeft zelf niet gedacht en kan dus den leerling niets te denken geven. En kundigen zoowel als onkundigen - maar de laatsten inzonderheid - vervallen nog in de gevaarlijke fout, dat zij, de zaak van een eenzijdig standpunt beschouwende of niet beter wetende, partijdige begrippen neêrleggen in een boek, dat eenvoudig de elementen moet bevatten en dus zoo objectief mogelijk moet zijn.
Zien wij in hoever de schrijver van bovengenoemde Handleiding die klippen heeft weten te vermijden.
De schrijver heeft in een kort bestek de belangrijkste gebeurtenissen gemakkelijk weten te groeperen en helder voor te stellen. Hij laat ze zelve spreken, zonder in beschouwingen te treden en personen of feiten te apologiseren - een hors d'oeuvre in een schoolboek, waaraan zich zoo velen hebben schuldig gemaakt. Ook heeft hij te regt ingezien, dat tot goed begrip der historie eene beknopte uiteenzetting van de staatsinrigting in de verschillende tijdvakken noodzakelijk was. Zoo zijn hier aan het leenstelsel, aan de verhouding tusschen volk, vorst en adel in den grafelijken tijd, aan de staatsinstellingen der republiek afzonderlijke hoofdstukken gewijd. Eene andere deugd van het boek is deze, dat niet een enkel tijdvak, zooals het grafelijke, ten koste van de andere met te veel uitvoerigheid behandeld is; uit de lange lijst der Hollandsche graven zijn verscheidene vroegere te regt met stilzwijgen voorbijgegaan.
Ziedaar reeds genoeg om tot aanbeveling dezer Handleiding boven de meeste harer voorgangsters te kunnen strekken, misschien boven die alle. Maar die goede eigenschappen mogen ons het gebrekkige niet over het hoofd doen zien. Na het midden der achttiende eeuw komt de schrijver blijkbaar op een terrein dat hem meer vreemd is. Daardoor verliest de voorstelling het heldere en onpartijdige, aan die der vroegere

{==26==} {>>pagina-aanduiding<<}
tijdvakken eigen. Evenmin als uit andere handleidingen zal de leerling zich uit deze een goed begrip kunnen vormen b.v. van de oorzaken en den loop der revolutie van de vorige eeuw, want ook hier weder zijn patriotten, franschgezinden en revolutionnairen één, en wordt alleen op het onregt gewezen het stamhuis van Oranje door het gedwongen vertrek van willem V aangedaan, zonder de noodzakelijkheid daarvan te doen inzien. Ach, de patriotten hebben genoeg voor hunne franschgezindheid geboet, dan dat men niet de volgende geslachten zou leeren aan hunne bedoelingen regt te laten wedervaren. Ook is het miskenning van het volk, zoo als hier, zijdelings te leeren, dat dankbaarheid voor de goede diensten door de prinsen van Oranje aan onzen Staat bewezen, het de vele misbruiken over het hoofd had moeten doen zien, die het bestuur der latere stadhouders aankleefden, en die door hunne zwakheid en onverstand niet geleidelijk, maar alleen door hevige middelen konden verbeterd worden. Hetzelfde partijdige waas ligt ook over het verhaal van den lateren tijd uitgestrekt, dezelfde zucht om de fouten des volks op den voorgrond te stellen, die der vorsten te vergoêlijken.
Wij hebben nog eene andere grieve tegen de Handleiding van den Heer mulder. Naar onze meening behoort de geschiedenis van nijverheid, handel, kunst, wetenschap ook tot de geschiedenis van een volk. Het kort bestek eener handleiding mag geene verontschuldiging zijn, dat die hier geheel voorbij is gezien. Zij hangt te naauw met de historie van den staat te zamen en draagt te veel bij om die beter te doen begrijpen. Als inleiding op ieder tijdvak had onzes inziens op den toestand van het volk in deze opzigten gewezen moeten worden. Eene handleiding toch moet niet alleen een leerboek voor den discipel, maar ook een leiddraad voor den onderwijzer zijn, en dezen tot uitwerking der verschillende punten door mondeling onderrigt aanleiding geven. De taak des onderwijzers is zwaar genoeg om er hem hard over te vallen, dat, waar die aanleiding gemist wordt, de zaak dikwijls over het hoofd wordt gezien.
Wij hebben de verdiensten van de Handleiding van den Heer mulder geroemd, de fouten die haar naar ons inzien aankleven, niet verzwegen, en durven, op hare voorgangsters ziende, haar gerustelijk aanbevelen.


x.






{==27==} {>>pagina-aanduiding<<}

Bijdragen voor Vaderlandsche Geschiedenis en Oudheidkunde, verzameld en uitgegeven door Mr. Is. An. Nijhoff, Archivaris van Gelderland. Nieuwe Reeks. Eerste Deel, eerste Stuk. Te Arnhem, bij Is. An. Nijhoff en Zoon. 1857. In gr. 8vo. IV en 122 bl. f 1-25.

De ijverige en geleerde Archivaris van Gelderland gaat steeds voort met te verzamelen en uit te geven, wat hij meent nuttig en dienstig te zijn aan Vaderlandsche Geschiedenis en Oudheidkunde. Het stuk, dat wij hier voor ons hebben, moge, even als zoovelen zijner voorgangers, bewijzen, dat de Heer nijhoff met vrucht verzamelt, uitmuntende medearbeiders heeft, en doeltreffend in het kiezen zijner Bijdragen te werk gaat. Vooreerst treffen wij in dit stuk aan, eene uitvoerige en geleerde beschouwing van de Marken op de Veluwe, door Mr. l.a.j.w. sloet, waarvan wij later het vervolg mogen wachten. Gelijk de lezer weet, is men het over de beteekenis van Marken en over haren oorsprong niet eens. De ervaren schrijver dezer beschouwing had reeds vroeger zijne meening aangaande dit vraagstuk bekend gemaakt, en betuigt in zijne opinie, dat de marken over geheel Duitschland, van de Alpen tot aan de zee, verspreid waren, meer en meer te zijn bevestigd. Anderen echter, als de meester, tadama en nijhoff ontkennen het bestaan van marken op de Veluwe, in den zin en de beteekenis, waarin die in het Zutphensche en elders worden aangetroffen. Uitvoerig, en, naar wij gelooven, met goed gevolg, verdedigt de Heer sloet zijne stelling. Vooral het onderzoek, dat hij instelt naar het oude tinsboek van Voorst is zeer merkwaardig; de Heer nijhoff had zich vroeger ter verdediging zijner zaak op datzelfde boek beroepen, en was door zijn onderzoek tot geheel andere resultaten gekomen. Wij zijn niet in de gelegenheid om zelven die oude manuscripten te onderzoeken, en al waren wij zulks, wij zouden ons wel wachten een vonnis te vellen in eene zaak, waarover twee zoo geleerde archaeologen verschillen. In onze eenvoudigheid zouden wij nu, na lezing dezer verhandeling, de zijde van Mr. sloet
kiezen; maar wij houden het voor zeer mogelijk, dat wij ons hebben laten medeslepen, en dat, wanneer de Geldersche Archivaris eens op dit punt terugkomt, het zeer moeijelijk zijn zal eene

{==28==} {>>pagina-aanduiding<<}
keuze te doen tusschen de beide opinies. In allen gevalle meenen wij niet te veel te zeggen, wanneer wij beweren, dat de Heer sloet door zijn geleerd onderzoek een voor de quaestie zeer nuttig werk verrigt heeft, waarvoor hij onzen dank verdient; het is met verlangen dat wij naar het tweede gedeelte zijner verhandeling uitzien.
Mr. h.o. feith gaf in dit stuk eene Bijdrage tot de geschiedenis der heksenprocessen in de provincie Groningen, zeer belangrijk, omdat het tot aanvulling strekt van de Geschiedenis der heksenprocessen van den kundigen Mr. jac. scheltema, die bij gebrek aan zekere berigten uit Overijssel, Groningen en Drenthe, van die gewesten in zijn werk geen gewag maakte. De zeer lezenswaardige voorlezing van Mr. feith deed bij ons het verlangen opkomen, dat ook voor Overijssel en Drenthe een geschiedschrijver van de heksenprocessen mogt opstaan; wij twijfelen geen oogenblik, of het zal ook in die streken niet aan stof daarvoor ontbreken.
De Heer p.c.g. guyot komt nog eens terug op eene stoffe reeds vroeger door hem behandeld, namelijk de kleuren onzer vlag; ook nu weder hebben wij zijn onderzoek met genoegen gevolgd. Zijn resultaat is, dat, ofschoon rood, wit en blaauw reeds onder het Beijersche Huis de landsheerlijke kleuren van Holland en Zeeland waren, onze vlag echter haar oorsprong verschuldigd is aan die zelfde kleuren, als landsheerlijke kleuren van het Bourgondische Huis; maar dat de kleuren van de Nederlandsche oorlogsvlag, gedurende den tachtigjarigen oorlog, oranje, wit en blaauw waren.
De geschiedenis van het Stift ter Hunnepe is de stof der bijdrage door den Heer p.c. molhuysen geleverd. Het is slechts een kort overzigt, dat ons hier gegeven wordt, maar met genoegen hebben wij er kennis mede gemaakt. Onze regering mag den hemel wel danken, dat het niet meer met inrigtingen als dat Stift ter Hunnepe en zijne juffers te doen heeft; zij heeft waarlijk zulke dames niet noodig om 't haar lastig te maken.
Mr. l.ph.c. van den bergh heeft het Britsch Museum te Londen bezocht, en daar genoeg gezien, om eene belangrijke bijdrage in nijhoff's verzameling te leveren; het is met deze dat dit stuk besloten wordt. Zij behelst een Berigt over eenige handschriften betreffende onze geschiedenis, in genoemd

{==29==} {>>pagina-aanduiding<<}
Museum bewaard. De beschrijving van wat de Heer van den bergh daar gevonden heeft, en de veronderstelling, dat er nog meer schatten voor onze geschiedenis in het Britsch Museum te Londen verborgen zijn, doen ons hopen, dat de schrijver dezer bijdrage nog eens een Engelsch reisje ondernemen zal.
Spoedig weder een Stuk van nijhoff's Bijdragen te ontvangen, vooral als 't van gehalte is als het aangekondigde, zal ons bijzonder aangenaam zijn.






Blikken op De Ruyter's Standbeeld. Beschouwingen over Neêrlands Zeewezen, in verband met zijn bloei en grootheid, door E.R. Sijpkens, schrijver van: ‘De Volksgeest van 1830-1831 herdacht.’ Te Amsterdam, bij J.M.E. Meijer. 1858. In gr. 8vo. VIII en 245 bl. f 2-40.

Deze lijvige brochure mogt slechts ten deele Ref.'s goedkeuring wegdragen, en dit had hij bij het begin zijner lectuur niet gedacht; het bombastische element toch, dat in het geheele geschrift zeer ruim vertegenwoordigd is, speelt in de eerste bladzijden zulk eene hoofdrol, dat men schier afgeschrikt wordt van de lezing van het overige. En toch, het moet erkend worden, bevat het schrijven van den Heer sijpkens veel goeds en waars; de goede en opregte bedoeling waarmede het opgesteld is, de vele blijken welke de schrijver geeft van zich in vele opzigten wel op de hoogte gesteld te hebben van zijn onderwerp, maken het jammer, dat zoovele gebreken zijn werk aankleven; dat hij (misschien zonder het zelf te weten) de zaken met een partijdig oog beschouwt, en zich op een zeer eenzijdig standpunt geplaatst heeft, dat hij zijne gedachten niet heeft kunnen uitdrukken in minder langdradigen vorm. - Ref. moet beginnen met op te merken, dat de Heer sijpkens beter gedaan zou hebben met het eerste gedeelte van den titel, en het meeste in de brochure dat daaraan beantwoordt, weg te laten; daardoor zou veel papier en bombast uitgespaard zijn, dat nu den lezer op meerdere kosten jaagt en verre van vermakelijk is. Veel daarvan is daarenboven zeer moeijelijk of in 't geheel niet te begrijpen, b.v. de volgende phrase op bl. 12: ‘Hadden derhalve al die kosten en zorgen, aan het

{==30==} {>>pagina-aanduiding<<}
oprigten hunner beeldtenissen - (van groote mannen?) - besteed, alleen ten doel om hunnen naam te verheerlijken, hunnen roem aan de wereld te verkondigen, zoo ware dit alles niets, volstrekt niets, dan eene kostbare dwaasheid, eene ijdele begoocheling; ja, in plaats van eene vereering hunner nagedachtenis toegebragt, zoude het inderdaad niets anders zijn, dan eene beleediging van hunnen roem, een bittere spot en hoon; en men zoude er dan niet aan gedacht hebben, dat de glorie en luister van hunnen grooten naam op dat fraaije en kostbare, maar voorzeker veel te laat opgerigte standbeeld, een alles overtreffenden, een beslissenden, een eeuwenheugenden voorrang had!’ De volzin is lang genoeg om er iets begrijpelijks in mede te deelen, - maar desalniettemin is het Ref. geheel duister wat de S. zeggen wil, en van dit kaliber is er veel in de Blikken. - Het doel van onzen Schrijver is bij de natie belangstelling op te wekken voor onze zeemagt; hij wendt daartoe zijne blikken op het verledene en op het tegenwoordige, en verlangt dat het treurige resultaat van de vergelijking dezer beiden, de regering de handen doe aan 't werk slaan, om zoo al niet geheel te herwinnen wat verloren is, dan toch zooveel mogelijk te herstellen en verderen achteruitgang te verhoeden. Met deze bedoeling heeft Ref. volkomen vrede, maar de wijze waarop de S. hierin te werk gaat, moet hij grootendeels afkeuren. 's Schrijvers blikken toch zijn niet onbeneveld; de schoonheid en kracht van het verledene worden door hem met te glansrijk een aureool omgeven; zijne vooringenomenheid met dat verledene verleidt hem tot beweringen die onwaar zijn; in zijne beschouwingen van de tegenwoordige gesteldheid onzer zeemagt en in zijne vergelijking met hetgeen zij vroeger was, verliest hij geheel de veranderde omstandigheden uit het oog, en braakt hij al zijne gal uit op eenen, bij wien, naar Ref.'s opinie, de schuld van het verval toch
onmogelijk gezocht kan worden. 's Schrijvers klaagtoonen over het verval onzer marine, - Ref. stemt er ten volle mede in; zijn beweren, dat versterking en wederopbouwing niet alleen wenschelijk, maar hoog noodzakelijk zijn voor een land als het onze, met zooveel handel en zoo uitgestrekte koloniën, - Ref. zegt er ja en amen op. Maar wanneer de Heer sijpkens uit overdreven ingenomenheid met den tijd van onzen bloei en van dien onzer marine, vertelt

{==31==} {>>pagina-aanduiding<<}
(bl. 16) dat onze vlootvoogden ‘de vloten der magtigste mogendheden veroverden, verstrooiden of verbran(d)den, ten einde hun (?) een eerlijken vrede af te dwingen, - dan moet Ref. van zijne zijde wijken, en opmerken, dat die uitdrukkingen van veroveren, enz. veel te sterk zijn, en dat op dat ‘afdwingen van een eerlijken vrede’ wel wat af te dingen valt; men denke slechts aan den eersten vrede van Westminster, aan dien van Breda, en aan den tweeden van Westminster. Dat de S. met eere gewaagt van de houding onzer vloot in 1781 bij Doggersbank, is volkomen te regtvaardigen; er is daar dapper en roemrijk door de Hollanders gestreden; maar hij noch iemand heeft het regt om te spreken van onze zegepraal (bl. 39) bij Doggersbank; eene zegepraal was het volstrekt niet. De S. heeft volkomen gelijk, wanneer hij tot roem en eere van het verledene onzer marine, het jaar 1672 gedenkt; maar hij overdrijft bij zijn beweren (bl. 39), dat Nederland toen alleen aan de zeemagt zijne uitredding te danken had; want hij vergeet hoe de natuur ons te hulp kwam, hoe onze inundaties ons het heerlijkste redmiddel tegen den vijand werden. - De bewering van den Heer sijpkens omtrent den loop der zaken in 1830, dat ons vaderland zooveel schade in zijne koopvaart leed, ‘alleen, omdat er geene oorlogsmarine bestond, om den handel te beschermen en den vijand ontzag in te boezemen’, is belagchelijk; hoe sterk en magtig toch had Neêrlands marine wel moeten zijn, om in dien tijd Engeland en Frankrijk ontzag in te boezemen? Ref. heeft maar eenige staaltjes van des S.'s schrijfwijze bijgehaald, om den geest der brochure eenigzins te doen kennen. Het goede van dit geschrift is in dat
gedeelte te vinden, waar de S. het niet bij exclamaties laat blijven, maar zich meer positief uitdrukt. Waar hij de staten opgeeft van onze marine en vergelijkt met die van andere naties, daar doet hij een goed werk, daar zal hij ieder tot de overtuiging brengen, dat de vergelijking tusschen de Nederlandsche marine en die van Engeland, Frankrijk en Rusland ontmoedigend, die tusschen de Nederlandsche en de Zweedsche, Oostenrijksche en Pruissische marines beschamend is. Moge in deze zaak 's Schrijvers stem gehoord worden, mogen zich andere stemmen met de zijne vereenigen, om hen die slapen wakker te schudden uit eene sluimering, welke niet anders dan verderfelijk voor den lande zijn kan, en hen op middelen bedacht doen zijn voor de

{==32==} {>>pagina-aanduiding<<}
herstelling onzer marine. Die middelen te vinden is zekerlijk in onzen tijd eene zeer moeijelijke zaak; sijpkens zegt wel: ‘die het doel wil, schroomt de middelen niet’ (bl. 77), maar men kan toch niet verlangen dat de regering in deze zaak den stelregel der Jezuieten volge. Onze Oost-Indische baten zijn wel groot, maar de regering moet toch voortgaan met schulddelging, zij moet gehoor geven aan het algemeene verlangen naar zoo noodzakelijke spoorwegen; zij mag niet doof zijn voor de stem der christenheid, die de emancipatie der slaven in onze koloniën eischt; zij wordt bijna gedrongen tot verligting der lasten welke op de gemeenten drukken; en wat al niet meer wordt dadelijk gevorderd, dat millioenen bij millioenen eischt! Men achte vooral de taak der ministers niet te ligt, en zij niet te voorbarig in het veroordeelen; de beste stuurlui staan zoo dikwijls aan wal, en menigeen die nu uit de hoogte veroordeelt, zou wanneer hem eene portefeuille werd toevertrouwd, deerlijk met de handen in 't haar zitten. Ref. maakt deze opmerking bepaald met het oog op den Heer sijpkens; wanneer deze zich toch (bl. 191, noot) dus uitlaat: ‘Ministers, wier vroegere loopbaan of werkkring hen ten eenenmale ongeschikt maakte, om aan het hoofd van Departementen van Algemeen bestuur te staan, waarvoor men zich alvorens (!) gevormd en bekwaam moet hebben gemaakt, ten einde in den ministeriëlen zetel geplaatst, niet genoodzaakt te zijn door de oogen van anderen, die zoo vaak op eigen voordeel doelen, te moeten zien, gelijk dit nog heden ten dage, met een der gewigtigste departementen, het door ons hier besprokene, dat van Marine, helaas, plaats vindt’, en daarmede zijne niet zeer humane polemiek tegen den tegenwoordigen minister van marine opent, zonder door iets de waarheid dezer scherpe uitdrukking te bewijzen, dan verdient dit ongetwijfeld algeheele afkeuring. Geeft de S. middelen aan de hand, om
beter te handelen? Behalve, dat hij betuigt eene maritime conscriptie te verlangen (bl. 79) (ofschoon hij die bl. 89 in formelen strijd noemt met den geest der natie), zegt hij al niet veel meer, dan dat er meer geld uitgetrokken moet worden voor de marine. Maar van waar moeten die schatten komen in een tijd, waarin zooveel voor even dringende zaken vereischt wordt? Is het de schuld van den Heer lotsy, dat hij onder omstandigheden als de tegenwoordige,

{==33==} {>>pagina-aanduiding<<}
met beleid en voorzigtigheid, en niet eensklaps de gewenschte verbeteringen aanbrengen kan? Dat de minister geen marine-officier is, doet hier niets ter zake; wij hebben hier met eene finantiële quaestie te doen. Wordt op de begrooting te veel voor het budget van marine gevraagd, dan weet immers ieder dat zulks niets baten zou, en misschien alleen de aftreding des ministers zou veroorzaken. Ref. gelooft, dat hier aan den ervaren staatsman, die thans aan het hoofd staat van het departement van Marine, een onbillijk verwijt wordt gedaan. En dit is niet het eenigste. Op vele plaatsen van dit geschrift schijnt het den S. te ergeren, dat de minister geen zeeman is; Ref. weet niet hoe dit te rijmen met zijne woorden op het einde zijner voorrede (viii), waar hij instemt in de woorden van den Prins van joinville: ‘On vit toujours sur les vieux préjugés qu'il faut être marin, c'est à dire posséder des connaissances théoriques et pratiques toutes spéciales, pour être apte â connaître les affaires de la marine. Et ce préjugé entretenu par diverses circonstances a empêché jusqu'ici beaucoup de bons esprits, de se livrer à l'étude de l'état réel de notre puissance navale.’ Men ziet het, tegeningenomenheid doet S. inconsequent zijn. Bewijst de S. nu dat de Heer lotsy getoond heeft voor zijne moeijelijke taak niet berekend te zijn? Och neen; de groote zonde van den minister bestaat hierin, dat hij in 's lands raadzaal beweerd heeft, dat de vroegere dagen van grootheid en glorie ter zee tot de geschiedenis behooren, en nimmer weder kunnen keeren (bl. 195), en dat wij geene groote vloot noodig hebben om onzen handel te beschermen, maar wel een krachtig oorlogschip moeten bezitten, om in tijden van gevaar onzen handel tegen kapers te
kunnen beveiligen (bl. 196). Dat nu over het tweede punt verschil van opinie bestaat, kan Ref. zich voorstellen, maar dat het eerste gezegde den Minister zoo euvel wordt geduid, is hem geheel onbegrijpelijk. Het wordt ravengekras(ch) genoemd, dat de Heer lotsy beweert, dat de vroegere dagen van grootheid en glorie ter zee tot de geschiedenis behooren, en nimmer weder kunnen keeren. En toch gelooft Ref. dat die woorden volkomen waarheid behelzen. Het eerste, dat iets wat een paar eeuwen geleden is, tot de geschiedenis behoort, duldt geene tegenspraak, en het tweede getuigt voor 's ministers inzigt in de zoo veranderde omstandigheden, een voorregt

{==34==} {>>pagina-aanduiding<<}
dat de S. geheel mist. Op bl. 201 komt de S. terug op dat behooren tot de geschiedenis, en neemt daar de vrijheid van aan 's ministers woorden een niet bedoelden zin en beteekenis te geven, door te zeggen, dat de Heer lotsy zich vermeet om een tijdperk van roem, enz. af te sluiten voor het volk. Dit ligt volstrekt niet in de woorden van den minister; en al ware dit zoo, wat zou het dan nog? Een afgesloten tijdperk kan nog degelijk vruchten voor de toekomst opleveren. Het tijdperk onzer 80jarige worsteling is sinds lang gesloten (misschien beweert de S. dat dit jammer zou zijn), doch is daarom niet dood of te niet. De tijdperken van Griekenlands, van Carthago's en Rome's bloei zijn afgesloten, maar zij leveren nog menige nuttige leering, menig vruchtbaren wenk.
Ref. mag niet meer plaats vergen voor deze aankondiging. Hij beveelt de lezing der brochure aan, maar hoopt dat de Heer sijpkens, zoo hij weder de pen mogt opvatten, aan zijne lezers meer ongemengde goedkeuring zal afdwingen. Vooral, wanneer hij weder historische herinneringen en tegenwoordige toestanden vergelijken wil, zij hem het historieblad (zooals hij het zelf (bl. 26) noemt) een reine spiegel. Had hij met oordeel daarin gezien, hij zou ontwaard hebben, dat sedert cromwell's tijden de toestand van Nederland als zeemogendheid geheel veranderd is, om nooit weder te worden wat zij vroeger was. Het historieblad is voor hem geen spiegel die de beelden naar waarheid terugkaatst, maar un portrait qui devient trop jeune à force de vieillir, en daarom niet meer gelijkend is. Wanneer hij weder iemand bestrijden wil, doe hij het met meer grond en humaner dan hij het nu Mr. lotsy deed.





Geschiedenis van Italië, van de eerste Fransche omwenteling tot het jaar 1850. Uit het Engelsch van R.H. Wrightson. Breda, Broese en Comp. 1857. In 8vo. 2, V en 312 bl. f 3-20.

Eene geschiedenis van Italië, die ook de tragoedie van 1847-49 omvat, - daaraan bestond behoefte.
Het jaar 1848 is voor den geschiedschrijver geweest, wat een cometenjaar voor den astronoom is, een jaar van vervulling en voorspelling tevens. Maar van alle bedrijven uit dat groote drama was er geen belangrijker, dan dat in Italië gespeeld is. Het was geen aanval van barricadenfurie, die zich

{==35==} {>>pagina-aanduiding<<}
alleen tot de groote steden bepaalde, het was eene algemeene, eene nationale beweging; geene navolging van Parijsche mode, maar eene zelfstandige opwelling; geene omverwerping van een bestaanden regeringsvorm, maar eene poging om een knellend juk af te schudden; geen gruwel, maar eene dwaling. Aan den anderen kant echter mengde zich ook zoo veel vreemdsoortigs en verkeerds in dat wonderlijke spel der meest uiteenloopende belangen; was er zoo veel proza bij het poëtische en zoo veel verdorvenheid bij de welmeenende droomen, dat het bezwaarlijk is, om in dien chaos licht en klaarheid te vinden. Beelden als dat van den Napelschen ferdinand, den bourbon met Italiaansch bloed; van pio IX, zwevende tusschen goede bedoelingen en Pauselijke belangen; van carlo alberto met zijn ridderlijk zwaard en dubbelzinnig karakter; van mazzini, die met helsche middelen, hemelsche bedoelingen voorgeeft na te jagen; van manin, wiens ongeluk zijne welgemeendheid was; van radetzky met zijn moorddadigen geest van orde en zijn geheimzinnig krijgsgeluk, - zijn nog te weinig scherp afgeteekend, om zich duidelijk en begrijpelijk voor het oog des tijdgenoots te vertoonen.
Zijn het groote schelmstukken of groote dwalingen, die daar zijn begaan? is het der vorsten ontrouw of het dralen der gematigden, of de onzinnigheid der geheime genootschappen, die het veelbelovende kind in de geboorte hebben gestikt? - nog heeft geen bedaard partijdig onderzoek daarover zijn oordeel laten hooren. Hebben de revolutiejaren het zegel gedrukt op lamartine's vonnis: ‘l'Italie est morte’ (*), of hebben zij het regt gegeven, om het ‘Viva l'Italia’ voor eene waarachtige voorspelling te houden? heeft Oostenrijk regt om de Italianen te zwaarder te drukken, hoe meer zij de verzenen tegen de prikkelen slaan, of doen de Italianen wijs zoo zij onhandelbaarder worden naarmate zij harder worden behandeld? - is het werkelijk voor het Europesche evenwigt noodig, dat Italië eene ‘idée géographique’ blijve, of kan het op zich zelve staan zonder Europa's statengebouw te doen vallen? Zietdaar vele vraagpunten in dit twistgeding, waarvoor de acta wel in groot aantal bijeenverzameld, maar nog niet geschift zijn.

{==36==} {>>pagina-aanduiding<<}

Italië zelf is niet in den toestand, waarbij eene onpartijdige historievorsching mogelijk is. Het heeft wel mannen als farini, vincenzo gioberti, balbo, massimo d'azeglio en gualterio gehad, die de geschiedenis van hun volk met liefde en met studie hebben behandeld; maar hunne geschriften konden niet anders zijn dan partijschriften, van edelen stempel wel is waar, maar toch altijd partijschriften. Van de andere landen is Duitschland voor een groot deel zelve partij in de Italiaansche zaak, en de overigen kennen dat land te weinig. Alleen de Fransche en meer nog de Engelsche geschiedschrijvers zijn het best in staat, om ons in te lichten aangaande de groote dingen, die op het Schiereiland geschied zijn.
Daarom deed het mij genoegen eene geschiedenis van Italië van eene Engelsche hand aangekondigd te zien, en scheen mij het denkbeeld niet ongelukkig om die in het Hollandsch te vertalen. Het Engelsche volk toch, dat, behalve voor zijne eigene zaken, nog altijd tijd vindt om zich met die van andere landen te bemoeijen, heeft vooral Italië in de laatste jaren met aandacht gadegeslagen. Het ontvangt de ballingen van dat land in zijne gastvrije armen, en deze weten door kwaad en door goed, door schreeuwen en door schrijven de belangstelling voor het lot huns vaderlands wel levendig te houden onder Albions zonen. Het was dus zeer waarschijnlijk, dat een Engelschman met liefde en met kennis van zaken de geschiedenis van dat land zou behandelen.
Aan deze verwachtingen, misschien wel wat al te hoog gespannen, heeft het hier vertaalde werk niet beantwoord. Het is, ja, eene geschiedenis van Italië, gedurende de laatste 60 jaren, maar daarmede is ook alles gezegd; zelfs is het twijfelachtig, of het niet eerder eene geschiedenis alleen der jongste omwentelingen te noemen is, waarbij de vroegere bij wijze van inleiding kortelijk wordt opgehaald. Doch dit is geen groot bezwaar, daar juist die jongste gebeurtenissen wel verreweg de belangrijkste zijn. Het is een handboek, zeer geschikt voor ieder, die hetgeen hij in de nieuwsbladen in die tijden gelezen heeft, nog eens ordelijk bij elkander wil lezen. Maar meer lof durf ik er niet aan toekennen. Groote diepte van opvatting heeft het niet, een leidend denkbeeld is er kwalijk in te ontdekken, tenzij het doel om aan te toonen, dat de geheime genootschappen veel kwaad hebben gedaan.

{==37==} {>>pagina-aanduiding<<}
Maar daarbij blijft het ook: waarin dat kwaad eigenlijk bestaat; hoe het mogelijk is, dat zij zulk een grooten geheimzinnigen invloed hebben geoefend; hoe er ook veel tot verschooning van hun onzinnig streven gezegd kan worden, - daarvan zal men niet veel vinden. Ook is de schrijver meer op de hand van de Oostenrijkers en de meestal toch niet zeer prijzenswaardige Italiaansche gouvernementen, dan men van een Engelschman verwachten zou. Den Engelschen schrijver mag ik echter niet lastig vallen. Hij heeft ook niet meer willen leveren dan eene ‘zakelijke schets’ der laatste gebeurtenissen, een leerboek. Men kan hem alleen beschuldigen van toch ook iets meer te beloven dan hij geeft, wanneer hij ook als doel van zijn schrijven opgeeft, ‘om de tusschenkomst van buitenlandsche belangstellende vrienden, - waarbij hij bijzonder zijne eigene landgenooten op het oog heeft (lees liever bedoelt), - in zaken welke het doorzigt en de geestkracht van het volk zelf alleen tot eene voldoende ontwikkeling (oplossing?) kunnen brengen, meer te ontraden, dan aan te bevelen.’ - Ja, ja, dat zou een zeer goed leidend denkbeeld kunnen zijn, geschikt voor den Engelschman die over Italië schrijft. Maar daartoe zou hij dan ook dieper moeten doordringen in de beteekenis van de laatste gebeurtenissen, juister moeten aangeven, wat zij aangaande ‘het doorzigt en de geestkracht van het volk zelf’ hebben geleerd, en welke zamenhang er tusschen de belangen van Italië en die der groote Europesche mogendheden bestaat. Diezelfde neiging om meer te beloven dan hij geeft, vinden wij ook in de inhoudsopgave, met het boek zelf vergeleken. Wanneer wij daar de veelomvattende opschriften lezen als: ‘De staatkunde van Vorst metternich’, ‘De militaire hulpbronnen van Italië’, ‘Karakter van karel felix’, en vele andere, dan
valt hetgeen wij op de aangegeven bladzijden daarvan lezen wel iets tegen. Hadde hij zich bepaald bij het beloven van een leerboek en meer niet, dan kwam hem de eer toe, die belofte naar behooren vervuld te hebben.
Maar wat nu de vertaling betreft, waarom moest dit boek nu eigenlijk vertaald worden? Ware het kort na de nog te weinig bekende gebeurtenissen uitgekomen, dan had het le merite de l'à-propos; maar het is vooreerst in 1855 pas uitgekomen en geeft toch niets over den lateren toestand en de

{==38==} {>>pagina-aanduiding<<}
allerlaatste gebeurtenissen in Italië, en ten anderen was het in Engeland al een geruimen tijd weêr vergeten, toen het naar ons werd overgebragt. Zooveel uitstekends heeft het niet, dat er geen Hollander te vinden zou zijn, die niet even goed eene dergelijke geschiedenis van Italië zou kunnen opstellen. Ik durf zelfs verder gaan en beweren, dat wie dit zelf niet zou kunnen doen, ook niet als vertaler moest optreden.
Of de vertaler ook wel volle regt heeft om met zijn werk voor het publiek op te treden, zou ik niet zonder eenigen schroom durven beamen. Met het potlood in de hand heb ik zijn werk doorloopen, maar gelukkig voor hem, voor den lezer en voor mij is het papiertje, waarop ik vrij wat aanmerkingen opgeteekend had, weggeraakt. Dit weet ik mij nog wel te herinneren, dat er vele lamme zinnen en veel slecht Hollandsch in voorkomt, en dat de vertaler zelfs dat weinigje Italiaansch niet kent, dat hem bewaard zou hebben, om het meervoud Circoli nog met een achtergevoegde 's te pluraliseren.
En hiermede meen ik genoeg over deze uitgave van de Heeren broese en Comp. gezegd te hebben. Duidelijkheidshalve vat ik mijn oordeel nog zamen in de verklaring, dat ik iedereen die hier niet meer zoekt dan een leesboek, dat hem in geregelde orde Italië's nieuwste geschiedenis mededeelt, - gerust kan aanraden het boek te koopen. De gebeurtenissen die het beschrijft, zijn waarlijk belangrijk genoeg.






Justinus van Nassau, meest naar onuitgegeven stukken, door Dr. E.B. Swalue, Predikant te Amsterdam. Met Platen. Te Amsterdam, bij P.N. van Kampen. 1858. In gr. 8vo. 136 bl. f 1-75.

Het Utrechtsch Genootschap van Kunsten en Wetenschappen heeft in der tijd, op advies van twee zijner leden, zijne adhaesie geschonken aan de bewering, dat justinus van nassau een weinig belangrijk persoon was, en Dr. swalue hoopt in bovengenoemde monographie die bewering te kunnen logenstraffen. Met den Ref. van dit werk in de Konst- en Letterbode geloof ik, dat zulks aan Dr. s. niet gelukt is. Had de bekwame Schrijver aan de vruchten van zijn onderzoek in deze zaak eene minder uitgebreide bestemming gegeven, en ze tot stoffe gebruikt b.v. voor eene Nuts-lezing, of des noods voor eene

{==39==} {>>pagina-aanduiding<<}
verhandeling in eene andere meer geleerde maatschappij, niemand zou hem daarover hard zijn gevallen, maar integendeel, met genoegen zouden velen eenige bijzonderheden omtrent een weinig bekend persoon vernomen hebben. Doch om nu in een opzettelijk daartoe uitgegeven geschrift over justinus te handelen, - ik geloof niet dat de Nassausche bastaard deze moeite waardig was. En als men leest wat Dr. swalue omtrent zijn held heeft kunnen vinden, dan moet men zeggen dat in dit geschrift justinus ons bepaald als belangrijk persoon opgedrongen wordt, en baart het verwondering dat de Schrijver door zijn onderzoek niet tot hetzelfde resultaat is gekomen als de gemelde rapporteurs in het Utr. Genootschap. Gaan wij slechts na, wat wij in deze monographie vinden opgeteekend. - In de eerste afdeeling beschrijft Dr. s. justinus' afkomst, opvoeding en eerste openlijke bedrijven, als Akademieburger, Diplomaat en krijgsman. 1559-1585. Zijne afkomst, alsmede zijne opvoeding, hoe voortreffelijk overigens, dragen niets bij tot de belangrijkheid van zijn persoon; bijzondere lotgevallen zijn hem in zijne jeugd niet overkomen, en dat een geleerd man in vollen ernst zijn horoscoop trok, is meer een bewijs voor de ligtgeloovigheid dier tijden, dan eene bijdrage tot de belangrijkheid van justinus. Van zijn studie-tijd te Leiden is niets merkwaardigs bekend, dan dat hij onderteekenaar was van een verzoek der Leidsche studenten aan den Senaat der Hoogeschool om vrijstelling van belasting. In 1581 ging hij met anjou mede naar Engeland. Van zijn 23ste jaar af diende hij den lande in 't gevolg van anjou, en was daar, wij gelooven het gaarne, zeer dapper, doch iets buitengewoons rigtte hij daar niet uit. Bij de Fransche Furie tegenwoordig, redde hij zich op eene verwonderlijke wijze en verschanste hij
zich in een toren. Hij vergezelde zijn vader, Prins willem, naar Zeeland, deed met de Zeeuwen onder joos de moor soms gevaarlijke togten op de Schelde, en werd kort na den dood zijns vaders Admiraal van Zeeland; even vóór die benoeming had hij deelgenomen aan den aanslag op 's Hertogenbosch in 1585. Luit.-Admiraal van Zeeland geworden, kweet justinus zich van zijne verpligtingen op eene allezins voldoende wijze, betoonde zich een moedig man, maar ondervond en deed niet veel merkwaardigs. In de zaak tegen de Armada mogen wij aan justinus geene verdiensten ontzeggen; hij had het gevaar

{==40==} {>>pagina-aanduiding<<}
ontdekt en er tegen gewaarschuwd, hij had groot aandeel in de doeltreffende maatregelen, genomen om het dreigend gevaar tegen te gaan, en door zijn insluiten van parma met diens schepen droeg hij grootelijks bij tot verijdeling van de plannen der Armada. Maar toch - niettegenstaande justinus in dezen tijd en deze gebeurtenissen de merkwaardigste periode van zijn leven doorleefde - heeft hij, mijns inziens, niets uitgevoerd dat hem boven het peil der gewone menschen verhief, en zijn de exclamaties van Dr. swalue aangaande de grootheid van zijn held gezocht en overdreven. In 1590 nam hij deel aan het beleg van Breda; in 1594 geleidde hij louise de colligny met frederik hendrik naar Frankrijk, terwijl hem daarbij eene weinigbeduidende diplomatieke zending was toevertrouwd. In 1595 werd hij aan 't hoofd van twee regimenten naar Frankrijk gezonden, om Koning hendrik bij te staan tegen de Spanjaarden, en deed als zoodanig alweder wat zijn pligt van hem eischte. In het vaderland teruggekeerd, wijdde hij zich wederom aan de maritime zaken, en huwde met anna van mérode, de weduwe van een Engelschen kolonel morgan. In 1598 werd justinus met joan van oldenbarneveld tot de bekende zending naar het Fransche hof afgevaardigd; hun terstond daarop gevolgd gezantschap naar Engeland was zeker eene moeijelijke, maar toch, als later bleek, met vrucht volvoerde taak, en het zij verre van mij, dat ik aan Dr. swalue's held zijn deel aan den roem dier ambassade zou willen onthouden; doch men vergete niet, dat een oldenbarneveld als medeafgezant te hebben, ook nog al wat beteekent, en dat waarschijnlijk van de beide leden van dit gezantschap, de een zijne missie zal hebben te danken gehad, aan het gezag dat hem zijne betrekking tot het Huis van
Oranje schonk, de ander aan zijne algemeen erkende bekwaamheden. Nevens vele andere veldheeren stond justinus zijn broeder maurits in den slag bij Nieuwpoort ter zijde en gaf daar blijken van moed en beleid, en tot aan het jaar 1601 betoonde hij in verscheiden kleine expedities het vaderland zijne diensten als hoofd der Zeeuwsche zeemagt, als wanneer hem door de Staten van Zeeland op zijn verzoek een hoogst eervol ontslag werd geschonken, waaraan een voor dien tijd niet verwerpelijk pensioen werd gevoegd. In hetzelfde jaar werd justinus Gouverneur van Breda, welke betrekking hij tot 1625 waarnam, gedurende welken tijd eigenlijk niets

{==41==} {>>pagina-aanduiding<<}
bijzonders voorviel, dan dat onder dit Gouverneurschap de stad in 1624 en 1625 door spinola belegerd en ingenomen werd. Justinus hield zich daarbij zeer moedig, en gaf de aan hem toevertrouwde veste niet dan op zeer eervolle voorwaarde over. Daarna ging de man, die reeds 66 jaren oud was, in Leiden wonen, waar hij in 1631 overleed.
Uit deze korte opgave kan de lezer opmaken of justinus al dan niet de eer eener monographie waardig is. Zekerlijk, iemand die als hij in onrustige tijden en moeijelijke omstandigheden zich steeds met ijver van zijne verpligtingen kwijt, verdient den eerbied van het nageslacht. Maar daarom is hij nog geen groot man; dat veronderstelt iets exceptioneels, en zoo iets vinden wij in justinus en zijne daden niet. - Dr. swalue waagt de veronderstelling, dat, naar sommiger meening, de onwettige geboorte van zijn held eene schaduw zou werpen op diens leven; - ik geloof niet dat de achtingswaardige geleerde zich daarover ongerust behoeft te maken, wijl het aantal zulker dwazen in onzen tijd wel zoo gering zijn zal, dat hun oordeel niet in aanmerking genomen wordt. Ik stel er eene andere veronderstelling tegenover, en vraag of justinus zonder zijne verwantschap met ons vorstelijk stamhuis ooit ofte immer tot de hooge betrekkingen zou zijn opgeklommen, welke hij bekleed heeft, en daarbij of iemand ooit met bijzonderen ophef van de boven vermelde daden zou hebben gewag gemaakt, zoo de bedrijver niet justinus van nassau geweest was? Ik geloof het niet, en volhard derhalve bij mijne in 't begin dezer aankondiging uitgesproken toestemming in de vermelde conclusie van het Utrechtsch Genootschap, terwijl ik blijf meenen, dat justinus van nassau als belangrijk persoon ons door Dr. swalue wordt opgedrongen.





De twee Gedeporteerden. Naar het Hoogduitsch van Friedrich Gerstäcker. Twee Deelen. Leeuwarden, G.T.N. Suringar. 1858. In gr. 8vo. 275 en 307 bl., met gesteendrukte titels en vignetten. f 6-60.

Wie met den onvermoeiden gerstäcker New-York en New-Orleans, Texas en Mexico, Tennessee en de Niagara heeft bezocht, zal zich aan de hand van zulk een veelzijdig bekwamen en op zoo bevallige wijze verhalenden gids, ook wel

{==42==} {>>pagina-aanduiding<<}
eens door Australië willen laten rondleiden. Ref. ten minste aarzelde geen oogenblik, toen de gelegenheid daartoe hem werd aangeboden; en nu hij weêr voor zijne schrijftafel zit, is 't hem een aangename pligt u te vertellen, dat hij zich perfect heeft geamuseerd en u aan te raden, om eens heel spoedig zijn voorbeeld te volgen. Wij voor ons hebben nu weêr veel geleerd en veel gezien, met veel nieuws kennis gemaakt, en zoo min ons gevoel als ons verstand bleef onbevredigd. Gerstäcker heeft, waar hij vertelt of schetst, zoo wel in de feiten, die hij zoo regt aanschouwelijk weet voor te stellen, als in zijne natuurschilderingen, die meest allen de meesterhand verraden, iets, ‘un je ne sais quoi’, maar dat u boeit, dat u medesleept en niet alleen uwe belangstelling of nieuwsgierigheid opwekt, maar veeleer dermate uwe verbeelding prikkelt, dat ge gelooft tegenwoordig te zijn op zoo menige plek, die de voet der meesten wel nimmer drukken zal, of eene gebeurtenis te zien plaats grijpen, waarvan wij wel nooit ooggetuigen konden of zullen wezen. Dit pleit niet alleen voor zijn buitengemeen talent als auteur, 't bewijst veeleer alles voor de waarheid zijner verhalen. Wij gevoelen, wát hij schrijft heeft de werkelijkheid ten grondslag, kón onder zúlke menschen en in zulk en oord, niet alleen zóó gebeuren, maar moest zóó en niet anders geschied zijn; wij vergeten dat de kans bestaat, dat de novellist ons kinderen zijner verbeelding te aanschouwen geeft, omdat niet eene der figuren die hij teekent, met het werkelijk leven in strijd is. Van daar misschien de Europesche vermaardheid van den auteur, van daar het frissche van zijn talent, het gemakkelijke en sierlijke van zijn stijl, het juiste zijner opmerkingen, en wat meer zegt, het telkenmale nieuwe der denkbeelden, der feiten en karakters, die hij voor
ons ontwikkelt.
Wanneer wij de ‘twee gedeporteerden’ met een ander zijner vroegere producten moesten vergelijken, dan zouden wij 't overal zoo gunstig ontvangen en bekende ‘Naar Amerika’ noemen. De Europeaan op vreemden bodem is ook hier het hoofdthema; alleen de auteur heeft hem verplaatst; Australië is nu het land, waar hij den vrijwilligen of gedwongen emigrant volgt, en van zijn toestand, van zijn leven en zijn een kijkje neemt, dat met de getrouwheid der daguerreotype wordt weêrgegeven. Allereerst voert hij ons naar een station - of

{==43==} {>>pagina-aanduiding<<}
squatters-woning - aan den Murray, eene afgelegen plek, waar Mr. powell, een Engelschman van goeden huize, zich met zijn gezin had nedergezet. Hij leidt ons die woning op een oogenblik binnen, dat eene gebeurtenis plaats grijpt, die onmiddellijk het Australische leven karakteriseert. 't Is de dag, waarop de brieven uit Europa en Amerika, waar kinderen en dierbare bloedverwanten zijn achtergebleven of zich gevestigd hebben, aankomen. Slechts om de drie of vier maanden ontvangen de bewoners van het station aan de Murray hunne brieven. Ze worden hun aangebragt door voerlieden, die zich op hunnen togt van de havensteden naar de binnenlanden bij eene neêrzetting legeren, en door den squatter als goede vrienden welkom geheeten en gastvrij ontvangen worden. Meesterlijk is het huiselijk tooneel geteekend, als ieder zich met een brief of een courant om de tafel plaatst en men elkaâr deelgenoot maakt van den indruk, dien men van 't gelezene ontving. Reeds nu verraden zich de karakters en krijgt de lezer een helder inzigt in de geschiedenis van 't verledene en in den tegenwoordigen toestand der bewoners van 't station. Na dit tafereel volgt het bezoek van een oud vriend, een der hoofdpersonen van 't verhaal, met name mac-donald, dien men eerst in zijne ware hoedanigheid van gedeporteerde leert kennen, wanneer de zwarte politie onder aanvoering van den Luitenant walker hem ten huize van powell als een gevaarlijk bosch-ranger - een uitgebroken gevangene, die, door bosch en woud rondzwervende, van roof en moord een handwerk maakt - gevangen neemt. Het oogenblik van mac-donalds gevangenneming, vooral omdat men zijne verhouding tot den Luitenant walker kent, is zoo uitmuntend geteekend, dat wij dit hoofdstuk een der best geslaagde uit het aan fraaije bladzijden zoo rijke boek achten. De lezer gevoelt dat mac-donald niet
alleen onschuldig gedeporteerd is, maar ook ten onregte van roof en moord wordt verdacht gehouden. Zijn leven na die gevangenneming, zijne vlugt, zijn verblijf in Saaldorp - eene Duitsche volkplanting in Zuid-Australië - zijne ontmoeting met eduard hohburg, den tweeden gedeporteerde en dengenen, om wiens misdrijf de onschuldige mac-donald vervolgd wordt, eindelijk de ontdekking van den waren schuldige en de vrijspraak van den man, op wien jaren achtereen als een wild dier jagt werd gemaakt; dit alles maakt den rijken en

{==44==} {>>pagina-aanduiding<<}
veelzijdigen inhoud uit van een roman, dien wij niet boven ‘Naar Amerika’ en ‘Tahiti’, maar wel naast die beide meesterstukken van gerstäcker stellen durven.
't Boek munt vooral uit door levendige schildering; ware 't een tooneelstuk, men zou er van kunnen zeggen: ‘dat het vlug afgespeeld wordt’, waartoe de vele of verschillende karakters, zoowel als de nieuwheid van het onderwerp gereede aanleiding gaven.
Dan eens verwijlen wij aan 't station aan den Murray bij de brave, hartelijke powell's; dan toeven wij bij de zwarten in 't woud, aangevoerd door den schurkachtigen nguyulloman en vervolgd door eene politie van hun eigen kleur en bloed, aan wier hoofd de Luitenant walker, - een der best geslaagde karakters uit het boek - geplaatst is. Hebben wij de dusgenaamde Dingo-jagt bijgewoond, dan zitten wij te midden van een aantal schurken, waaraan Australië vooral zoo rijk is, in eene herberg aan de Bonin-Zee neder, waar 't met moord en roof gewonnen geld in brooddronkenheid wordt verkwist. Of wij volgen mac-donald naar de Duitsche volkplanting in Saaldorp - zoo eigenaardig geteekend, vooral in 't wijd uiteenloopende verschil, dat zij met de Engelsche neêrzetting aan den Murray oplevert. Daar maken wij kennis met den braven gotthelff lischke, een ouden, trouwen Duitscher, nog altijd Duitscher van top tot teen, al bragt hij 't grootste deel zijns levens in het vreemde werelddeel door. Zijne niet gemakkelijke, helaas! naar 't leven geteekende huisvrouw, zijne bevallige dochter suzanna en de fortuinzoeker von pick, slaan wij niet minder gaarne in hun leven en bedrijf gade, dan den theorist-advokaat-letterkundige spiegel, die in Australië nog minder op zijne plaats is, dan hij 't in het hedendaagsche Europa zou geweest zijn. Vooral de soirées ten zijnen huize getuigen van eene originaliteit, die bovenal voor de objectiviteit van den geest des Auteurs bewijzen; eene gave, die men hem haast benijden zou.
Maar Ref. mag, door te véél te vertellen, ons lezend publiek niet berooven van het genot, dat ieder stellig smaken zal, wanneer hij met dezen roman kennis maakt. De ‘twee Gedeporteerden’ is bovendien een boek, dat door eene goede vertaling en nette uitvoering zich aanbeveelt. Eene reden te meer, om er de algemeene aandacht gaarne en met aandrang op te vestigen.
o. Nov. 1858.


l - e.






{==45==} {>>pagina-aanduiding<<}

De Watergeuzen, en andere Verhalen, door W.O. von Horn. Uit het Hoogduitsch door J.J.A. Goeverneur. Te Sneek, bij van Druten en Bleeker. 1857. In 8vo. IV en 288 bl. f 2-90.

Dien naam goeverneur als vertaler, zie ik gaarne op een titel, gij ook niet, lezer? Zekerlijk wel; want die naam waarborgt eene uitmuntende overzetting, en meestal eene goede keuze. Deze verhalen, zooals zij hier het Nederlandsch publiek worden aangeboden, kunnen ook weder als model voor vertalingen dienen; als men ze leest, zou men waarlijk meenen iets oorspronkelijks te lezen. Den Vertaler is dit compliment reeds meermalen gemaakt, en hij late het zich ook nu nog eens van mij welgevallen. Maar de keuze... och, daar heb ik ook niet veel tegen; de vijf verhalen welke wij hier ontvangen, behooren tot de ligte lectuur, en er is veel goeds in. Bijzonder moet het onze belangstelling wekken, dat twee dier verhalen historisch-romantische zijn en episodes uit onze geschiedenis tot grondslag hebben. Eerst rilde en beefde ik toen ik dit bespeurde; ach, dacht ik, wat zal onze arme historie weêr geradbraakt zijn door dien Duitschen heer? waarom vertalen ze zulke dingen ook? voor dat verknoeijen onzer geschiedenis zijn inlandsche liefhebbers genoeg. Zoo bromde ik eerst, maar spoedig bedaarde ik, omdat ik weder aan den naam van goeverneur dacht; daarop vertrouwde ik, en zette mijne lezing gerustgesteld voort.
Die twee verhalen zijn getiteld: Hugo van Geest en De Watergeuzen. 't Is niet te ontkennen, dat aan beiden geen gang ontbreekt, en dat de intrigue, ofschoon misschien wel wat te ingewikkeld en te toevallig, in beiden niet onaardig genoemd mag worden, zoodat zij, in den lossen vorm waarin zij gesteld zijn, zich met genoegen laten lezen. Wat het historische betreft, grove zonden heb ik er niet in gevonden; beide verhalen zijn nagenoeg uit hetzelfde tijdperk onzer geschiedenis; de handeling in het tweede valt iets later dan die van het eerste, en beiden bewegen zich tusschen de jaren 1559 en 1572. De schrijver toont zeer goed met den stand der zaken in die tijden bekend te zijn, en het costuum is over het algemeen goed in acht genomen. Een paar aanmerkingen heb ik toch op het historische gedeelte der verhalen te maken.

{==46==} {>>pagina-aanduiding<<}
Vooreerst geloof ik, dat de schrijver zich eene verkeerde voorstelling gevormd heeft van onze oude Rederijkers, wanneer hij ze afschildert als rondreizende troepen; dat waren zij niet, maar eene wel in verschillende steden en dorpen gevestigde corporatie, die met elkander door het doel, dat voor allen één was, in verband stonden. Die verschillende kamers kwamen wel te zamen, en het gebeurde ook wel dat de Rhetorijkers eener plaats in vreemde steden gastvoorstellingen gaven. Overigens is de rol, welke de schrijver hun laat spelen, vooral wat hunne handelingen tegen granvelle betreft, historisch juist.
De karakterschildering van dezen laatsten in het eerste verhaal berust grootendeels op de valsche hypothese, dat de kardinaal van zeer geringe afkomst was, een gevoelen zeer grondig wederlegd in de aanteekening op bl. 17 van 't eerste deel van j.w. te water's voortreffelijke Historie van het verbond der Nederlandsche Edelen. 't Mag echter den vreemden schrijver niet te kwalijk worden genomen, daar hij in dezen misslag de meeste historie-schrijvers tot voorgangers heeft, en zelfs strada, de lofredenaar van den door de Nederlanders zoo gehaten staatsman, verhaalt, dat diens grootvader een hoefsmid was. Nog al aardig is het, dat die verouderde vertelling waarschijnlijk berust op een verkeerd begrijpen van 't woord maréchal, dat strada als hoefsmid vertaalde, en waarvan thuanus een slotemaker maakte.
De landvoogdes, margaretha van Parma, is, geloof ik, in deze verhalen in een veel te gunstig licht geplaatst. Haar karakter en gedrag blijft altijd een moeijelijk probleem, en zeer verschillend is het oordeel dan ook over hare persoon, maar zooals zij ons hier wordt voorgesteld, is het waarlijk al te mooi. Men leze slechts de zeer uiteenloopende gevoelens omtrent hare houding tegenover den Kardinaal de granvelle; sommigen meenen, dat zij op zijne terugroeping aandrong, omdat het haar sedert lang verveeld had, hem zooveel aandeel in het bewind te moeten geven, anderen, dat zij bevreesd was in het misnoegen te zullen deelen, dat hij zich op den hals gehaald had, zoo zij hem langer de hand boven 't hoofd hield (strada), en wederom anderen, dat zij waarlijk begaan was met het gevaar, dat granvelle dreigde. In von horn's verhalen wordt haar gedrag aan zeer edele drijfveêren toegeschreven, iets waartoe de geschiedenis, naar ik meen, geen

{==47==} {>>pagina-aanduiding<<}
regt geeft. Met wagenaar geloof ik, dat margaretha den roem van schranderheid te danken had aan de bekwame staatslieden, die haar omringden, en dat zij bij de Nederlanders in goede gedachtenis is gebleven, omdat hare opvolgers zoo hard waren.
De figuur van den schilder breughel vind ik te sterk geromantiseerd, en in de Watergeuzen is enthes de mentheda op onhistorische wijze veel te zachtzinnig afgeschilderd.
Twee der drie overige verhalen: De Smokkelaars en De Neef in het Consistorie, zijn ook wel aardig verteld, maar het eene heeft eene te droevige kleur, en het andere is voor den Hollandschen lezer wel wat overladen met Duitsche sentimentaliteit. - Het puikje van de verzameling is, naar mijn smaak, het laatste verhaal: Uit het leven van een Vogelsberger in Oorlog en Vrede; dat is een juweeltje van 't zuiverste water; daarvoor verdient de auteur den meesten lof, en daarin is ook de vertaler 't meest in zijne kracht geweest.
De geheele bundel zij ons lezend publiek aanbevolen en vinde een gunstig onthaal, en wie het werk bij een boekverkooper voor de glazen ziet staan, late zich niet afschrikken door het leelijke vignet op den titel.





Holland. Almanak voor 1859. Onder Redactie van Mr. J. van Lennep. Amsterdam, Gebrs. Kraay. In post 8vo. VIII, 8 256 bl., met in staal gegrav. titelvignet en 4 staalplaten, geb. in linnen met verg. stempels en verg. op snede. f 3-90.

Ook dit jaar openen hier de ‘Mijmeringen in en over Amsterdam’, door den Redacteur, de hier geleverde proza-stukken. ‘Behouden t'huis’, door c.t. van assendelft de coningh, is een lief zeestukje; terwijl ‘Qui perd gagne’, door a.j. de bull, niet kwaad is, maar niet genoeg afgewerkt. Veel vollediger en vol uitmuntende karakterschilderingen is ‘Eene Reunie’, door h.j. schimmel. Wat daar aan handeling moge ontbreken in het zamentreffen van die academie-vrienden, het wordt ons ruimschoots vergoed door het fiks geteekende van ieder portret. N. donker besluit de rij der proza-schrijvers met: ‘Beter een goede buur dan een verre vriend’, regt landelijk, maar vrij onbeduidend.

{==48==} {>>pagina-aanduiding<<}

En nu de poëzij, welke in iederen pracht-almanak zulk eene gewigtige plaats bekleedt! Van de meest gevierde dichters onzes tijds vinden wij hier bijdragen. Dr. n.h. tatum zubli bezong ‘de Bisonjagt’ en p.a. de g. in de ‘Wetenschappelijke Ontwikkeling’ eene oude waarheid. De ‘Waereldwijsheid’, door didymus, is kort en krachtig, maar niet aesthetisch. ‘Ondank’, door adam (bij een plaatje, naar te gempt), is wel ietwat gedecolleteerd, en de ‘Dichtluim’, door Dr. n. beets, is waarlijk niet dichterlijk. ‘Anni's taal’, door p.a. de genestet, is naïf. - Eene belangrijke plaats bekleeden de oud-Hollandsche dichtvormen, ons voor oogen gesteld door j. ter gouw. Op zijn gewonen vreemden trant berijmd vinden wij in ‘De Visch’ en ‘Het Kalf’ twee nagelaten gedichten van ‘den Schoolmeester’, wiens ‘Haan’ echter nog altijd koning blijft kraaijen. De overige bijdragen zijn van w.j. hofdijk, s.j. van den bergh, didymus (die profetisch en poëtisch de Negentiende Eeuw in het vizier nam), gozewijn, p.a. van den bergh, ada noro en p.a. de genestet; terwijl de ‘Korte Kronijk’ het slotstuk is van den dichterlijken bloemruiker. Dat verscheiden plaatjes en een net bandje zich aan dit alles paren, om den ‘Holland’ tot een pracht-almanak te maken, behoeft geen betoog.





Aurora. Jaarboekje voor 1859. Onder Redactie van S.J. van den Bergh. Haarlem, A.C. Kruseman. 1859. In post 8vo. VIII en 287 bl., met 5 staalplaten, portret en titelvignet, geb. in linnen met verguld op plat en snede f 4-90, in marooco f 6-25.

Het betrekkelijk eenvoudige bandje van dezen pracht-almanak omsluit dus de rijkst gevulde halmen van den oogst 1858 op letterkundigen bodem? - Is dit zoo, dan waarlijk is deze geen overvloedige, al mogen wij nog niet van misgewas spreken. Van de vier proza-stukken, welke ons hier geleverd worden, is ‘Op een Congres’, door gerard keller, het eerste. De eenige aanmerking, die hij ons vergunne, zij op den titel. Immers het geheele verhaal zelf gaat grootendeels buiten het congres om, en het eenige dat dit belangrijk maakt, is de gelegenheid welke het den schrijver verschaft, om zich te midden der handeling te verplaatsen. ‘Driemaal gezien. Herinneringen van fidelius’, door j.j. cremer, beviel ons wel, en toch,

{==49==} {>>pagina-aanduiding<<}
wij herkenden in dat fragmentarische stuk den schrijver van het ‘Paauwenveêrken’ niet! - De schets van c.e. van koetsveld, getiteld: ‘Een vak zonder naam,’ dwingt ons daaraan de twee eeretitels: eenvoudig en natuurlijk, toe te kennen. Toch reiken wij onder de proza-schrijvers den palm aan joh. c. zimmerman, voor zijne mededeeling over ‘Columbus’ (bij eene plaat). Nieuw en frisch van voorstelling, helder en eenvoudig van stijl, levert hij ons columbus, zooals wij dien zoo gaarne zien, en zoo zelden ontmoeten.
Als naar gewoonte wedijverden ook in dezen jaargang de dichters, om de overgebleven ruimte aan te vullen. Een zeer uitvoerig dichtstuk van p.a. de genestet, bij eene plaat, en getiteld: ‘Het haantje van den toren’, opent de rij. Ook c.g. withuys, wiens portret dit jaar in de Aurora prijkt, leverde een uitgebreid dichtstuk: ‘De Waan en de Hoop.’ Gebrek aan ruimte verbiedt ons van beiden de poëtische waarde na te gaan. Met ingenomenheid begroetten wij een nagelaten lettervrucht van onzen gevierden tollens; zijn ‘Geloofshaat’ getuigt op nieuw van zijn vromen zin en verdraagzame gezindheid. Wanneer wij nu nog melding maken van den Redacteur, die niet malsch hen veroordeelt, die het keizerlijke legaat hebben aangevraagd, in zijn warm gedicht: ‘de St. Helena Medaille’, en u vertellen, dat de Heer w.j. hofdijk een dragelijk bijschrift leverde bij het goed geslaagde portret van den Prins van Oranje, dan moeten wij eindigen en verder slechts de namen mededeelen van hen, wier bijdragen een plaatsje innemen: w.j. van zeggelen, j. van lennep - of liever, waarde lezer! koop het boekje, zoo niet voor u zelven, dan toch voor uwe goede vrouw of lieve dochter, en zie die namen en lees hunne stukjes.


Korte mededeelingen.

Bij p.m. van cleef, jz., te Hilversum, is een boekje verschenen, getiteld: Johannes calvijn's Gulden boekske, over den Christelijken wandel. Het is vertaald, niet uit het oorspronkelijk, maar uit het Hoogduitsch. De wereldberoemde naam van den schrijver zal menigeen dit geschrift met belangstelling doen ter hand nemen. Veel schoons en goeds wordt er ook door den grooten Hervormer in gezegd, over de nood-
{==50==} {>>pagina-aanduiding<<}
zakelijkheid van een regt Christelijken wandel, de zelfverloochening, het geduld in tegenspoed en lijden, het verlangen naar een volgend leven, het gebruiken der aardsche goederen. Vooral voor hem die calvijn in zijn oordeel over het praktische Christendom wil leeren kennen, is dit gulden boekske een welkom geschenk. Overigens riekt de stijl en de inkleeding te veel naar den tijd en de taal, waarin het oorspronkelijke is geschreven, dan dat wij niet zouden erkennen menig geschrift te bezitten, in onze moedertaal geschreven, hetwelk boven het kleinood van calvijn de voorkeur verdient.

In een keurig bandje, verguld op sneê, met vergulden stempel op omslag en rug, met een lief, ofschoon wat fantastisch plaatje tegenover den titel, wordt u een tweede, herziene druk van heinecken's werkje over de Onsterfelijkheid en het wederzien in beter leven aangeboden. De eerste druk, de vertaling uit het Hoogduitsch, was vrij bewerkt door Dr. josset; de nieuwe uitgave is, na het overlijden van dezen, door o.d. te Amsterdam bezorgd. Heeft de behandeling van een onderwerp als hier op den titel staat, veel aantrekkelijks, groote bezwaren zijn ook daaraan verbonden, vooral wanneer men poogt, zooals in het eerste gedeelte door den schrijver geschiedt, op redelijke gronden de waarheid der onsterfelijkheid en van het wederzien te bewijzen. Het zijn hooge eischen, die de schrijver zich heeft gesteld; des te aangenamer is het ons, de verzekering te kunnen geven, dat hieraan op eene uitnemende wijze is voldaan. Zoover de rede daartoe bij magte is, vinden wij hier een eenvoudig, onopgesmukt en toch degelijk betoog van de noodzakelijkheid eener voortduring na den dood en van zulk eene voortduring, die ons teruggeeft, wie wij hier hebben verloren. Die redelijke overtuiging wordt verder gestaafd door de verwachtingen, die daaromtrent in het Evangelie worden uitgesproken; terwijl door onderscheiden toepasselijke gedichten de lectuur op eene aangename wijze wordt afgewisseld. Al moge ook niet alles wat wij lazen, evenzeer onze instemming hebben verworven, zooals wij, om een voorbeeld te noemen, van den schrijver verschillen in hetgeen hij onder openbaring verstaat, de laatste bladzijde van het geheele boekje, waar ons, even als op bl. 65, de zielsverhuizing gepredikt wordt, voor niets minder dan onzin verklaren, en zijne denkbeelden omtrent het wederzien en herkennen wel wat al te zinnelijk achten; - toch is er zooveel in dit boekje dat ons aantrekt, toch
straalt een zoo heldere geest ons daaruit tegen, naast een zoo Christelijken zin, dat wij het om vorm en inhoud durven aanbevelen aan allen, die hunne denkbeelden omtrent onsterfelijkheid en wederzien wenschen te zuiveren en te bevestigen. Hebt ge een treurenden vriend, wien de dood een zijner geliefden ontnam, schenk hem dit boekje tot troost in zijne smart, en verzuim niet, vooraf het zelf te lezen op uwe reis naar het graf, naar de eeuwigheid.

Ofschoon ten allen tijde van formulier-gebeden gelden blijft,

{==51==} {>>pagina-aanduiding<<}
wat een oud vraagboekje er van zegt: ‘zij kunnen tot behulp dienen, maar het is beter, zulk eene hulp niet te behoeven’ - is het toch eene waarheid, dat het niet aan ieder, die bij de huiselijke godsdienst voorgaat of in bijzondere omstandigheden verkeert, is gegeven, zijne gedachten, gevoelens, wenschen, voornemens op die betamelijke wijze, welke ook de helderheid van eigen bewustheid bevordert, uit te drukken in den vorm van een gebed. Daarom is een gebedenboek voor eenvoudigen een zeer belangrijk geschenk, en ofschoon aan onnadenkenden het opstellen van gebeden eene gemakkelijke taak moge schijnen, - het eischt veel Christelijk leven des gemoeds, veel wijsheid en menschenkennis, om aan anderen in verschillende levensomstandigheden een gebed op de lippen te leggen, ook al bepaalt men zich, zoo als van zelf spreekt, bij het algemeene. Uitnemend is daarin, naar ons inzien, de Eerw. h. ten brink, hz. geslaagd in: De binnenkamer des Christens. Een Gebedenboek voor eenvoudige Christenen; te Meppel, bij h. ten brink, waarvan de prijs is 45 cts., terwijl 10 exx. ter verspreiding voor f 4 worden afgeleverd. Het is ten deele eene omwerking van een Duitsch gebedenboek, waarin ook onderscheiden gebeden van lavater zijn opgenomen. Over 't geheel is de toon des gebeds er zeer goed in getroffen; hier en daar slechts niet; b.v. in het Avondgebed, bladz. 24, 25, waar het bidden geheel en al overgaat in vragen van zelfbeproeving. De waardige leeraar van Peperga en Blesdijke heeft met het bearbeiden van dit gebedenboek een min schitterend, maar daarom niet minder nuttig werk verrigt.

De zaak van den Sergeant a. hofman heeft veel gerucht gemaakt, en is nog al verschillend beoordeeld; sommigen condemneerden den Schuttersraad te Amsterdam, terwijl anderen de Gedeputeerde Staten van N.-Holland veroordeelden, wegens het casseren der vonnissen van gemelden Schuttersraad. Sommigen zelfs hebben het aan laatstgenoemd collegie kwalijk genomen, dat het den Sergeant h. ten tweeden of derden male zou vervolgd hebben. Zulk beweren berust op eene blijkbare onbekendheid met den gang van militaire zaken; het Regts-Collegie vervolgt niet, maar wel het Openbaar Ministerie, dat aan het collegie de zaken ter beslissing voorlegt. Bij krijgsraden, en ook bij den Schuttersraad wordt dat Openbaar Ministerie waargenomen door een regtsgeleerde met den titel van Auditeur-Militair. Deze betrekking wordt bij den Amsterdamschen Schutters-raad waargenomen door Mr. w. van der vliet, die de roijaliteit heeft gehad om door een openlijk geschrift (te Amsterdam, bij p.n. van kampen) hen die den Schuttersraad beschuldigden, tot andere inzigten te willen brengen. Hij beweert, en teregt, dat zoo er door gemelden Sergeant te vervolgen, verkeerd is gehandeld, hij alleen en niet de Raad daarvoor verantwoordelijk is. Opdat ieder onpartijdig de zaken kunne beoordeelen, heeft Mr. v.d. vliet

{==52==} {>>pagina-aanduiding<<}
De feiten en officiëele stukken over de geruchtmakende zaak in 't licht gegeven.
Wij bevelen de lezing dezer Feiten zeer aan, en zijn overtuigd, dat, hoe men ook na de lezing over de zaak moge denken, ergernis over het gebrekkige van de Wet op de Schutterijen de totaal-impressie der lectuur zijn zal.

Waarschijnlijk dezelfde hand, die vroeger rowbotham's Landschapschilderen in waterverwen vertaalde, en De kunst om naar de natuur te schetsen bewerkte, biedt thans eene vertaling aan van penley's Handleiding tot schilderen met waterverwen, Amsterdam, j.h. scheltema. - Het sluit zich aan de beide vorige werkjes aan en behandelt het onderwerp in denzelfden korten, eenvoudigen trant. Geen boek kan eigen oefening overbodig maken; maar de practische wenken en voorschriften over de te kiezen kleuren, papier, enz., over de behandeling der verschillende onderwerpen, en zoovele andere teregtwijzingen meer, zullen den liefhebber ongetwijfeld welkom zijn.

Zeer veel oude en bij ieder bekende, nog meer laffe en niets beteekenende, sommige zeer onduidelijk voorgestelde goocheltoeren kan men vinden in carlo bosco's Toover-Kabinet, enz., naar den tienden verbeterden Hoogduitschen druk van Prof. kerndörffer, uitgekomen te Deventer, bij a. tjaden. De ware liefhebbers van de edele goochelkunst zullen zich ongetwijfeld ergeren over het ergerend misbruik, dat in dezen titel van des grooten bosco's naam is gemaakt. Men zou waarlijk meenen door dit boekje in staat gesteld te zullen worden om alles den grooten goochelaar na te doen; maar, ja wel, - nichts davon; men leert er geen ducaten uit eijeren en straatsteenen halen door; evenmin kanaries plukken en braden zonder dat dit aan hunne gezondheid iets deert, enz. Men leert wel uit dit boekje b.v. dat, wanneer men van een kaartspel de prentkaarten zoo met een speld doorprikt, dat men het op de keerzijde met de vingers voelen kan, het dan zeer gemakkelijk is om geblinddoekt de prentkaarten, al wordt 't spel ook nog zoo geschud, er uit te halen. Aardig is het, dat ook een recept gegeven wordt: Hoe men geen boter kan maken. Ref. dacht in zijne onnoozelheid, dat hiertoe geen recept noodig was, omdat er meer menschen zijn die geen boter kunnen maken, dan lieden die wel die kunst verstaan.
Dat dit boekje een tienden druk beleefd heeft, pleit niet voor den smaak der Duitschers; dat het in 't Hollandsch vertaald is, pleit niet voor Vertaler en Uitgever; - maar dat de schrijver Professor is, bewijst, dat men in Duitschland gemakkelijker dien titel krijgt dan hier, ten minste, zoo hij niets beters kan doen, dan boekjes als dit te schrijven. Men zegt dat onze professoren ook wel eens zoo met hunne geleerdheid omspringen, dat het veel van tooveren heeft; ook moet het aanhooren van de lessen van sommigen hunner wel eens zijn om te leeren tooveren; maar als zij boekjes schrijven, is 't doorgaans iets van een geheel ander gehalte dan dit product van Prof. kerndörffer's wijsheid.







{==53==} {>>pagina-aanduiding<<}

Boekbeschouwing.

De nood der Kerk. Brief van den Redacteur van het Tijdschrift ‘Ernst en Vrede’ aan het gezelschap van dien naam. Utrecht, Kemink en Zoon. 1859. In gr. 8vo. 65 bl. f : - 75.


Nieuwe Jaarboeken voor wetenschappelijke Theologie, onder Redactie van Dr. D. Harting, Pred. te Enkhuizen. Eerste Deel. 1858. Utrecht, Kemink en Zoon. 1858. In gr. 8vo. XIV en 414 bl. f 4 - :

Het ééne geslacht gaat en het andere komt. Dat heeft het jaar 1858 in de groote menschenwereld geleerd, dat ook in de betrekkelijk even groote tijdschriften-wereld van Nederland. De brief toch van den Heer d. chantepie de la saussaye, aan welken hij den titel heeft gegeven: de nood der kerk, betreft de ontbinding der vereeniging Ernst en Vrede, waarmede de staking van het tijdschrift, dat dien naam draagt, als van zelf zamengaat. En bijna te gelijker tijd herrijzen de gestorven ‘Jaarboeken voor wetenschappelijke theologie’ uit den dood, om onder de leiding van den bekwamen Dr. d. harting, op nieuw licht te verspreiden in de theologische wereld. Het is noodig, dat wij van beide opmerkelijke verschijnselen nota nemen en er een oogenblik bij stil staan.
Het tooneel, waarop dit sterven en herleven geschiedt, is de boekdrukkerij der Heeren kemink en zoon, wier grooten ijver in het bevorderen der godgeleerde literatuur, voor zooverre hunne taak als uitgevers aangaat, niemand mag miskennen, hoewel de wensch kan noch mag achterwege blijven, dat zoo groote ijver met meer naauwgezetheid mogt gepaard gaan. Immers eene pers, die zulk schoon werk kan leveren als den ‘Brief’, moest niet gebruikt worden om eene vrij oude, gesleten letter af te drukken voor eene nieuwe onderneming als de ‘Jaarboeken’, aan welke daarenboven eene correctie is ten koste gelegd zoo slordig als die de oude ‘Jaarboeken’ bij voortduring ontsierde; eene correctie, die den zin soms onverstaanbaar maakt, b.v. bl. 295, reg. 3 v.b.: Maar druk

{==54==} {>>pagina-aanduiding<<}
zich weder bij die naauwkeurige bepaling op eene andere en wel zulk eene wijze uit, enz.
De Heer c. de la s. heeft zijn Brief de nood der kerk genoemd, omdat deze het punt van uitgang van gezelschap en tijdschrift beiden was, en dus de beschouwing dier gewigtige zaak zeer geschikt is om de staking van het tijdschrift te motiveren. De nood waarin de kerk verkeerde, werd en wordt volgens de mannen van Ernst en Vrede verkeerd begrepen. Hij bestaat niet hierin, dat de kerk is afgeweken van hare belijdenis, want alle stijf vasthouden aan oude vormen en alle pogingen om den stroom der wetenschap te stremmen, zijn te veroordeelen, terwijl het er ver af is, dat de S. het overdreven methodistische in vele orthodoxen ooit zou kunnen goedkeuren; maar iets trok hem geweldig in hen aan, iets, dat hij miste in onze theologie en in hunne tegenstanders: 't was niet het confessionele, 't was niet het politieke, maar het diep religieuse. De oorzaak van dat gemis bij de liberale rigtingen is een min of meer ontkennen van de bovennatuurlijke zijde der openbaring, waardoor zij niet in staat zijn om aan de behoeften van een zondaars hart te voldoen. Uit diep gevoel hiervoor hebben de mannen van Ernst en Vrede zich vereenigd en hun Tijdschrift zes jaren lang als orgaan gebruikt. Waarom de Heer c.d.l.s., aan wien alleen op 't laatst de redactie was toevertrouwd, besloten heeft dit werk te staken? ‘Het is’ - zoo spreekt hij - ‘omdat ik vrees door verdere werkzaamheid aan de zaak, wier triomf ik verwacht, meer nadeel te doen dan die te bevorderen, dat ik meen op dezen weg althans niet te moeten voortgaan. Mijn terugtreden is een daad van geloof, zoo als mijn optreden het geweest is.’ Ter verklaring dezer paradoxe bewering dient, dat c.d.l.s. van lieverlede alleen staat, en zich niet meer den woordvoerder van het gezelschap meent te kunnen heeten. En dat wel dewijl zijne rigting, tegenover het meer conservatieve van de meesten uit den
broederkring, progressief is. Hij bejammert het, dat geloof en wetenschap tegenover elkander staan, maar is overigens niet bevreesd voor het reinigings-proces der wetenschap. Dit toont hij uitvoerig aan door de gelijke regten van geloof en weten in het leerstuk der theopneustie, der drieëenheid en der satisfactie te handhaven. Doch daar hij zijn isolement gevoelt, kan hij moeijelijk het

{==55==} {>>pagina-aanduiding<<}
orgaan van de anderen blijven. Ook acht hij het beter persoonlijk terug te treden, omdat het eener rigting en een beginsel en alzoo ook dit ethische beginsel, 'twelk hij voorstaat, schade doet aan eenigen naam gebonden te zijn. Intusschen verwacht hij de zegepraal van dit beginsel zonder eenigen twijfel, en wel van den invloed der buitenlandsche theologie en van de ontwikkeling onzer liberale rigtingen zelven. Vooral is de aanwijzing, waarop zijne hoop in dit laatste punt berust, overtuigend, op welke nog de verklaring volgt, dat een gemeenschappelijk direct meêwerken aan die zegepraal wel bij voortduring zou zijn goed te keuren, maar dat dit blijkens de ondervinding onmogelijk is, en wel omdat de beginselen der rigting zedelijke drijfveêren zijn, evenzeer werkende bij die zich niet aansluiten. Met eene waardige en echt stichtelijke ontboezeming wordt deze brief bekroond.
Zoo goed en geleidelijk mogelijk hebben wij getracht van dit stuk een overzigt te geven, wat niet altijd even gemakkelijk was wegens de vaak duistere voorstelling en den dikwerf ingewikkelden schrijftrant van den Heer c.d.l.s. Dat overzigt zal, naar wij hopen, onzen lezers eenig begrip hebben gegeven van den merkwaardigen inhoud. Ons deed het zeer weldadig aan, in den bloedigen strijd onzer dagen eens zulk een toon te hooren. Leest de tegenwoordige theologische schriften, - hoe menig, bij welks lezing 't u is of gij een aantal zonen van een waardigen vader, allen Med. Doctores, het lijk van den man ziet openen en anatomiseren, terwijl zij zelfs bij de onderzoeking van hoofd en hersenen en hart staan te schreeuwen en te schelden, vaak te lagchen om elkanders dwaasheden. Die rigting in theologie en godsdienst heeft Ernst en Vrede willen bestrijden, maar hare antipoden - gelukkig dat de tijd dit leert - behooren niet enkel tot de min of meer regtzinnigen. Aan het gezelschap echter komt de eer toe de beteekenis en kracht van een protest tegen dat koude theologiseren en onverstandige gelooven beiden te hebben aangewezen. En de brief van den Redacteur is eene waardige bekrooning van dien arbeid. Wij voor ons deelen volstrekt niet in de dogmatische overtuigingen van den Heer c.d.l.s.; maar het is ons eene dierbare gewisheid dat alleen wanneer wetenschap en geloof hand aan hand gaan, eene betere toekomst ons wacht, waarom het ons te meer spijt, dat
{==56==} {>>pagina-aanduiding<<}
hij het wederzijdsche verband van beider streven niet duidelijker heeft aangewezen; gij ziet het, alles leeft wel in hem, maar hij is als mozes, zwaar ter taal. Trooste het hem, dat de aäron's met hunne overredingskracht nog wel eens gouden kalveren oprigten, waartoe de mozessen niet in staat zijn, en zij hij verzekerd, dat zijne diep gevoelde, hartelijke
overtuiging bij velen, ondanks dat hij zich bezwaarlijk uitdrukt, ingang zal vinden. Men moet al zeer bevooroordeeld zijn om niet te zien, hoe allergunstigst deze orthodoxe zich onderscheidt boven menigen vlaggevoerder der liberale rigting, door zijne onpartijdige waardering van het goede, dat andere rigtingen kenmerkt, en door zijn ruim betrachten der les van paulus: de liefde hoopt alle dingen. Zij dan ook al Ernst en Vrede ontbonden, wij hopen, dat de geest van dat gezelschap, voor zoover die hier blijkt te zijn een geest van dogmatiek onafhankelijk, moge voortleven en zich uitbreiden, en dat het den Heer c.d.l.s. vergund worde daaraan meê te werken. Wij hebben nog zoo allerdringendst behoefte aan ernst, en als er maar waarachtige ernst is, zal er wel vrede komen.
't Is diezelfde geest, die op wetenschappelijk gebied herleeft in de Nieuwe Jaarboeken. De naam van den Redacteur, die overigens in dogmatische overtuigingen veel van c.d.l.s. en zijne medestanders verschilt, is er ons borg voor. Wie toch, die den Heer harting eenigzins uit zijne belangrijke uitgegeven stukken kent, rangschikt hem niet onder die theologen, die zich overal en in alles toonen als eene zaak behartigende, waarmeê 't hun waarlijk ernst is, en voor wie de beoefening hunner wetenschap nog iets anders is dan voor den schilder het schilderen, omdat die wetenschap de hoogste belangen des menschdoms betreft? Maar ligt zal een zelfde angstgevoel hebben aangegrepen wie hem als schrijver met ons kent, toen hij dien naam als redacteur, als eenig redacteur der Nieuwe Jaarboeken, genoemd zag. Er is bij al het goede, dat de geschriften van Dr. harting kenmerkt te weinig puntigs in; dat ontsiert ze. In het ferme en flinke ligt zijne kracht niet, en beiden heeft toch een redacteur zoo hoogst noodig, afgezien van al de overige eischen, die men gewoon is aan hem te doen. Vraagt ge, of ge reeds uit het ‘Voorberigt’ duidelijk kunt opmaken, waarom de oude Jaar-
{==57==} {>>pagina-aanduiding<<}
boeken gestorven en de nieuwe geboren zijn? Uit vele, zeer vele woorden wordt dìt u helder, dat de redactie der oude geene stukken kon krijgen in verband met de kwestiën van den dag, maar dat die der nieuwe hierop nu hope heeft.
Hope - ja, maar meer toch niet. Onderscheidt dit eerste deel zich ten dezen opzigte zoo gunstig van het gestaakte tijdschrift? Immers neen. Wil de kritiek eerlijk en gestreng zijn, zoo als dit behoort, dan moet zij uit dit oogpunt ten minste het nog niet voleindigde stuk van den onvermoeibaren rogge afkeuren en de flaauwheid gispen, waarmeê als op een overgeschoten plaatsje de ‘Wenken opzigtelijk moderne theologie’ en de Brieven van huët besproken worden, om nog te zwijgen van de anders verdienstelijke exegetische opmerkingen van Dr. a.h. blom. Ook openbaart Dr. h. zijn verlangen om de ‘Nieuwe Jaarboeken’ meer te schoeijen op de leest der hedendaagsche Revue's, zonder daarom alle eigenlijk gezegde verhandelingen buiten te sluiten; maar eilieve, wat onderscheid in aard en wijze van behandeling is er tusschen de stukken der vroegere en tegenwoordige Jaarboeken? Verhandelingen, verslagen en mededeelingen - zoudt ge onder deze drie rubrieken niet gevoegelijk alles kunnen verdeelen?
Wij willen ook een enkelen blik op ieder stuk in 't bijzonder werpen, en zonder in eigenlijk gezegde beoordeeling van het geleverde te treden, waarvoor wij veel te veel plaats zouden moeten vragen, de zaâmgebonden bloemen als deelen van den ruiker beschouwen, de stukken als behoorende tot het Tijdschrift. Een ‘Open Brief’ van den Redacteur staat aan het hoofd, over het standpunt en de roeping der theologische wetenschap van den tegenwoordigen tijd. Zeker is het daar uitmuntend op zijne plaats en getuigt weêr van de groote bekwaamheden en gematigde inzigten van den schrijver, die nog gelukkig boven het zweren bij de woorden van eenigen theologischen meester verheven is. Ook ademt er ons een geest van geloof uit te gemoet, die ons in werkelijkheid doet aanschouwen, wat de beschrijving van chantepie de la saussaye ons niet volkomen kon doen begrijpen. Maar of 2 Tim. i:7 als motto boven dit stuk zou kunnen staan, daaraan twijfelen wij. - Dr. j.i. doedes heeft zich met zijne gewone scherpzinnigheid verzet tegen zijn empiristischen stad- en ambtgenoot Dr. a. pierson, door met het oog op de evangelische

{==58==} {>>pagina-aanduiding<<}
wonderverhalen eene beantwoording te geven van de vraag: mogelijk of onmogelijk? 't Is en blijft eene tijdvraag, maar eene breedere behandeling er van zou meer afdoende geweest zijn, en meer overeenkomstig met hetgeen wij als eenig stuk in de eerste Nieuwe Jaarboeken van Dr. doedes zouden meenen te mogen verwachten. - De hierop volgende exegetische proeve van den geleerden en zelfstandigen Dr. j.h. holwerda, over de crux interpretum, Rom. ix:5, verzoende ons met eene herleving van het tijdschrift als die, welke wij nu aanschouwen. Immers de nog bestaande periodieke geschriften in de theologie hebben allen eene zeker afgesloten rigting, en wie zich daarin niet vinden kan, mist een orgaan. Wij willen voor niemand wijken in ongeveinsden eerbied voor de verdiensten van een exegeet als van hengel, maar evenmin diens uitspraken als orakelen aannemen, wat sommigen zoo gaarne zouden willen. 't Is ook zoo goed dat een van hengel, waar hij dwaalt, weêrsproken wordt, en al kon dit op minder spijtigen toon geschieden dan Dr. h. doet, er zijn toch zoovele fijne grammatische en taalkundige opmerkingen in zijn stuk, dat ieder, die voor zich zelven tot vastheid wenscht te komen omtrent den gewigtigen locus classicus het ernstig in overweging moet nemen. - Hoe gaarne zouden wij een gelijk gunstig getuigenis geven van de in het volgende stuk geleverde bestrijding der Leidsche rigting, en verklaren dat zij aller volle aandacht waardig is. Wij zeggen gerust bestrijding, want al blijft de tegenstander ongenoemd en al is het geheel in thetischen vorm, de polemiek is er de ziel van. En dit zou geen kwaad kunnen, want Leidens reus mag wel eens een Balkschen dwerg ontmoeten, wanneer die maar beter toegerust tot den kamp komt. Verbeeld u david - zou hij
goliath overwonnen hebben door alleen ten allerduidelijkste aan te wijzen welk een gevaar er voor Israël in dat groote en krachtige ligchaam was, terwijl hij zoo nu en dan eens een steentje er op wierp, dat het vel hier en daar schaafde? Neen, maar die david had een wapen, dat hij goed wist te gebruiken, zijn slinger, en daarenboven - wat deed hij volgens 1 Sam. xvii:51? Hij ging op den reus staan en nam diens eigen wapen - zoo doodde hij hem. - Zonder beeldspraak: wat de Heer gorter in zijne Christologie geleverd heeft, bewijst evenzeer als zijn vroeger geschrift, dat hij in staat is

{==59==} {>>pagina-aanduiding<<}
aan te wijzen waar de schoen wringt, wat het hemelsbreede onderscheid tusschen de oude en de nieuwere theologie is; en 't is goed dat wij het ten allerduidelijkste inzien om door geen schijn van woorden begoocheld te worden; ‘al of niet de klove’ - zooals hij het noemt in zijn geschrift tegen scholten - dat is geene kleinigheid. Maar de Heer gorter, wien wij ook weêr uit deze christologie lief krijgen, en die met al zijne Ariaansche gevoelens wegens het ethische beginsel niet zoo heel ver van chantepie de la saussaye af staat; - maar de Heer gorter, die op zijn vorig schrijven eene andere behandeling verdiend had dan hem is ten deel gevallen, al was 't alleen om de achting, die hij als welmeenend en ijverig predikant verdient, en die misschien er ook wel beter was afgekomen als hij niet zulk een diepen indruk op velen had gemaakt door zijne argelooze, eenvoudige taal; maar de Heer gorter moest toch gevoelen, dat gemis aan wetenschappelijkheid, (wat niemand hem ten kwade zal duiden) hem verbiedt zich als kampvechter tegen scholten op te werpen, al heeft hij er volle regt en bevoegdheid en bekwaamheid toe, waar hij de resultaten der nieuwere theologie onder het volk mogt ontmoeten. Reeds de poging om in eene kleine 150 bladzijden eene wetenschappelijke christologie in onze dagen zoo maar eens even in een tijdschrift te geven, heeft iets naïefs; daargelaten nog de geheele manier van behandeling, bij welke stellingen op onbewezen stellingen gegrond worden, en het meêdeelen van zekere overtuigingen de plaats van degelijke discussie inneemt; daargelaten nog dat de theologie naar begrippen vraagt en niet voldaan is met beeldspraak, hoeveel waarde deze voor de religie heeft. Jammer is 't; want schrijven als dat van gorter geeft aanleiding tot wederschrijven als dat van scholten
over gorter. Maar hoe Dr. harting met zulk een stuk zijne eerste Nieuwe Jaarboeken voor wetenschappelijke theologie heeft kunnen en durven aanbieden, moet elken vriend der theologische wetenschap onverklaarbaar wezen, al erkent hij zelfs veel goeds en behartigingswaardigs in dat stuk. - Van de Bijdrage tot de verklaring van een viertal plaatsen des N.V., die door Dr. a.h. blom geleverd is, hebben wij boven reeds gesproken. Wat wij er daar van gezegd hebben, had betrekking op het doel, dat de Redacteur zich had voorgesteld en dat wij in de plaatsing

{==60==} {>>pagina-aanduiding<<}
van dit stuk niet konden erkennen. Meene daarom niemand dat wij die plaatsing afkeuren; 't is na de staking der exegetische Bijdragen zeer goed te keuren, dat deze N. Jaarboeken zich voor degelijke exegetische stukken openen; en moge Dr. blom al geene nieuwe verklaringen van zeer zware plaatsen geven, wij danken hem voor de scherpzinnige bevestiging van reeds bekende, die nog gedurig bestreden worden. - Dr. g.w. stemler bepaalt verder onze aandacht bij de chronologie der evangeliën, wier mogelijkheid hij betoogt en van welke hij de gronden legt. Of hij zich de zaak wel niet wat te gemakkelijk heeft gemaakt, zouden wij niet durven ontkennen, maar 't is toch aangenaam met hem tot de overtuiging te komen, dat zij niet zoo hopeloos staat als sommigen wel eens meenen. - Eindelijk besluit de Heer h.c. rogge de rij der grootere bijdragen met Johannes Uytenbogaert, in zijn gevoelen aangaande de magt der overheden in kerkelijke zaken, tegenover zijne bestrijders. Wij hebben straks dien Heer onvermoeibaar genoemd, en verzoeken onze lezers dit woord noch in een uitsluitend goeden, noch in een uitsluitend kwaden zin op te vatten. De groote ijver, waarmeê hij zijne onderzoekingen op het gebied van vaderlandsche kerkgeschiedenis instelt, blijkt zonneklaar, doch wij zouden dien ijver zeer gaarne zulk eene rigting geven, dat hij minder bleek. Indien het verzamelde eerst wat naauwkeuriger geschift en zorgvuldiger bewerkt werd, zou de Schr. met het multum meer nut doen dan met de multa, die wij nu van hem ontvangen. Wanneer men eens een aanleg heeft als de Heer r. tot doorsnuffelen, dan kost het weinig moeite om weêr eens bijna 100 bladzijden voor de pers te schrijven, maar de tijd er aan besteed is te kostelijk en
kon beter gebruikt worden, omdat het bijna niet kan gevergd worden zulke stukken te lezen, die het een en ander zeer belangrijks bevatten, maar vermengd met allerlei nietsbeduidende kleinigheden en meêgedeeld onder gedurige herhalingen, die onnoodig zijn; - omdat het bijna niet kan gevergd worden, dat men met den Schr. meê onderzoeke. - Van de verslagen, die Dr. j.j. van oosterzee gegeven heeft, zeggen wij alleen, dat zij ons bekend maken met riggenbach's Vorlesungen über das Leben des Herrn Jesu en met lange's Theologisch-homiletisches Bibelwerk, Erster Theil; want dat v.o. als verslaggever groote verdiensten heeft, is ieder, ook hun

{==61==} {>>pagina-aanduiding<<}
die aan zijne kritiek diepte ontzeggen, uit de vorige Jaarboeken genoeg bekend.
't Spijt ons zeer, dat ons verslag - want het gelde niets meer - van dit eerste deel der Nieuwe Jaarboeken niet gunstiger kon zijn. Onze belangstelling in het bestaan van het herlevende Tijdschrift, waaraan onzes inziens behoefte is, deed ons vrijmoedig onze gedachten uiten; wij waarderen een orgaan hoog, dat zich niet uitsluitend in ééne rigting laat leiden, maar dan moet het ook een waardig orgaan zijn. Niets zou ons aangenamer wezen dan dit te kunnen getuigen van de volgende stukken, die wij met belangstelling te gemoet zien.





Lessing, de Vriend der Waarheid. Redevoering, ter opening der Akademische lessen uitgesproken door Mr. C.W. Opzoomer. Te Amsterdam, bij J.H. Gebhard en Comp. 1858. In gr. 8vo. VIII en 29 bl. f : - 60.

Wij behoeven ons in consciëntie niet aan te trekken wat Prof. o. onlangs niet geheel ten onregte over de vooringenomenheid zijner recensenten klaagde. Zoo wij vooringenomen zijn, 't is eerder vóór dan tégen den even eerlijken en moedigen als scherpzinnigen denker. Meermalen reeds hebben wij 't uitgesproken, dat we 't in principe - in het uitsluitend van de Ervaring uitgaande, zonder stilstand en zonder voorbehoud vóórtgaande zoeken der bare en blanke Waarheid - volmaakt met hem ééns zijn, al is 't dat we daarom niet alle zijne consequentiën, b.v. omtrent de Theologia Naturalis, gelijkerwijze aannemen. Maar des te meer vrijmoedigheid gevoelen we dan ook, om te dezer gelegenheid, waar hij onderneemt om in 't beeld van lessing ons den echten Vriend der Waarheid te schetsen, de niet uit ketterjagt of bedilziekte, maar uit hooge belangstelling bij ons opgekomen vragen tot hem te rigten: 1o. of hij voor een vriend der waarheid, die evenzeer eene innerlijke als eene zinnelijke waarneming erkent, en gewis ook de historische (welke op 't een en 't ander grondgebied een zóó ruim veld inneemt) niet loochent, niet wat te éénzijdig uit de zinnelijke en individuële pleegt te putten?; 2o. of het inderdaad aan 't waargenomene dan wel aan een weinigje partijdig scepticisme van den waarnemer ligt, dat zijne resultaten bij

{==62==} {>>pagina-aanduiding<<}
zóóveel negatiefs - welks waardij we nu deswege geenszins verkleinen willen - zóó luttel positiefs opleveren?; 3o. of de zelfvertroosting van lessing: ‘Heeft uw knecht met het uit den weg geruimde slijk in onwetendheid goudkorrels mede weggeworpen, zoo zijn uwe goudkorrels, o God, toch onverloren’, niet vrij wat verzwakt wordt door het zelfverwijt, dat die goudkorrels met dat al door ons toedoen voor ons zelven en onze medemenschen zijn verloren geraakt, en of dus den vriend der waarheid in zake van dat ‘wegwerpen’ niet eene voorzigtigheid zonder benaauwdhartigheid, maar nogtans voorzigtigheid, zij aan te raden?
Wat overigens deze redevoering zelve betreft, ze is zóó welsprekend opgesteld als men dat van Prof. o. - en zóó keurig en correct uitgevoerd als men dat van de HH. gebhard en comp. kan verwachten. Den jeugdigen akademieburgeren, voor wie zij bestemd was, was hare aanbeveling der ernstige en onbeschroomde waarheidsnavorsching in den persoon van lessing ongetwijfeld hoogst belangwekkend, en - mits niet misbruikt, waartegen toch ook wèl te pas een waarschuwende wenk wordt gegeven - hoogst nuttig. Wij anderen wel is waar zullen in de kernspreuken van l., die bovendien in onze dagen nog al vaak geciteerd worden, goeddeels oude kennissen ontmoeten, die wel te schoon en te rijk en te diep zijn, om ons ooit te kunnen vervelen, maar in wier plaats wij echter van den vertegenwoordiger der Nederlandsche wijsbegeerte nog liever ‘nieuwe dingen uit zijnen eigenen schat’ zouden hebben willen hooren.


v.p.


Brieven over Godsdienst en Christendom, door P. Goy. Vertaald uit de ‘Nouvelle revue de Théologie’. Brief I-IV. Te Kampen, bij K. van Hulst. 1858. In 12mo. IV en 70 bl. f : - 50.

Men kent de Straatsburger Theologie en haar oorsprong. Zonderling genoeg uit het reddings-instituut der Fransche Orthodoxie, de vrije School van Genève, voortgekomen, verhief zij, ongetwijfeld niet buiten invloed van de vrijheidskoorts des tijds, de in hare bakermat pro aris et focis gepredikte onafhankelijkheid van 't gezag der Staatskerk met zegevierende consequentie tot onafhankelijkheid van elk gezag, dus ook van

{==63==} {>>pagina-aanduiding<<}
dat des Bijbels, ja - 't mogt dan meer bedekt en twijfelachtig worden geuit - van de Apostelen en van christus zelven. Het te Genève tegen 't stelsel van gezag reeds in kiem verdedigde regt van het individu in zake van religie, werd hier alzoo tot rijpe vrucht ontwikkeld; zeer tegen den zin der orthodoxe moeder, wier mystieke elementen men echter altijd eenigzins bijbehield, meer wel is waar in den beginne, toen men met onvoorwaardelijke verwerping van 't rationalisme het Christelijk geloof op 't godsdienstig gevoel grondde, dan wel naderhand, toen men, als ter verzoening met dat gesmade rationalisme, gevoel en rede onder den naam van geweten zamenvatte, en alsnu het wedergeboren geweten tot geloofsregter uitriep. Apostelen der nieuwe rigting werden scherer en colani; haar zetel de Hoogeschool van Straatsburg; haar orgaan de Revue de Théologie et de Philosophie Chrétienne. In ons vaderland was reeds vóór haar de handschoen aan 't oude autoriteitsgeloof toegeworpen door de Groninger School, die nogtans uit schroomvalligheid halverwege steken bleef, en gelijktijdig mèt haar trad scholten met doortastender beginselen en degelijker wapenen tegen datzelfde autoriteitsgeloof in 't strijdperk: deze stond aan hare verstands- gene aan hare gemoedsrigting nader; doch den meesten weêrklank vond zij nieuwelings bij Dr. pierson, over wiens schriften, al hebben ze het meer besliste empirisme van opzoomer tot grondslag, evenwel tevens dat uit een sterk geprononceerd zonde- en verlossingsbesef ontsproten
mystische waas verspreid ligt, 't welk ons zoo aan de gehééle Fransche theologie als met name ook aan de Straatsburgers herinnert, aan wie hunne geslagenste tegenstanders, willen zij onpartijdig zijn, ten minste wel het karakter van f.h. jacobi zullen moeten laten: ‘Heiden met het verstand, met het hart Christen.’
De Vertaler der voor ons liggende Brieven wenschte, dat de Straatsburger Godgeleerdheid haar licht niet enkel voor onze vaderlandsche theologen - wier behoefte daaraan, blijkens het boven gezegde, ook inderdaad niet zoo heel dringend kan geacht worden - schijnen liet, maar dat ook onze ‘beschaafde Gemeenteleden’ van de daardoor aangebragte helderheid niet verstoken mogten blijven. Daar nu de ‘Lettres intimes’ van goy de denkbeelden der Straatsburgers in populairen vorm wedergaven, haastte hij zich dezen in een Neêrduitsch kleed

{==64==} {>>pagina-aanduiding<<}
te steken en ze aan ons Godsdienstig publiek ter overdenking en behartiging aan te bieden, in de hoop, dat ze ‘in menig ontrust gemoed de ware rust mogen doen wederkeeren.’ Dit kunnen ze echter in allen gevalle zeker niet, vóór en aleer ze voltooid zijn: - nu toch weet men na de lezing nog geheel niet, waar ze eigenlijk heen willen; - en daarom zouden wij althans liever gezien hebben, dat de Vertaler zich wat minder gehaast en het slot der Fransche correspondentie had afgewacht.
De Brieven intusschen zijn wèl gesteld, ofschoon de tweede ons hier en daar wel een weinig in den zalvenden preektoon en de gezochte Bijbeltaal van een welmeenend oefeninghouder schijnt te vervallen. De overbrenging is zuiver en vloeijend; de uitvoering net en correct.


v.p.





Channing's Leven. In 't Fransch beschreven door eene Engelsche Dame. Uit het Fransch door J.J. Swiers, Predikant te Havelte. Te Groningen, bij J.B. Wolters. 1858. In post 8vo. 196 bl. f 1-50.

De man, wiens leven in dit boekje beschreven wordt, is, met name door zijne Redevoeringen, ook ten onzent als vrijzinnig, gemoedelijk godgeleerde hoogst gunstig bekend. Merkwaardig is zijne levensgeschiedenis, niet zoozeer wegens rijkdom van voorvallen en afwisselingen, als veeleer door de ontwikkeling zijner rigting en denkwijze. Daar hij zeer vroeg zijn vader verloor, had hij zijne opvoeding en de ontwikkeling van zijn geest hoofdzakelijk te danken aan zijne moeder, die reeds vroeg de zaden van gemoedelijke godsvrucht in het gemoed van den jeugdigen knaap, gelijk monika in dat van augustinus, strooide. In zijne jongelingsjaren begon de Fransche omwenteling, en de geestdrift, door de naar de nieuwe wereld overgewaaide berigten daaromtrent gewekt en in staatkundige vereenigingen krachtig gevoed, met die gemoedelijkheid vereenigd, oefende op den geest van den jongen channing een onmiskenbaren invloed uit; ja, die beide bestanddeelen deden hem worden hetgeen hij was in zijn werken en in zijne schriften, als godsdienstleeraar, philanthroop, bestrijder van de slavernij, en in andere opzigten. Dat alles

{==65==} {>>pagina-aanduiding<<}
wordt in het met veel warmte geschreven verhaal van de ‘Engelsche Dame’ zeer aanschouwelijk uiteengezet, ook met aanhalingen uit brieven en andere opstellen van channing zelven, waartoe, ofschoon het niet wordt vermeld, nog al veel gebruik is gemaakt van de Memoir of w.e. channing, door eenen neef van den voortreffelijken man, te Londen in 1848, in drie deelen, uitgegeven. Merkwaardig is in de aanhalingen uit channing's brieven onder anderen zijn oordeel over gebeurtenissen en verschijnselen des tijds, ook waar het later door de uitkomst niet is bewaarheid. Zoo meende hij b.v. eenigen tijd na de Julij-omwenteling, in het jaar 1832, ‘dat het Christendom niet in Frankrijk kan herleven onder één zijner oude vormen; het katholicismus, ja zelfs het protestantismus, zijn er voor altijd gevallen. In waarheid was dit laatste niet anders dan de bestrijder en tegenstander van het eerste, geheel eene godsdienst van bestrijding, ingesteld om de Kerk van Rome te bevechten. Van deze zijde heeft zij (het) veel goed gedaan; maar hare zending (zijne taak) is geeindigd; zij (het) is niet genoeg overeenkomstig de behoeften van den menschelijken geest’, enz. Het katholicismus voor altijd in Frankrijk gevallen! - de taak van het protestantisme als bestrijding van Rome voltooid! Wij zwijgen nu van de eenzijdige voorstelling, die in het Protestantisme niets ziet dan hetgeen Rome er in zegt te zien: een negatief afbreken. Het zou voor de regte beoordeeling van channing, en misschien ook voor die van den aangeduiden tijd zelven, niet onbelangrijk zijn, indien men te weten kon komen, of de voorstelling, die de Amerikaansche prediker zich van den staat der zaken in Frankrijk vormde, gegrond was op verkeerde berigten van over zee, dan wel op subjective opvatting in den beoordeelaar.
Dat de Eerw. swiers zijne taak goed heeft verrigt, behoeven wij naauwelijks te zeggen. De overzetting is goed; alleen komt ons de stijl op vele plaatsen wat ingewikkeld voor; en slechts zelden ontmoet men vlekjes als: ‘hare ingetogenheid en een buitengewoon gevoel van schaamte wierpen een sluijer over haar bevallig karakter.’ Voor ‘schaamte’ moet zeker gelezen worden: bedeesdheid, of verlegenheid (bladz. 169). Eenigzins twijfelachtig is ons de aanteekening van den Vertaler, bladz. 137: ‘Neen, geen schilderijen of

{==66==} {>>pagina-aanduiding<<}
afbeeldingen in de kerken! De ervaring heeft geleerd, tot welke onzalige misbruiken dit aanleiding geeft. - Maar wij wenschen nog meer dan channing! Wij wenschen, dat niet alleen de geloofshelden des Christendoms in onze kerken worden voorgesteld, maar dat de geschiedenis der nieuwe heilsbedeeling, der Christelijke kerk, eene levenskracht worde voor de Christelijke gemeente.’ Wij houden het er ook voor, dat de Kerkgeschiedenis meer en meer bekend moet worden in de gemeente, hoewel daartoe te goede handleidingen bestaan, om den uitroep van swiers te wettigen: ‘Och, wierden er mannen verwekt, die deze geschiedenis te boek stelden en den volke predikten!’ Maar of de Evangelie-prediking zich kunne verledigen om die geschiedenis en die van de geloofshelden des Christendoms als hoofdzaak te ontvouwen, betwijfelen wij. Volksvoorlezingen achten wij nuttig; maar dat ‘in de kerken’ en ‘den volke prediken’ doet aan de eigenlijke prediking denken, en als dit de bedoeling is, gelooven we, dat de geachte Vertaler mistast.


De twee Eerdiensten, protestantsch en katholiek. Leerrede uitgesproken den 29sten Augustus 1858, in den tempel: l'Oratoire. Door A. Coquerel. Uit het Fransch door een predikant der Nederd. Hervormde Gemeente. Utrecht, bij C.G. van der Post, Jr. 1858. In post 8vo. 28 bl. f : - 30.

Al is het maar eene enkele preek, die wij hebben aan te kondigen, en geen boekdeel van eenige honderd bladzijden, toch gevoelen wij ons verpligt voor deze aankondiging, waartoe de ‘Korte mededeelingen’ het doelmatigst schijnen, een plaatsje te vragen in de beoordeelingen. Zoowel de inhoud der preek verdient het, als het verschijnsel, dat zulk eene preek werd uitgesproken in de hoofdstad van Frankrijk, een land waar Rome's geestelijke scepter; zij het dan ook niet overal in de daad, toch in naam schier algemeen gehuldigd wordt, een land welks magtig opperhoofd zich tot nog toe niet bij magte heeft getoond, om dat beruchte Jodenkind, zoo wederregtelijk aan zijne ouders ontroofd, tot vreugd van het beschaafd Europa hun terug te geven. Wij kunnen ons daarom niet anders dan verblijden, dat in het midden van Parijs door

{==67==} {>>pagina-aanduiding<<}
een zoo welsprekenden mond als die van coquerel, zulk eene taal wordt verkondigd als in deze rede is vervat. De redenaar zegt in zijn ‘Voorwoord’, dat hij op veler aandrang heeft op schrift gebragt, wat voor de vuist door hem werd uitgesproken; en voegt er dan de meer belangrijke verklaring bij: dat nooit, zelfs niet in de donkerste tijden der godsdiensttwisten, de Hervormde Kerk met meer beslist, meer boosaardig, meer uitdagend geweld is aangevallen, dan in deze dagen. Daarvan getuigen de dagbladen en vlugschriften, als ook zoo menige preek vóór het Paasch- of Kersfeest, of door eene missie gehouden. Het strenge Ultramontanisme, dat, naar het meent, over het Jansenisme en Gallicanisme heeft gezegevierd, rigt nu zijn aanval tegen de Hervormde Kerk. Coquerel heeft de uitdaging aangenomen, en treedt hier als bestrijder op der magtige koningin, die ook uit dezen aanval kan ontdekken, dat zij te vroeg heeft triumf geblazen.
De tekst, door c. ten grondslag gelegd, is Jerem. ii:11a: ‘Heeft ook een volk zijne goden veranderd, hoewel dezelve geene goden zijn?’ Het zijn woorden, gerigt tegen hen, die in jeremia's dagen de afgoden huldigden. De profeet doet hen het schandelijke van hunne ontrouw aan den waren God gevoelen, door hen te wijzen op de getrouwheid der andere volken aan hunne nietige goden. Zelfs de Heidenen hielden aan hunne goden vast, hoewel het geene goden waren. Zoo werden dan de Israëlieten, die hun God verlieten, op de treurigste wijze door hen beschaamd. Het ware een niet onvruchtbaar gebruik van zijn tekst geweest, indien de redenaar de bestraffing van den profeet tot de zijne had gemaakt en aan de Roomsche Kerk verweten, hoever zij van hare oorspronkelijke moeder is afgeweken, hoe weinig het Christenvolk, dat Rome huldigt, op de moedergemeente te Jerusalem gelijkt. C. heeft gemeend zijne tekstwoorden te moeten gebruiken als aanleiding, om over het volharden in de dwaling te spreken. Hij ziet dat in de Roomsche Kerk, die door hare eerdienst de waarheid wederspreekt en wederstaat, de dwaling huldigt en bestendigt.
Op eene onpartijdige, heldere, onweêrlegbare wijze wordt deze stelling ontwikkeld, eerst met betrekking tot de gebeden, bedevaarten enz., zooals die bij de Roomschen plaats hebben, vervolgens met betrekking tot hunne kerken, hunne begraaf-
{==68==} {>>pagina-aanduiding<<}
plaatsen, en eindelijk met betrekking tot den Doop en het Avondmaal. Tegenover de dwalingen der Roomsche Kerk, wordt telkens de waarheid van het Evangelie gesteld, zooals die door de Protestanten wordt beleden.
Is onze ingenomenheid met deze rede zelve groot, het tegendeel geldt van de vertaling. Zelden hadden wij eene slordiger vertaling dan deze onder de oogen. Dat leelijke etienne, in plaats van stefanus, op bl. 13, thans met de pen veranderd, pleit niet voor de bekwaamheid van den predikant, wiens naam op den titel gelukkig maar verzwegen is. De uitgever heeft zich over deze en andere feilen bij de Redactie van dit Tijdschrift verontschuldigd, met de opmerking, dat de spoed, gevorderd voor de vertaling, hiervan als de oorzaak moet worden beschouwd. Wij nemen deze verontschuldiging niet aan; want waartoe was die spoed noodig? Eene week later in het licht verschenen, zou deze preek niets minder doelmatig zijn geweest, en in eene week zou men althans wel voor eene goede correctie hebben kunnen zorgen. Hoe het daarbij mogelijk is, al ziet men ook slechts ééne proef, fouten te laten staan als hier worden aangetroffen, begrijpen wij niet. Het zij den uitgever eene les, om voor eene betere keuze van vertaler te zorgen, wanneer hij weder eens eene vrucht van vreemden bodem in onzen grond doet overplanten.


- r -





Paradijs-Beelden. Naar het Engelsch van James Hamilton, Schrijver van: ‘Ernstig Leven’, ‘De Olijfberg’, enz. Leyden, De Breuk en Smits. 1856. In gr. 12mo. 105 bl. f : - 90.


Huis en Hart. Wenken voor mijne Broeders en Zusters. Met eene Voorrede van de Vertaalster van: ‘Neemt dit ter harte’, door de Schrijfster van: ‘Kleinigheden’. Bij dezelfden. In gr. 12mo. 96 bl. f : - 80.

Deze beide werkjes, in druk, papier, omslag en vorm aan elkander volkomen gelijk, nagenoeg even dik, beide op den titel zich op twee antecedenten beroepende, zijn nagenoeg te gelijk door dezelfde uitgevers in het licht gezonden. Daar nu beiden van godsdienstige strekking zijn, heeft men althans eenig regt tot het vermoeden, dat zij van niet, of althans niet belangrijk uiteenloopenden geest zullen zijn, ten minste indien

{==69==} {>>pagina-aanduiding<<}
men van een boekhandelaar-uitgever mag verwachten, dat hij in zijne betrekking tot de letterkunde nog iets anders en hoogers ziet, dan dat hij eenvoudig laat drukken, verzendt en uitgeeft rijp en groen, goed en slecht, solide en oppervlakkig - om 't even wat, als het maar een boek is. Wij hadden dan ook zoo iets van de Heeren de breuk en smits te Leiden verwacht; maar de vergelijking van deze beide boekjes heeft ons doen zien, dat zij òf deze geschriften niet vooraf hebben gelezen, òf er eenvoudig op los uitgeven, om 't even wat. Huis en Hart toch is eene bloemlezing uit wijlen Mevr. kleyn, ockerse, en de vorm der schriften van die in haren tijd uitmuntende vrouw moge hier en daar een weinig verouderd zijn, - zulks betreft vooral de inkleeding, en wanneer men van dat kleed tot het wezen der zaken doordringt, zal men een warm godsdienstig gevoel en ware, christelijke levenswijsheid aantreffen, waarbij men het welligt een weinig te sterk gekleurde, b.v. van eene speelpartij, om de goede bedoeling gaarne vergeeft. De Paradijs-Beelden daarentegen zijn eene vrucht van dat ziekelijke Methodistische piëtisme, dat met dogmatische vormen speelt, zooals de Engelsche godsdienstige letterkunde eene menigte vodden oplevert, die, helaas! met een ijver, eener betere zaak waardig, door... en door... worden in het licht gezonden, doch die wij op de pers, of eigenlijk bij de uitgaven van de firma, die Huis en Hart aanbiedt, niet zouden hebben gezocht. Het ligt voorwaar niet binnen de grenzen, die zich een Tijdschrift van zoo algemeene strekking als de Vaderl. Letteroefeningen stellen moet, al den onzin aan te wijzen, die hier wordt uitgestald, door valsche overbrenging, gezochte toepassing en holklinkende beeldspraak. Een schrijver, die in ezechiël's gezigt van de wateren des Tempels
(Ezech. xlvii:12) eene voorspelling ziet van de zegeningen des Evangelies (bladz. 8), wordt waarlijk niet valsch beschuldigd, indien men hem gebrek aan eene verstandige schriftverklaring, de bron van elle goede voorstelling van Bijbelwaarheden, te laste legt. Nog ééne proeve: ‘Er is eene teedere plant, veracht en gesmaad door de menschen, maar bekend bij God en in het Evangelie bekend gemaakt, die in staat is u te genezen. Het is de balsem van Gilead - het volbragte werk van den Immanuël’, enz. (bladz. 12).

{==70==} {>>pagina-aanduiding<<}

‘Den exotischen plant’ (bladz. 1), ‘éénen enkelen proef’ (bladz. 2) zijn blijken van de zorgvuldigheid, waarmede dit boekje wordt in het licht gezonden. Wij achten het een pligt des uitgevers, toe te zien, wat en hoe hij in het licht zendt. Die dezen pligt veronachtzaamt, doet geene eer aan de plaats, welke hij in de letterkunde inneemt.






Iets over Homöpathie en hare uitoefenaren, voor niet geneeskundigen, door D. Soeterik, Genees-, Heel- en Vroedmeester, praktiserende a/d. Meern. Te Dordrecht, bij Franciscus Blom. (Zonder jaartal.) In gr. 8vo. 19 bl. f : - 20.


Eenige woorden naar aanleiding der Brochure over Vaccine, van den homoöpaath Kallenbach, Sr., voor iedereen, door D. Soeterik, Genees-, Heel- en Vroedmeester, praktiserende a/d. Meern. Te Dordrecht, bij Franciscus Blom. (Zonder jaartal.) In gr. 8vo. 15 bl. f : - 20.

Beide stukjes hebben ééne en dezelfde strekking en zijn ook tamelijk van hetzelfde gehalte. Het eerste dient om de homoöpathie te bestrijden, het laatste om eene kritiek te geven van den heer kallenbach, door wien de homoöpathische praktijk, sedert eenigen tijd, in ons land vertegenwoordigd wordt. Dat de schrijver werkelijk dit bepaalde doel met laatstgenoemde brochure had, berigt hij zelf aan den lezer, erkennende dat de persoonlijke positie van den heer k. zich voor eene zoodanige kritiek beter laat gebruiken, dan het door dien heer uitgegeven en reeds vroeger door ons besproken werkje over de vaccine, enz. Dit laatste diende den heer s. slechts tot uitgangspunt, ten einde onder een meer algemeenen titel, die eenige belangstelling kon inboezemen, velerlei personaliteiten tegen den heer k. te berde te brengen. Wij vermoeden echter, dat de schrijver zóó doende, veel meer zich zelven dan dien gehaten homoöpaath, wien hij blijkbaar gaarne het land zou willen uitjagen, aan de kaak gesteld heeft. - En wat zullen wij van zijn Iets, van No. 1, zeggen? Ook door die brochure heeft de heer s. zijne bevoegdheid om de homoöpathie te beoordeelen, geenszins bewezen. Voor niet geneeskundigen schrijvende, heeft hij wel te regt gemeend, de zaak door voorbeelden te moeten ophelderen; doch deze zijn zoo slecht ge-
{==71==} {>>pagina-aanduiding<<}
kozen, dat de schrijver maar al te zeer toont, van het homoöpathische similia similibus geen duidelijk begrip te hebben. Dat toch eene speekselvloeijing, door misbruik van kwikmiddelen veroorzaakt, wederom door diezelfde middelen zou moeten genezen worden, is volstrekt geene homoöpathische leer. Evenmin kon het tweede, aan eene vergiftiging met braak-wijnsteen ontleende voorbeeld dienen. Ook hier heeft
wederom dezelfde verwarring plaats tusschen ziekteverschijnsels en de zoogenaamde homoöpathische Arzneiwirkungen. Kunnen toch deze laatsten, volgens de leer van hahnemann, met vrucht worden aangewend om de eersten te doen ophouden, dan volgt daaruit geenszins, dat de eene Arzneiwirkung de andere, die alleen door eenige tusschenruimte van tijd van haar is afgescheiden, doet ophouden. - Doch wij mogen in een Tijdschrift, als de Vaderl. Letteroefeningen zijn, in geene verdere bijzonderheden treden. De door ons gemaakte aanmerking moge den schrijver overtuigen, dat hij zich bij zijne beoordeeling niet genoeg op een onpartijdig standpunt geplaatst heeft. Wederkeerig verklaart de berigtgever gaarne, dat de schrijver op meer dan ééne plaats, de willekeurige en ongerijmde stellingen der homoöpathie, benevens de gevaren, waaraan de homoöpathische praktijk blootstelt, met verstaanbare en tot overtuiging geschikte redenen heeft aangewezen.


Eene Voorlezing voor Jongelingen over de Kuischheid. Te gelijk een woord van waarschuwing en leering voor jonggetrouwden, ouders en voogden. Naar het Engelsch van Professor Dr. Sylv. Graham. Groningen, C. de Wolff, Dz. (Zonder jaartal.) In kl. 8vo. XV en 139 bl. f : - 50.

Hoewel de bekwame Amerikaansche schrijver, aan wien onder de physiologen van den tegenwoordigen tijd eene eervolle plaats toekomt, zijn geschrift, dat zoowel in ons vaderland als elders, gereedelijk zijn vertaler vond, voornamelijk voor jongelingen bestemde, zoo wenschte hij daardoor echter ook volwassenen, gehuwden, ouders, voogden en onderwijzers te onderrigten omtrent den aard, de oorzaken en de gevolgen eener maatschappelijke zonde, die somtijds reeds aan den kinderlijken leeftijd eigen is. Met het oog op deze treurige

{==72==} {>>pagina-aanduiding<<}
bijzonderheid, zegt de schrijver in zijne inleidende voorrede: ‘Men moge het nu wenschelijk achten, dat er ook een boeksken van dien aard in het licht verschijne, meer berekend voor de eigenlijke jeugd; ik voor mij ben van gevoelen, dat mondelinge onderrigtingen van ouders, voogden en anderen, aan wie de opvoeding der jeugd is toevertrouwd, waarbij gelet zal kunnen worden op den greed van ouderdom, verstands-ontwikkeling, bevattelijkheid en verdere omstandigheden - ten aanzien van dit onderwerp verreweg de voorkeur verdienen boven boeken.’ Met deze meening van den schrijver vereenigen wij ons volkomen, mits het de ouders en andere opvoeders der jeugd aan geene levenswijsheid, bovenal aan geene hartelijke liefde en belangstelling ontbreke. De auteur heeft teregt begrepen, zijn onderwerp grondig te moeten behandelen, en vooraf de voornaamste physiologische en psychologische beschouwingen te moeten mededeelen, die dienen kunnen om den waren aard en de gevolgen van een onkuisch en zinnelijk levensgedrag in al haren omvang te doen kennen. Evenwel vreezen wij, dat de schrijver op sommige plaatsen nog niet populair genoeg geweest is. Ook is het jammer, dat zijn betoog als in éénen adem voortloopt en er in de voorlezing niet enkele natuurlijke rustpunten worden aangetroffen; terwijl de achteraangevoegde Ophelderingen, van bl. 87-130, welligt zonder nadeel konden gemist worden. - Wat den inhoud van het geschrift betreft, daarop hebben wij twee voorname bedenkingen. De eerste is deze, dat de schrijver, bij de verklaring van den oorsprong der onkuischheid, te veel gewigt hecht aan het gebruik van krachtig voedsel, en daarom onder de geneesmiddelen aan het gebruik van koud water en plantaardig voedsel, bij volkomen onthouding van vleesch, veel te groote waarde toekent. Eene tweede bedenking is deze, dat de schrijver bij het schetsen van de rampzalige gevolgen, waartoe de onkuischhəid leidt, mogelijk te veel
vergeten heeft, dat zoodanige zwartgekleurde verhalen niet altijd in die mate, als men zou meenen, van het kwade terughouden, en dat zij dikwijls bij jongelieden, die reeds onder eene pijnigende zelfbeschuldiging gebukt gaan, den moed te veel uitblusschen en aan het opvatten van ernstige voornemens en van blijmoedige hoop in den weg staan. Steller dezes zou zich echter aan te groote uitvoerigheid moeten schuldig maken, als hij die laatste

{==73==} {>>pagina-aanduiding<<}
bedenking nader wilde toelichten; ook vertrouwt hij dat niemand zich daardoor zal laten terughouden, om zich een voor het overige voortreffelijk werkje aan te schaffen en daarmede voor zich zelven en anderen winst te doen.


Het Leven van drie beroemde Engelsche Staatslieden. Naar het Engelsch van Thomas Babington (niet Babingthon) Macaulay. Te Meppel, bij H. ten Brink. 1857. In post 8vo. VIII en 352 bl. f 2-50.

Wie leeft er in de tegenwoordige beschaafde wereld, tot wien de roem van macaulay's naam niet is doorgedrongen, en wie, die het geluk heeft de Engelsche taal te verstaan, is nog onbekend met de werken van dezen grooten schrijver? Ziehier een paar vragen, waarop het antwoord ongetwijfeld ‘weinigen of geenen’ zal luiden. Van den schooljongen af, die er op bluft, dat hij macaulay leest, omdat het ‘nog al gemakkelijk is’, tot aan den man van wetenschap toe, die de schier niet geëvenaarde hoedanigheden van den grooten historieschrijver op den regten prijs weet te stellen, - van den koopman af, die onzen schrijver leest, om zijn voor hem noodzakelijk Engelsch te onderhouden, en daarbij als medegesleept wordt door macaulay's verrukkelijken stijl, tot aan den aestheticus toe, die vervuld is van bewondering voor het juiste en zuivere oordeel van denzelfde, - zij allen zullen hen beklagen, die, door hunne onbekendheid met de taal onzer Engelsche naburen, niet in de gelegenheid zijn om van zooveel schoons te genieten; en deze laatsten, die aanhoudend den roem hooren verkondigen van de History of England of van de Critical and Historical Essays, zullen, zoo zij geene pogingen aanwenden om de Engelsche taal genoegzaam magtig te worden voor deze lectuur, reikhalzend uitzien naar overzettingen der zoo hoog en teregt geroemde werken.
Het liet zich niet verwachten, dat dit verlangen onvoldaan zou blijven: de zucht om te vertalen en uit te geven, is in ons vaderland groot genoeg om macaulay's werken niet onaangeroerd te laten. Dit is dan ook niet gebeurd, en is er reeds aan Nederland gelegenheid gegeven om met de History kennis te maken, in het werk dat wij thans (buiten onze schuld ietwat

{==74==} {>>pagina-aanduiding<<}
laat) aankondigen, kunnen onze landgenooten een proefje nemen van de Essay's. Zooals bekend is heeft de groote schrijver in vijf deelen bijeenverzameld de artikels, welke hij van tijd tot tijd in de Edinburgh Review had geplaatst, en aan deze verzameling den naam gegeven van Critical and Historical Essays. Die artikels zijn nagenoeg allen beschouwingen in het bekende Revue-genre, en verraden allen, het eene meer, het andere minder, de meesterhand. Bij allen slepen inhoud en vorm om 't zeerst mede, en dit maakte het zeker niet gemakkelijk, om uit die velen de keuze van een drietal ter vertaling te doen. Van dit gedeelte zijner taak heeft de ongenoemde vertaler zich uitmuntend gekweten; de keuze van het drietal Essay's, waarvan ons hier de overzetting wordt aangeboden, getuigt zeer voor zijn goed oordeel en juisten smaak.
Het eerst toch vinden wij hier de Essay over Sir william temple, den grooten medestichter van de Triple Alliantie, den vriend van onzen onovertroffen jan de witt. Dat wij hier voor den Nederlander veel merkwaardigs vinden, zal wel niet behoeven te worden aangetoond; de man, die onder de moeijelijkste tijden en omstandigheden herhaalde malen Engelsch afgezant te 's Hage was, die een hoofdbewerker was van een verbond, dat den trotschen lodewijk XIV in zijn loop stuitte en ons vaderland voor het verderf bewaarde, boezemt op zich zelf reeds genoegzaam belang in, terwijl deze Essay er ongetwijfeld aanspraak op heeft om een der schoonste uit de vijf deelen genoemd te worden. - Ook van de beide anderen, tot welke de vertaler zijne keuze bepaalde, mogen wij dit laatste getuigen, en is het Leven van Sir william temple voor ons van nationaal-historisch belang, het leven van Lord robert clive, den grondlegger van het Britsch-Indische rijk, en dat van warren hastings, den eersten Gouverneur-Generaal van Bengalen, kunnen niet anders dan aan ons, tijdgenooten van de tegenwoordige vreeselijke gebeurtenissen in Britsch-Indië, de grootste belangstelling inboezemen. - Eenigen lof hebben wij ook over voor de overzetting. Zonder voortreffelijk te kunnen genoemd worden, kon zij echter veel slechter zijn, en met het oog op hetgeen er doorgaans bij ons van vertalingen teregt komt, zijn wij al weltevreden. Over het algemeen is deze vertaling zeer getrouw, hier en daar echter te woordelijk, waardoor eene Engelsche tint over het geheel blijft, welke

{==75==} {>>pagina-aanduiding<<}
plaats had moeten maken voor het eigenaardige onzer taal; sterk verzetten wij ons tegen die overgetrouwheid, wanneer zij tot bepaalde fouten aanleiding geeft, en b.v. ‘longer and more’ door ‘langer en meer’ doet overzetten. ‘Hoogkerkmannen’, ‘spreker in 't parlament’, zijn onverstaanbare woorden voor den Nederlander en hadden wij het liefst onvertaald gelaten; evenzoo vinden wij ‘Bankethuis’ eene onnoodige en sobere vertaling. Eenige ophelderende aanteekeningen van de hand des vertalers zouden hier en daar zeer dienstig, soms zelfs noodig genoemd kunnen worden, en het verwonderde ons die nergens aan te treffen. De cavaliers, de kabaal, het Lange Parlament, het Romp-Parlament, the petition of Right, the declaration of Right, enz. hadden wel eenige opheldering noodig gehad, terwijl ze nu alleen uit het Engelsch overgeschreven woorden zijn.
Den inhoud aan te prijzen zal wel overbodig zijn; wij hebben hier drie meesterstukken, meesterstukken van macaulay, - en hiermede kunnen wij in ons oordeel over gehalte en genre volstaan. Ieder die dit werk leest, kan zich verzekerd houden, eenige nuttige en aangename uren door te brengen. Dat juiste inzigt in de geschiedenis, dat grondige en onpartijdige oordeel over de feiten, die heerlijke karakterschilderingen, die gemakkelijke, sierlijke en duidelijke vorm, - zelden zal men ze bij een schrijver zoo vereenigd vinden als bij macaulay; en in deze Essays leert men hem in zijne volle kracht kennen. De ontleding van temple's karakter, die schildering van den man zonder vlekken, maar ook zonder hartstogt, die meer teleurstelling vreesde dan naar voorspoed verlangde; de heerlijke verdediging van Lord clive, den man, die, verre van vlekkeloos te zijn, toch ten volle den naam van een groot man verdiende; de uitvoerige en belangrijke beschouwing over het leven van warren hastings, den beroemden Landvoogd, wien te beoordeelen eene zoo moeijelijke taak is, - zij zullen ongetwijfeld in Nederland door deze vertaling talrijke bewonderaars vinden. Velen zullen ook naar de overzetting van meer Essays verlangen, na er dit proefje van genoten te hebben, en wij hopen, dat vertaler en uitgever door een ruim debiet zich genoopt zullen gevoelen om op nieuw de handen aan 't werk te slaan, en in een volgend drietal b.v. op te nemen de Essays over machiavelli, Lord bacon, william pitt.

{==76==} {>>pagina-aanduiding<<}

Mogt dit gebeuren, dan blijve de vertaler even getrouw aan zijn origineel, maar hij poge tevens te vermijden er de slaaf van te zijn.





Herinneringen uit het openbare en bijzondere leven (1799-1858) van Mr. H.G. Baron Nahuys van Burgst, Generaal-Majoor, Oud-Raad van Neêrlandsch Indië, Kommandeur der Orde van den Nederlandschen Leeuw, Ridder der Militaire Willems-Orde en van het Legioen van Eer. Met portret en facsimile. Te 's Hertogenbosch, bij Gebroeders Muller. 1858. In gr. 8vo. 272 bl. f 2-90.

Niemand zal beweren, dat het langdurige leven van wijlen den Baron nahuys niet veel belangrijks omvat, dat ten volle de eere der beschrijving waardig is, en wanneer wij de Herinneringen welke hier voor ons liggen, nagaan, dan wordt ons dikwijls bewondering en eerbied afgeperst voor de bekwaamheid, dapperheid, eerlijkheid van den overledenen Generaal-Majoor; ook erkennen wij dan gaarne, dat door hem veel gedaan is ten nutte en voordeel van het vaderland. En toch is er in dit boek iets dat ons niet aanstaat, dat ons mishaagt. Deze Herinneringen zijn door nahuys zelven geschreven; zij vormen eene soort van auto-biographie, waarin eene groote ingenomenheid met zich zelven doorstraalt, waarin aanhoudend uitdrukkingen van bewondering omtrent zich zelven voorkomen, en wel in die mate, dat het stuitend en hinderlijk voor den lezer is. En somtijds valt op die zelf-bewondering wel wat af te dingen. Wanneer wij een blik slaan op de geheele carrière van wijlen den Baron, dan stemmen wij volkomen toe, dat zijne bekwaamheid en goede hoedanigheden grootelijks hebben bijgedragen om die te doen zijn, wat zij geweest is. Maar de positie van den schrijver, zijne connectiën, zijne dikwijls niet prijzenswaardige waagzucht, zijn ongevraagd en opgedrongen dienstbetoon aan de regering hebben daarin ook groot aandeel gehad. - Wanneer nahuys spreekt van de onbaatzuchtigheid waarmede hij het vaderland zijne diensten bewees, dan is dit in sommige opzigten maar wear; ja, geld was bij hem het doel niet van het streven, maar er is eene andere baatzucht, dan die in alles handelt

{==77==} {>>pagina-aanduiding<<}
om schatten te verdienen; er zijn andere drijfveêren, welke, ofschoon minder onedel dan geldzucht, baatzuchtig moeten genoemd worden, onder anderen de zucht naar eer; en deze gelooven wij, dat in de handelingen van den Baron nahuys eene groote rol heeft gespeeld. Uit de Herinneringen leeren wij dezen kennen als een eerzuchtig, en daarenboven als een ijdel mensch, en dit is vooral daarom te bejammeren, omdat daardoor veel van de bewondering zal weggenomen worden, welke de daden van den schrijver werkelijk verdienen.
De uitgevers verdienen lof voor hun werk; wij wenschen hun een ruim debiet toe, 't welk dit boek, behoudens boven gemaakte opmerking, wegens zijn onderhoudenden schrijftrant en veelal merkwaardigen inhoud wel verdient.





Machteld. Door G. van den Berg. Twee Deelen. 's Hertogenbosch, Gebr. Muller. 1858. In gr. 8vo. IV en 306, IV en 282 bl., met 2 gelith. en met kleuren gedrukte vignetten. f 5-90.

Den waren naam des Schrijvers, van, of wonende op den berg, heb ik hooren gissen, en indien die gissing waarheid is, dan zal het niemand verwonderen, dat de hand die reeds zooveel te lezen gaf uit het gebied der oudheid en letterkunde, ook thans een historischen roman leverde, waarin de kerkelijke en vaderlandsche geschiedenis met eene naauwgezette, men zou haast zeggen, angstvallige trouw zijn behandeld. De dagen waarin de lezer verplaatst wordt, zijn die van de Dordtsche Synode en van het regtsgeding van oldenbarneveld. De voornaamste Remonstranten en contra-Remonstranten worden sprekende ingevoerd, en als de Schr. zich somtijds, opzettelijk, aan een zeer klein anachronisme schuldig maakt, verzuimt hij niet, om in eene noot, die, onder aan de bladzijde, terstond in het oog valt, zich zelven aan te klagen en de zaak te rectifiëren. Het gebeurde met oldenbarneveld wordt onpartijdig beschouwd, maurits wordt niet beschuldigd, maar evenmin de Advokaat, en het geheele voorval aangemerkt als een niet genoeg toegelicht tijdpunt, waarover misschien door oude archiven nog later meer helderheid zal worden verspreid. Men ziet dus, dat men zich gerust op de historische consciëntie van den Heer van den berg verlaten

{==78==} {>>pagina-aanduiding<<}
kan, maar de geleerde Schrijver houde het mij ten goede, als ik betreur, dat hij zijn werk niet in het licht gaf als een zuiver geschiedkundig overzigt van die dagen, en den romantischen vorm niet achterwege het, want, waarlijk, het heeft daarbij niet gewonnen. De pen die gewoon is aan ernstig onderzoek gewijd te zijn, kan, uit den aard der zaak, wel te zwaarmoedig worden voor de meer losse en sierlijke trekken, die een romantisch tafereel vordert. Wel zegt de Schr. dat hij van zijn palet de kleuren ontleent die hem het meest sprekend en boeijend toeschijnen... tous les goûts sont dans la nature, maar mij boeijen zij niet, en bij de lezing viel mij de regel van lachambeaudie in:

Rarement le savoir s'unit au savoir-faire. 


Elders spreekt hij van het luchtige kleed der romantiek dat hij over de geschiedenis werpt, maar, in waarheid, als dit een luchtig kleed uit de garde-robe dier goede dame is, dan wilde ik haren zwaarsten wintermantel wel eens zien; die moet niet te torschen zijn.
Willem teellinck, die eigenlijk meer de hoofdpersoon is, dan machteld, heeft in die onrustige tijden zijne ouders verloren, en, als de Synodale belangen een oogenblik overlaten om ons met hem te bemoeijen, vinden wij hem zoekende naar het geheim zijner geboorte; hij is a prima vista verliefd geworden op gezegde machteld, die, zooals bij nadere kennismaking blijkt, ook toevallig een verdwaald kind is; dit vermeerdert natuurlijk de sympathie.
Telkens worden den jongeling geheimzinnige briefjes in de hand gestopt, om zijn geduld en dat van den lezer te oefenen, en als het eindelijk tot de ontknooping komt, is die zoo omslagtig, dat zij ons onwillekeurig doet denken aan de surprises die men elkander wel eens op St. Nicolaas stuurt, en die men in het eindelooze moet ontpakken vóór dat men aan de gewenschte kern komt.
Eerst wordt teellinck op eene plaats in 's Gravenhage besteld en vindt daar alléén een ouden knecht; die brengt hem bij een oom in Antwerpen; de oom geeft hem op zijn doodsbed een pak papieren en zendt hem daarmede weêr naar een advokaat in 's Gravenhage, die daarin onder verscheidene omslagen, in een zeer langdradigen brief, het niet zeer interessante

{==79==} {>>pagina-aanduiding<<}
geheim ontsluijerd vindt; tegelijkertijd komt alles omtrent machteld aan het licht; die beiden zijn neef en nicht en worden een paar. De mislukte pogingen door de Jezuïten aangewend, om teellinck van de dienst van maurits af te trekken, zijn zoo flaauw, dat een eenigzins gevorderde discipel van loyola zich waarschijnlijk zou schamen om er voor te boek te staan; kortom, de roman is geheel eene bijzaak en boezemt zoo weinig belang in, dat men de hoofdstukken die daarover handelen, gaarne overslaat.
De uitvoering van het werk is net, het plaatje voor het tweede deel wel aardig, en ik eindig met den wensch voor den Uitgever, dat het motto van spieghel, door den Schr. gekozen, bij vele anderen meer weerklank moge vinden dan bij mij.


m.p.h.


Debet en Credit. Roman in zes Boeken van Gustav Freytag. Drie Deelen. Dordrecht, P.K. Braat. 1858. In gr. 8vo. Met gelith. titelvignetten. Drie Deelen compleet. f 10-65.

Vraagt men mijn oordeel over dit werk, dan zal ik niet aarzelen te zeggen: het is mooi, ik las het met genoegen. - Waarom het juist den titel: Debet en Credit draagt, betuig ik niet regt te begrijpen. De Schr. wil die woorden misschien wel toegepast hebben op de openstaande rekening die ieder mensch met de maatschappij heeft, tenzij hij er eene andere, hetzij zeer verhevene, hetzij zeer eenvoudige bedoeling mede heeft. Die kwestie kunnen wij echter veilig laten rusten, want als in een hôtel de wijn en de bediening goed zijn, wie vraagt dan naar het uithangbord? En, om bij het hôtel te blijven, wijn en bediening beide moeten hier geprezen worden: men geeft ons een onderhoudend verhaal in een goeden stijl geschreven; alleen komt het mij voor, dat het 5de boek wat korter had kunnen zijn. - In de voorrede wordt gezegd, dat gustav freytag, aangemoedigd door een vorstelijk woord, zich geroepen voelde om ‘het volk een spiegel zijner degelijkheid voor te houden, ten einde het tot zelfontwikkeling en levenskracht op te wekken.’ Nu is, naar mijn gevoelen, het Duitsche volk de geheele verzameling van menschelijke wezens

{==80==} {>>pagina-aanduiding<<}
die men vindt ‘so weit die deutsche Zunge klingt’, maar g.f. schijnt er anders over te denken en juist den handelsstand als de ware kern daarvan te beschouwen; ten minsten die alléén wordt er degelijk in voorgesteld en con amore ontwikkeld. Met de andere elementen, die in een volk toch ook voorkomen, schijnt hij niet zeer ingenomen te zijn: zoo wordt onder anderen de geleerde stand slechts vertegenwoordigd door één enkel individu, dat een ziekelijk, fantastisch opgewonden leven met een vroegen teringachtigen dood besluit; de adel (en dat nog wel in Duitschland!!) door eene familie, die, ten gevolge van hare domheid, onbedrevenheid en ligtzinnige bedrijven te gronde wordt gerigt. Hij ontziet zich ook niet om ronduit te zeggen, dat het geene ramp voor den staat zou zijn indien alle adellijke huizen uitstierven. - De kracht van de natie is hier zaâmgevat in den eerlijken handel, en daarvan is weder de quintessence uitgestort in den persoon van anton wohlfart, den held der geschiedenis.
Hij is bepaald van het hout waar men de romanhelden van timmert; zoo iemand die alles bij inspiratie weet, en wien alles gelukt. Als de man in vroeger tijden had geleefd, zou hij zeker een amadis of een roland geweest zijn, maar nu, in deze praktische eeuw, is hij eene poolster voor alle kantoorklerken.
Uit zijne geboorteplaats, Ostrau, een Duitsch plaatsje aan de Poolsche grenzen, komt hij, als een vrij groene burgerjongen, in de naburige hoofdstad, om in eene uitgebreide handelszaak te worden opgeleid; weldra overtreft hij al zijne kameraden en wordt de algemeene vraagbaak. Bij toeval in de salons der groote wereld verschijnende, overschaduwt hij de fijnst beschaafde jongelieden door zijne ridderlijke galanterie. Later bij een opstand die in Polen uitbreekt, beschermt hij zijn patroon en redt hem, met zijne goederen, uit de magt der vijanden, terwijl hij het eindelijk zoover brengt, dat eene geruïneerde adellijke familie, bijna zonder hem persoonlijk te kennen, hem smeekt hare verwarde zaken te regelen en als één man roept: Verlaat ons niet! beschouw u zelven als een doctor die bij een zieke is geroepen.
Dan blijkt het, dat hij tusschen de koffijbalen ook regtsgeleerde kennis heeft opgedaan; dat hij op éénmaal een volmaakte rentmeester en land-ontginner is, en dat zelfs de kiemen van

{==81==} {>>pagina-aanduiding<<}
veldheers-talenten in zijn brein te vinden zijn, want hij verdedigt het kasteel van den zwakken baron tegen een vrij hevigen aanval van Poolsche boeren.
Als men hem dáár ten laatste missen kan, keert hij naar de oude firma terug, wordt compagnon van zijn chef en huwt met diens zuster. - Ziedaar een vlugtig overzigt van de gebeurtenissen, die ons in de zes boeken verteld worden, en waaraan behalve de held, nog vele andere personen deel nemen. Tegenover den eerlijken handel staat ook de koopman, die zich verrijkt door woekerwinst en bedriegerijën (waartoe natuurlijk, zeer liefdevol, een Jood wordt genomen), maar wien zijne sluwheid niet behoeden kan voor ontdekking en straf.
Om de lectuur aangenaam te maken, werkt bijzonder mede, dat de karakters zoo scherp tegen elkander afsteken, en ieder met zijne eigenaardigheden tot het einde toe goed volgehouden is. Anton is een echte Duitscher, die het nooit zóó druk of zóó benaauwd kan hebben, dat hij geen tijd zou vinden om met zich zelven te argumenteren; zijne sabine is de type eener Duitsche huismoeder: altijd wirthschaftende, met eene sleutelmand aan den arm, en, tusschen de stapeltjes schoone servetten, dweepende over hare liefde. De overigen zou men in ieder land kunnen ontmoeten, maar elk in zijne soort is meesterlijk geteekend: hoe aardig zijn, b.v. de portretten van den kassier purzel en den ouden huisknecht, en wat voelt de lezer zelf zich benaauwd door den angst van veitel itzig, als hij in 't geheim den moord heeft gepleegd! - De Vertaler moge het verantwoorden, dat hij kranig voor Hollandsch opdischt - lijkenen hoorde ik nooit anders dan van volbloed-Rotterdammers, - of onvermoeijelijk, afgewondenheid en kraschte goed zijn, weet ik niet. Dit echter weet ik, dat de haver niet als de melk bij een pint, maar bij het spint wordt gemeten; dat leeuwentand door paardenbloem moet worden vervangen, en dat het mij verwondert in eene overigens zoo goede vertaling verscheiden gewrongen volzinnen aan te treffen, b.v.: terwijl de zoon zijn krullebol op het dek lei, welke(n) de hand van de moeder nog poogde te streelen - en: of die verandering het treurig gevolg kon zijn, dat de bloeijende tint van haar wangen verdween; - ook onjuiste uitdrukkingen, zooals: iemand reeds een lijk te noemen,
die later nog weêr spreekt, - of te zeggen: treurige dagen beleefdé het kasteel. -

{==82==} {>>pagina-aanduiding<<}
Ook Germanismen, b.v.: nu dat hij te huis was - daar (toen) antwoordde hij - Ga gij, doe gij, en zoo alle imperativen, zonder dat er eene bijzondere persoonsaanwijzing wordt bedoeld, enz.
Van het uitwendige der drie deelen is niet veel te zeggen. Het is knap genoeg, zonder sierlijk te kunnen heeten, vóór allen staat hetzelfde stijve prentje, maar wat druk en correctie betreft komt den Uitgever eer toe.


m.





Het doode Geheim. Uit het Engelsch van Wilkie Collins. Twee Deelen. Te Amsterdam, bij de Wed. L. van Hulst en Zoon. 1858. In gr. 8vo. 255 en 272 bl., met gesteendrukten titel en vignet. f 5-40.

Wanneer 't niet op den titel vermeld stond, dat deze roman van de hand eens Engelschen auteurs afkomstig en uit het Engelsch vertaald was, Ref. zou gemeend hebben, dat hij eenige uren met de lezing van een product van den zoo vruchtbaren paul feval, maquet of berthet, aangenaam had zoek gemaakt. Niets aan dit boek toch is Engelsch, uitgenomen het tooneel waar de handeling plaats grijpt. Niets verraadt den Engelschen geest of stijl, laat mij 't woord gebruiken, de soliditeit, die zelfs den roman van onze overzeesche naburen kenmerkt. Zoo wilke collins een jong auteur is en dit boek zijn eersteling, dan blijkt het duidelijk, dat zijne letterkundige opvoeding goeddeels de studie der nieuwe romantische school van Frankrijk ten grondslag had. Dit ‘doode Geheim’ kan met de beste, voortbrengselen van die school wedijveren. Zoo de auteur - wij voor ons zouden 't bejammeren, omdat dit boek een buitengewonen aanleg en een niet alledaagsch talent verraadt - zich in dezelfde rigting blijft bewegen, en, even als zijne geestverwanten, van den roman niets meer schijnt te eischen, dan dat hij in een verloren uur zijn lezer aangenaam bezig houdt, dan heeft hij kans weldra de evenknie genoemd te worden van eenen sue en dumas, in ons oog echter eene negatieve verdienste en eene weinig verkieselijke renommée, vooral voor iemand, die op menige bladzijde bewijst, dat hij, een anderen weg inslaande, eene vrij wat meer benijdbare letterkundige toekomst zich zou voorbehouden zien.

{==83==} {>>pagina-aanduiding<<}

Eene kunstig gewevene, niet alledaagsche en tot het eind flink volgehouden intrigue; een losse, bevallige, dikwerf schilderachtige stijl, die zelfs hier en daar de meesterhand verraadt; menschkundige ontwikkeling der karakters; een uitmuntend groeperen der feiten, geven aan dit ‘doode Geheim’ alle aanspraak op de qualificatie van een ‘boeijenden roman’. Als zoodanig bevelen wij hem ook met ruimte, vooral aan Leesgezelschappen, aan. Wie echter iets meer eischt dan de Fransche romantiek van den dag - uitgenomen een souvestre - vermag te geven, wie begeert na te denken, wanneer hij een boek heeft digtgeslagen, en wie 't niet alleen te doen is, om door lectuur zich te ontspannen van meer ‘ernstige’ bezigheden - een ongelukkige, geijkte term, alsof 't lezen van een goeden en degelijken roman geene ‘ernstige’ bezigheid wezen kon, waarbij nagedachte niet overtollig is, en verstand en hart beiden worden gevoed - hem moeten wij de kennismaking ontraden met een arbeid, waarmeê de meeste lezers stellig hoog zullen loopen. Want hem zal 't wezen als Ref., die zich wel den tijd niet beklaagde, aan de lezing van ‘het doode Geheim’ gewijd, maar die toch ook niet van harte zeggen kon, dat dit uur van ontspanning geen verloren uur was, waar 't geheel werd ingenomen door eene lectuur, die alleen zijne gedachten afleiden, maar niet die op iets degelijks vestigen, of tot nadenken stemmen kon, omdat ze nieuwe denkbeelden in het leven had geroepen.
Waar 't een roman geldt, zal slechts de minderheid in Ref.'s opinie ten deze deelen. Al zou hij 't gaarne in waarheid gelooven, dat door den tijd zulk eene meening die der meerderheid worden zal, acht hij voor 's hands zich niet geregtigd zijne afkeuring uit te spreken over een boek, dat hij in allen opzigte prijzen zou, ware 't niet dat hij 't genre waarin het geschreven werd, veroordeelde. Wie met dat genre vrede heeft, hem verzekeren wij, dat hij met een chef d'oeuvre van die rigting der nieuwere romantische school kennis zal waken. Bovendien beveelt ook deze uitgave van de firma van hulst en zoon zich door eene goede vertaling en eene nette uitvoering aan.

o. Nov. 1858.


l - e.







{==84==} {>>pagina-aanduiding<<}

Nevel en Zonneschijn. Door P.F. Brunings, 1o Luitenant der Infanterie. Kampen, K. van Hulst. 1858. In post 8vo. 4, VII en 392 bl., met geïllustreerden omslag. f 2-80.

Ref. acht zich gelukkig een oorspronkelijk verhaal te kunnen aankondigen, dat in vele opzigten eene ruime en warme aanbeveling verdient. 't Is niet de intrigue of datgene, wat men eigenlijk den ‘roman’ noemt, 't welk in zoo hooge mate zijne sympathie won, als wel de détails, die overal bewijs geven van een frisschen, degelijken, oorspronkelijken geest, van een vernuft, waaraan humor niet vreemd, en eene fijne opmerkingsgave bijzonder eigen is. Overal is de stijl vlug, los en levendig; 't boekske boeit van het begin tot het einde; menig tooneel is als uit het leven gegrepen, en 't leven met de getrouwheid der daguerreotype weêrgegeven. 't Oude gulden spreekwoord, de gulden, onomstootelijke waarheid: ‘'t eenvoudige is het kenmerk van het ware’, vindt ge op bijna iedere bladzijde bevestigd.
Wilt ge eene vlugtige schets van dezen roman? Ref. kan ze u in weinige woorden geven.
Wal is de zoon van een verarmd koopman, die bij zijn dood gade en kind in droevige, benarde omstandigheden achterlaat. Een brave, gepensionneerde overste trekt zich 't lot zijner zuster, van de weduwe en den vaderloozen knaap, aan. Gebrek aan tijdelijke middelen wijzen den veelzijdig ontwikkelden knaap den weg aan, dien hij heeft in te slaan, om in de wereld vooruit te komen. Wal wordt soldaat, later onderofficier; al blinken er nog geene epauletten op de schouders van den volontair, toch blinkt daar een zonnetje in zijn hart, dat opgaat uit de donkere oogen van zijn nichtje charlotte, des oversten éénige. Charlotte is een braaf, gehoorzaam en mooi kind, maar charlotte is achttien jaren, en kan zich niet vereenigen met het denkbeeld, dat Jonker frans, de ‘noble Suzerain’ van het dorp, waar de oude krijgsman zich retireerde, door haar vader tot haar echtgenoot bestemd wordt. De overste houdt veel van zijn oppassenden neef, maar dat hij maar zonder slag of stoot hem zijne dochter geven zou, is iets, dat vrij twijfelachtig schijnt. Jonker frans, die van de intimiteit tusschen wal en zijn nichtje meer begreep dan hem

{==85==} {>>pagina-aanduiding<<}
lief was, zoekt hoe langer hoe meer de goede gunst van charlotte's vader te winnen, iets wat hem vooral opperbest gelukt, als hij iets dat meer was dan een ‘faux pas’ van zijne zijde, op wall's rekening weet te schuiven, en dezen zoodanig uit des oversten hart te verdringen, dat zelfs op den oogenblik van diens benoeming tot officier, en wat meer zegt, van 't onverwacht sterven zijner moeder de grijsaard geen enkel woord voor zijn voormaligen lieveling over heeft. Charlotte echter blijft den armen geliefde, die van eene zware misdeed verdacht wordt, getrouw, en weigert ieder aanzoek van den Jonker met eene bewonderenswaardige standvastigheid, die haar loon vindt in de tijdige ontdekking der waarheid, en... gij begrijpt wat verder volgt, lieve lezeres!
Kant ge u eenvoudiger thema denken? Bitter alledaagsch, zegt ge misschien. Ja, alledaagsch, maar 't is door eene meesterhand aangegrepen, en met iedere bladzijde vergeet ge meer 't alledaagsche van die intrigue, om u geboeid te vinden door die menigte van schoone gedachten, van opmerkingen, die pleiten voor 't gezond verstand, voor 't helder hoofd en 't warme hart van den auteur. Gij gevoelt, dat het boek con amore geschreven is; brunings kan er niet lang over gewerkt hebben, want blijkbaar heeft het denkbeeld hem dusdanig geïnspireerd, dat de gedachten stellig ieder oogenblik de veder eenige regelen vooruit waren. Ref. weet niet wat in dezen roman 't meest te bewonderen; 't frissche, geniale, oorspronkelijke der behandeling, of de rijke denkbeelden, die als parelen met kwistige hand overal als in 't wilde gestrooid zijn. Gaarne schreef ik eenige bladzijden af, maar wanneer ik b.v. op bl. 29 begon, zou ik niet weten waar te eindigen, omdat ‘Nevel en Zonneschijn’ aan heerlijke, meesterlijk geschrevene bladzijden zoo rijk is.
Ik zou kunnen eindigen met meer te doen dan u de lezing aanbevelen, ik zou er u toe kunnen dringen met al de kracht die ik hoop te bezitten, waar er op aankomt om iemand omtrent het goede van eene zaak of persoon te overtuigen. Maar ik wil mij eens voorstellen, dat mij dit gelukt is, en dat ik een fijn en scherpzinnig criticus naast mij heb, die 't boekske digtslaat en mij ernstig afvraagt: ‘of ik er dan niet ééne aanmerking op heb?’
Om eerlijk te wezen moet ik ‘ja’ zeggen. Ik heb eene

{==86==} {>>pagina-aanduiding<<}
gewigtige aanmerking, die, zonderling genoeg, juist het begin en het einde betreft. 't Schijnt me dat de auteur bij zijne primitive conceptie plan had, om ‘de lotgevallen van zijn held te verbinden aan de geschiedenis van 't regements-nommer boven zijn chakot,’ op de wijze zooals o.a. douglas jerrold ‘De Lotgevallen van een Struisveêr’ beschreef. Brunings zag echter wel denkelijk zeer spoedig 't moeijelijke in van die, ook in andere opzigten, niet aanbevelenswaardige methode, en hij was verstandig genoeg om reeds op bl. 11 het regements-nommer te laten varen en zich bij wall te bepalen. Toch had ik die inleiding liever geheel gemist, vooral omdat ze niets ter sake afdoet en nu alleen schijnt geschreven om door 't zonderlinge en zeldzame der voorstelling effect te maken. Een auteur als deze luitenant-bellettrist behoefde zulk een kunstmiddel niet. En wat nu het slot betreft; wat zal ik zeggen; zelf romancier of novellist weet Ref. bij ervaring hoeveel moeite een auteur dikwerf heeft, om de intrigue zich geleidelijk te laten ontwikkelen, en een ‘goed slot’ voor te bereiden. Uit dien hoofde behoort niet onder de veeleischende critici, waar het dit gedeelte van een roman betreft, maar... de heer brunings heeft zijns erachtens den knoop wat al te militairement doorgehakt. Die drie dooden op dezelfde plek; die ontmoeting van Jonker frans met roelof, - 't is wat kras om waarschijnlijk te wezen!
Enkele kleine vlekjes: die ‘spelende golven op een blinkend strand’, waar er van een dameshals en dames-lokken sprake is; iemand die ‘zonder verleden’ is; de oude anecdote van de twee buurlieden, die 't elkaâr moeijelijk maakten, - bij een onzer dichters ‘de visscher en de jager’, - bij brunings een guitar spelende commies bij de posterijen en een luitenant, die zich op de trom excerceert - of we gaarne die min gelukkig geslaagde bladzijden gemist hadden! - 't onwaarschijnlijke van jaapjes geschiktheid tot het doen van eene reize, zooals hij volgens den auteur deed; eene ‘overgaande’ in plaats van eene ‘ondergaande’ zon; en dan dat leelijke ‘de plek waar het geliefde wezen den dood had opgedaan’, - zulke gebreken kan ik aanwijzen. Maar ik verklaar u op mijn woord, dat ik ze heb opgevischt tusschen een aantal schoone détails, te schoon en te meesterlijk geschreven, dan dat ge niet spoedig vergeten zoudt, dat ook ‘Nevel en Zonneschijn’ even als ieder

{==87==} {>>pagina-aanduiding<<}
menschenwerk, ook 't uwe en het mijne, van gebreken niet vrij te pleiten is.
't Boek is net uitgevoerd; de fraaije, geïllustreerde omslag is wel wat krijgshaftig geteekend; Ref. hoopt niet dat het de dames van de lezing zal afschrikken, in wier handen hij dezen oorspronkelijken roman zoo Gaarne zien zou.
Gaarne geven wij dezen roman een woord van dringende aanbeveling op zijne reis door ons vaderland mede. Hij is echt Hollandsch, en heeft regt op eene goede ontvangst bij ieder die nog eenige waarde aan een degelijk, Hollandsch boek hecht.
Den Luitenant brunings roepen wij van harte een ‘tot weêrziens!’ toe. Onzes erachtens gaat hij op den weg dien hij insloeg, eene schoone letterkundige toekomst te gemoet. Zijn warm hart blijve door veel zonneschijn in 't leven gekoesterd; zijn helder hoofd bewaard voor den nevel, die niet altijd aan eene letterkundige loopbaan vreemd is, en de frissche denkbeelden wel eene ontijdig en te vroeg omsluijert!

o. Nov. 1858.


l - e.





Een Wijsgeer onder de hanebalken. Naar 't Fransch van Emile Souvestre, door Th. Peters. Te Rotterdam, bij Hendrik Altmann. 1858. In kl. 8vo. 140 bl. f 1-30.

't Is geene vrolijke taak den arbeid van een ontslapene te bespreken, vooral wanneer wij hem hebben lief gehad, al was hij ons dan ook niets meer dan een vriend in de verte, wien wij nooit van aangezigt tot aangezigt hebben gezien, maar de vruchten van wiens geest ons tot hem trokken en met hem vertrouwd maakten, als hadden wij hem jaren lang en van nabij gekend.
Zoo was 't Ref. toen hij deze wèlgeslaagde vertaling van emile souvestre's ‘Philosophe sous les toits’ ter hand nam. Reeds in 't oorspronkelijke had hij 't gelezen en herlezen, en onder 't vele goede waarmede de zoo degelijke auteur de letterkunde van zijn volk verrijkte, en 't welk meerendeels ook in den vreemde burgerregt verkreeg, was 't in zijn oog altijd een geschrift, dat - al had de productive geest van den Franschman nimmer iets anders geleverd - op zich zelf genoeg zou zijn geweest, om hem eene blijvende en welverdiende vermaardheid te verzekeren.

{==88==} {>>pagina-aanduiding<<}

Voor wie 't niet kennen, wil Ref. mededeelen, dat de inhoud uit twaalf korte vertoogen of liever schetsen uit het dagelijksche leven bestaat, die allen in bevalligen, sierlijken stijl geschreven - en door den heer peters in eene uitmuntende vertaling, waaraan eigenaardige moeijelijkheden verbonden waren, flink weêrgegeven - een zedelijk en maatschappelijk beginsel ten grondslag hebben, of een maatschappelijk vraagstuk van den dag behandelen. Eenvoud, gezond verstand, korte, kernachtige betoogtrant, juistheid van voorstelling, helderheid van denkbeelden zijn de kenmerken van dit geschrift, 't welk wij niet aarzelen een gulden boekske te noemen, en als zoodanig aan alle lezers, ongeacht tot welken stand of leeftijd zij behooren, dringend aan te bevelen.
Frankrijk en ieder land, waar men met zijn arbeid kennis mogt maken, verloor aan souvestre véél. Hij was een dier weinige uitverkorenen, die met buitengewone gaven van 't verstand, heerlijke gaven van 't hart vereenigde.
Daar hij bij zijn leven veelligt velen ten rijken zegen was, zoo hopen wij, dat na zijn dood zijne geschriften - en daaronder ook dit - velen mogen toebrengen tot het rijk der waarheid, des lichts en der liefde, waarvan de ontslapene geen der minst vurige en minst invloedrijke apostelen was!
Zoo dit boekske die aanbeveling nog behoeft, dan vermelden wij gaarne, dat de heer altmann deze parel in een sierlijk uiterlijk heeft gevat, duidelijker: dat hij voor eene keurig nette uitvoering heeft zorg gedragen.


Girandola. Novellen van Bernard van Guseck. Twee Deelen. Te Leeuwarden, bij H. Kuypers. 1858. In gr. 8vo. 309 en 316 bl., met gesteendrukten titel en vignet. f 6 - :

Twee bundels verhalen van Duitschen bodem, die bij de weinige ruimte ons voor 't bespreken van romantische voortbrengselen, die zich noch door 't genre, noch door de bewerking op de eene of andere wijze onderscheiden, gegund, slechts met een enkel woord door ons kunnen aangekondigd worden.
Ref. kan niet ontkennen, dat hij van dit zestal verhalen in een verloren uur enkele met genoegen gelezen heeft. ‘De Odal-boer’ acht hij het beste, vooral daar deze novelle een

{==89==} {>>pagina-aanduiding<<}
zeer juist geschetst tafereel aanbiedt van de verhouding, die in Zweden, tijdens de 14e eeuw, tusschen edellieden en lijfeigenen bestond. Ook om de bevallige natuurschildering van het te weinig gekende Noorden verdient het boven de andere met lof vermeld te worden.
Behalve ‘Liefde en hartstogt’ (het laatste verhaal van het eerste deel), dat in geen enkel opzigt den lezer boeit of een aangenamen indruk achterlaat, zijn ook de overige novellen van deze bundels niet zonder verdienste, reden waarom wij deze uitgave aan Leesgezelschappen aanbevelen, - waar zoo wijd uiteenloopende eischen moeten bevredigd worden, dat stellig onder het legio lezers, ook deze ‘Girandola’, de haren wel vinden zal.
Den Heer Uitgever, die voor eene redelijke uitvoering zorg droeg, geven wij echter in bedenking of de goede ontvangst van VAN guseck's ‘Stedingers’, hem wel regt gaf, om zoo kort daarop eene vertaling van diens overige novellen ter perse te leggen, die - behoudens onze niet ongunstige aankondiging toch met den eerstgenoemden roman niet kunnen vergeleken worden, zonder bij die vergelijking te verhezen!





Een Levensdroom. Roman van Julie Bürow. Naar het Hoogduitsch door Hermine. Twee Deelen. Hilversum, P.M. van Cleef, Jzn. 1858. In gr. 8vo. 238 en 205 bl., met gesteendrukten titel en vignet. f 4-60.

Er is een eigenaardig onderscheid tusschen de romans onzer Duitsche en Engelsche naburen. Waar de laatsten meer het werkelijke leven of dagelijksche toestanden schetsen en meerendeels op zoo meesterlijke wijze ontwikkelen, dat wij de waarheid van het voor onzen blik ontrolde tafereel als gevoelen, of voor de imaginaire romanfiguren, wier karakter met het scalpel van het talent ontleed tot in zijne geheimste drijfveêren wordt bespied en weêrgegeven, 't bij ons bekende beeld van levende en wakende wezens in de plaats zouden kunnen stellen, - daar schetsen ons de Duitschers meerendeels romanhelden en heldinnen, die aan het werkelijke leven vreemd zijn, en aan wie alleen het talent van den auteur of de dien ten

{==90==} {>>pagina-aanduiding<<}
gevolge sterk geprikkelde verbeelding van den lezer een glimp van leven kan meêdeelen, omdat een flaauw vermoeden van de mogelijkheid, dat dezulken als ons geteekend worden zouden bestaan, bij ons oprees. Exceptionele toestanden, sterk geteekende karakters, hartstogtelijke tooneelen, zelden de photographiën van natuurlijke menschen, maar de beelden van engelen of daemons, wie men den menschelijken vorm leende, ziedaar - op weinige gunstige uitzonderingen na, b.v. bij een freytag of hackländer - de eigenaardige bestanddeelen van een Duitschen roman, die in den repel ook niet vrij is te pleiten van overdrijving en zich kenmerkt door dat ‘schwärmerische’ 't welk aan het volkskarakter onzer naburen eigen is.
't Was daarom niet zonder eenige aarzeling, dat Ref. zich tot de lezing van dezen roman van julie bürow neêrzette, te meer daar, eenigen tijd geleden, een buitenlandsch tijdschrift, die dame - te regt of te onregt - als iemand van een excentriek karakter en vreemde levenswijze schetste. Hij ging met ietwat huivering tot de kennismaking met dezen ‘Levensdroom’ over, omdat hij vreemde, dat die als zoo menige droom eene parodie op de werkelijkheid zou opleveren.
Toch bleek 't hem later, dat hij zich ten deze vergist had. Al is de toestand waarin de hoofdpersonen zich geplaatst vinden, allerminst eene alledaagsche, toch is die op verre na niet onmogelijk; wat meer zegt, wij gelooven dat, helaas! menigeen, die eenige ervaring achter zich heeft, wel in staat zou wezen dezulken met name te noemen, wier beeld hij in de figuren van een siegmund van kandern en leonora arnold terugvond.
Deze ‘Levensdroom’ is een tafereel uit het werkelijke leven, door eene begaafde vrouw, op vele plaatsen met meesterhand geschilderd. Aan een sierlijken, afgeronden en bevalligen stijl, paart het eene levendigheid van voorstelling, die niet missen kan aan dit boek een meer dan gewoon goed succes te verzekeren. De karakters zijn flink volgehouden, de kunstig ineengevlochten intrigue boeit van 't begin tot het einde, en waar 't het schetsen van eigenaardige huiselijke tafereelen betreft, bewijst de Schrijfster een zeldzaam talent te bezitten, dat zich evenmin verloochent, waar zij poogt de natuur - vooral die der Pruissische Oostzee-provinciën - op schilderachtige wijze weêr te geven.

{==91==} {>>pagina-aanduiding<<}

Gaarne gaven wij onzen lezers een vlugtig overzigt van dezen zoo boeijenden roman. Wij zouden echter vreezen op die wijze hun een deel van 't genot dat bij de lezing hen wacht te ontnemen, daar wij dit moeijelijk zonden kunnen doen, zonder de intrigue van 't boek ook ten deele voor hen te ontwikkelen. Nu willen wij alleen mededeelen, dat in deze bladen de geschiedenis van een veel bewogen vrouwenleven, als een gevolg van een huwelijk waaraan liefde ontbrak, verhaald wordt, - een onderwerp, dat rijk genoeg bleek te wezen, om aan een talent als dat van j. bürow, aanleiding te geven tot het schrijven van een der beste romans, die onzes erachtens, in de laatste jaren van Duitschen bodem bij ons werden overgeplant.
Met eene ruime aanbeveling zouden wij gaarne dit korte woord besluiten. Maar als wij 't oog vestigen op de min gelukkige vertaling en het allerslordigst geteekende vignet, mogen wij niet nalaten den Heer Uitgever toe te voegen, dat dit bevallige boek wel eene betere uitvoering verdiend had.

o. Dec. 1858.


l - e.





Mabel Vaughan. Door de Schrijfster van ‘De Lantaarnopsteker’. Uit het Engelsch. Twee Deelen. Te Amsterdam, bij de Wed. L. van Hulst en Zoon. 1858. In gr. 8vo. 273 en 274 bl. f 5-70.

Ref. wil wel eerlijk bekennen, dat hij niet tot diegenen heeft behoord, door wie in der tijd aan ‘The Lamplighter’, van Miss cunningham, zulk een uitbundige lof werd toegezwaaid. 't Boek had, bij veel schoons, in zijn oog te weinig degelijks; de karakters der hoofdpersonen waren te weinig d'après nature geschetst, om hem aanleiding te geven zijne stem bij die der massa te voegen, die den ‘Lantaarnopsteker’ b.v. met Mevrouw stowe's ‘Negerhut’ op ééne lijn plaatsten.
't Is hem vooral uit dien hoofde eene aangename taak met den meest onbeperkten lof van eene nieuwe geestvrucht dier Schrijfster te kunnen spreken, en de ‘Mabel Vaughan’ een boek te mogen noemen, dat, naar zijne meening, zijn voorganger verre achter zich laat. Waarheid, eenvoud, degelijkheid, menschenkennis, echte, praktische godsdienstzin, daden

{==92==} {>>pagina-aanduiding<<}
en geen woorden, piëteit in den echten, eerbiedwaardigen zin van het woord, zijn de grondslagen, waarop een arbeid werd aangevangen, die velen ten rijken zegen kan wezen.
Mabel vaughan is een meisje, waarop wij gaarne iedere dochter en zuster als een navolgingswaardig voorbeeld zouden willen wijzen. Geloof daarom niet dat het natuurlijke der figuur lijdt onder de degelijkheid die aan het karakter blijkt eigen te wezen; integendeel, hoe sterker het Christelijke element zich bij haar ontwikkelt, hoe meer 't bij hare daden en woorden op den voorgrond treedt en in 't oog springt, des te natuurlijker en eenvoudiger schijnt zij ons; waar zij zich in de wereld beweegt, verliest zij haar oorspronkelijke, zuivere en eenvoudige karakter niet; waar zij buiten de wereld zich plaatst en alleen leeft voor een kleinen huiselijken kring, haar wereld nadat zij tot een regt begrip harer pligten kwam, ontwikkelt zich dat karakter, om haar eene vrouw te doen worden, die voor haren kring ten zegen en voor hare sekse ten sieraad was.
Mabel had in hare jeugd de groote, heerlijke les van het leven, die ‘liefde’ heet, geleerd. De wereld deed haar die gedurende weinige maanden voorbijzien, maar 't hart en 't geweten vonden er geen vrede bij. Zij keerde terug van waar zij uitging, en offerde zelfzucht op aan liefde tot den naaste. Zoo werd zij de steun van een zwaar beproefden vader, wiens grijsheid troost en hulp zocht bij zijn kind; zoo werd zij de goede engel van een loszinnigen broeder, dien, - al koste het haar veel strijd en in den beginne veel teleurstelling, - zij toch eindelijk mogt terugbrengen tot de kudde, waarvan hij zooverre was afgeweken, omdat nimmer een goede herder het dolende, bijna verloren schaap had gezocht; zoo werd zij de moeder van de kleine weezen harer zuster, aan wie de wereld altijd te hooge eischen had gesteld, dan dat ze die van haren moederpligt zou hebben kunnen bevredigen; zoo ging zij zegenend rond te midden van armen en kranken, van dwalenden en beproefden, die zij heenleidde naar de fonteinen des levenden waters, als een gering dank-offer voor wat de arme, kleine rosy goeds aan haar bewees, toen zij door haar voorbeeld mabel tot een regt bewustzijn van haren pligt bragt.
Een mijner vrienden schreef mij juist heden over dit uitmuntende boek: ‘Ik dank u zeer voor de lectuur van nevensgaand boek. Wij hebben het met klimmend genoegen gelezen.

{==93==} {>>pagina-aanduiding<<}
De Schrijfster is iemand, die de schoone gelijkenis in Matthew xiii vs. 33 niet slechts heeft gelezen, maar ook toont te verstaan. Er zijn in haar werk treffende waarheden uitgesproken waardoor het geschikt is niet slechts om genoegen te geven, maar ook om nut te doen voor ieder, die het leest met een welgestemd hart.’
Ref. beaamt die uitspraak volkomen. Hij voegt er bij, dat hij bijna geen boek kent, dat hij liever in handen van jonge meisjes en jong gehuwde vrouwen zag, dan deze goed uitgevoerde vertaling van Miss cunningham's ‘Mabel Vaughan.’
Eene uitgave in klein 8vo., en geschikt voor een boekgeschenk voor dames, hopen wij weldra door de wakkere Uitgevers in den handel gebragt te zien.

o. Dec. 1858.


l - e.





Vergeet mij niet. Muzen-Almanak voor 1859, onder Redactie van J.J.L. ten Kate. Amsterdam, J.H. Laarman. Met 5 staalplaten, titelplaat en vignet. VIII en 264 blz., geb. in linnen met verguld op plat en snede. f 3-90.

Laat ons eens even een kijkje van de Vergeet mij niet nemen! 't Heet nog de oude Muzen-Almanak te zijn, die Muzen-Almanak van 't jaar 19, - ach, als een jaarboekje één-enveertig jaren telt, dan is 't al heel oud. Draagt het ook kenmerken van den ouderdom? neen durf ik niet zeggen.
't Is anders wel een goed portret, dat tegenover den titel prijkt. De beeldhouwer-dichter j.f. brouwenaar was priester der kunst, gij erkent het als gij zijn afbeeldsel aanschouwt; maar zijne Gedachten op een schoonen Novembermorgen, die het portret moeten begeleiden, zouden hem geen regt gegeven hebben om voor den Muzen-Almanak te staan. Van de plaatjes aan vreemden ontleend, wil ik niet spreken; dat, waarbij j.j.l. ten kate zijn Uit het Leven gevoegd heeft, mag gezien worden: er is uitdrukking in. Voorts komt den Uitgever lof toe voor papier en band, maar voor den druk blaam; die is zonder eenige zorgvuldigheid behandeld - en dat in een prachtjaarboekje
Vrede met proza in den Muzen-Almanak heb ik wel, wanneer 't maar goed proza is - dit jaar is 't al zeer weinig-
{==94==} {>>pagina-aanduiding<<}
beduidend. Het lieve Dorpje van Dr. n.b. donkersloot is nog het beste, en als dat het beste is - wat is dan 't overige? Donkersloot weet los te vertellen, ziedaar zijne verdienste. Gaf van koetsveld niets? Neen, hij het liet aan zijn zoon over, die u voor eene novelle van 's vaders hand een versje bij een regen geeft met den allerongewoonsten aanhef:

Welkom! welkom! frissche regen! enz. 


De fantazy van wilhelmina johanna van ravesteyn over Grafbloemen is wel niet kwaad maar zij behoort toch volstrekt niet tot de categorie, die vrijheid zou geven om van een goed proza-stuk in den Vergeet mij niet te spreken. Ach, dat alledaagsche, middelmatige!
Vooral als dat alledaagsche, dat middelmatige in poëtischen vorm tot ons komt. ‘Wel aardig! wel goed!’ dat moest niet zoo dikwerf de uitspraak zijn na de lezing van een almanakkenvers. En toch kan men niet anders zeggen van laurillard's Twee gezigten op een badplaats; v.d. veen's Graaf floris de Vijfde; boxman's Lofdicht op johannes van eyk; sifflé's Gods woord; elmina's De slaap, beeld van den dood; erica's Moederlief, waar zijt gij? berman's De heuvel Golgotha; prudens van duyse's De Ridder en de Priester; v. zeggelen's Ideaal en werkelijkheid; wijsman's Het sterfbed in de hut. Weinig is er in het boekske dat ons de plaatsing geheel onwaardig schijnt; zeker zouden wij daaronder rekenen het welbekende Loover uit het Zuiden op het graf van tollens met dat slot:

Maak, graver, nu den kuil maar digt! 


Of de opname van wittmanns Dichtbloemen met de vlugge vertaling van ten kate niet allereerst zij toe te schrijven aan gebrek van goede Nederlandsche stukken, laten wij in 't midden. Gaarne gunnen wij ook de ruime plaats aan de Nieuwe proeve van Sanskritsche poëzij, van den Redacteur, maar zeker zal zij weinig lezers en nog minder lezeressen tot zich trekken. Kost veel te veel moeite om zich in toestanden van geheel andersdenkenden en gevoelenden te verplaatsen; een eerste vereischte om gelezen te worden is, in onzen tijd, dat de schrijver of dichter gemakkelijk zij voor zijne lezers - doch zou 't goed zijn zich daaraan te storen? Vast is het allermoeijelijkst tegen den stroom op te roeijen. Onder de

{==95==} {>>pagina-aanduiding<<}
stukken, die meer blijvende waarde hebben, rangschikken wij, behalve de genoemde nieuwe proeve: tatum zubli's Het wilde paard der prairiën; prudens van duyse's Daniëlken; pedro's Zomerminiatuurtjens; ten kate's Uit het leven; v.d. bergh's Het sterrelicht; r.p.'s (??) Bij alwines portret, dat een beetjen jaloersch keek; ten kate's Aan eene dochter van het Zuiden; koenen's Christen-harptoonen; dorbeck's Hope der toekomst. 't Juweeltje der verzameling is zeker het diep roerende: Wanneer de kindren groot zijn, van nicolaas beets. Eerst die idealen voor de toekomst als moeders zorgen voorbij en moeders levensgenot teruggekeerd zal zijn - en dan - ziethier de twee slotcoupletten, waarmeê ook wij besluiten, en tracht, al was 't alleen om dit stukje, den Vergeet mij niet, zoo gij kunt, eens magtig te worden:

De kindren werden grooter en grooter, naar de rij. 
Maar eer er een volwassen was, kwam daar een kleintjen by. 
‘Wees welkom, vierde zoontjen! gy komt nog juist by tijds; 
Ook gy zult eenmaal groot zijn, Gods grooten naam ten prijs! 
 
Wees niet bezorgd; uw moeder neemt u met blijdschap aan; 
Zy heeft er zooveel groot gebracht, het zal ook ditmaal gaan... 
Ai my! Daar breekt op eenmaal dit dierbaar leven af! 
De kindren worden grooter - maar op hun Moeders graf. 







Verslag aan de Gemeenteraden van Arnhem, Zutphen, Deventer, Olst, Wijhe, Zwolle en Kampen, over den uitslag der Opmetingen voor Spoorwegen; met eenige opmerkingen over het verband tusschen Land- en Waterwegen in Oosteltijk Nederland, door T.J. Stieltjes, Lid van den Raad der Gemeente Zwolle. Te Zwolle, bij W.E. Tjeenk Willink. 1858. In gr. 8vo. 60 bl. en twee gelith. kaarten. f : - 60.

Die spoorwegen, - 't is eene zaak die al wat hoofdbrekens gekost heeft, en nog niet half zooveel als zij nog kosten zal. Overal wil men een spoorweg hebben, en overal te gelijk; zelfs 't vooruitzigt van er geen te krijgen maakt de menschen boos; gelijk b.v. de Middelburgsche Courant in zulk een vooruitzigt al proponeerde om geheel Zeeland maar aan eene andere natie af te staan. Maar al die brommers, die niet gelieven te begrijpen, dat alles op zijne beurt moet

{==96==} {>>pagina-aanduiding<<}
geschieden, ze denken niet eens aan het arme hoofd van den Minister van Binnenlandsche Zaken, dat wel suiselen moet van al die aanvragen, voorstellen, projecten en aanbiedingen omtrent de spoorweg-quaestie. Toch mogen wij ze niet al te hard veroordeelen; de provinciën die al zoo lang bij een paar harer zusters hebben moeten achterstaan, mogen wel al hun best doen om het zoo lang gemiste te verkrijgen, en waarom zou Zeeland of Limburg langer willen wachten dan Groningen of Friesland? Onder de vele voorstellen omtrent deze zaak, verdient het bovengenoemde Verslag zeer in aanmerking te komen. Wij kunnen hier aankondigen, en minder beoordeelen, omdat de localiteiten ons grootendeels onbekend zijn, en onze kennis van zaken zich zoo verre niet uitstrekt, dat wij ons goed- of afkeuring van 's Heeren stieltjes werk zouden aanmatigen. Uit den zeer langen titel zal den lezer duidelijk zijn geworden op wier verzoek deze opmetingen gedaan zijn en daarvan het verslag geleverd is. Voor zoo ver wij zien kunnen, en oordeelen naar andere door ons gelezen schriften van dezen aard, is de arbeid van den Heer stieltjes zeer naauwkeurig, veelomvattend en die eens zaakkundigen. Wij kunnen hier alle berekeningen niet opgeven, maar willen toch in onze aankondiging opnemen het voorstel dat de Schrijver aan de in den titel vermelde gemeente-raden doet. Hij raadt hun aan:
1o. De keuze van het centraalpunt even beoosten het Joppe (tusschen Zutphen en Deventer).
2o. De rigting van Arnhem op Zutphen door Brummen en beoosten Billioen door 't Velperbroek.
3o. De rigting over den Snippeling, door de bestaande vestingwerken van Deventer, en verder steeds tusschen den IJsseldijk en Zandwetering op Zwolle en Kampen.
4o. De rigting oostwaarts langs Oolde, Laren, zoo kort mogelijk onder Goor op Enschedé, verder Z.O. van Oldenzaal verlengd naar de Poppe aan den Duikel, en van Enschedé naar Glanerbrug, in de veronderstelling van twee aansluitingen naar Duitschland.
5o. Het uitbreiden der steden Zutphen en Deventer, in verband met eene verbetering der vestingwerken.
6o. Het daarstellen van de noodige punten van overlading uit de groote bestaande of daar te stellen waterwegen te Dieren,

{==97==} {>>pagina-aanduiding<<}
Zutphen, Deventer, Zwolle, Kampen, Goor, de Poppe en zoo digt mogelijk onder Enschedé.
7o. Het voorbereiden van kleine kanaalverbindingen naar alle andere stations, overal waar het terrein dit toelaat, ten einde ook alle landbouwproducten, zonder kostbaar vervoer per as, aan de stations te kunnen aanvoeren.
Verder handelt de Schrijver over de zwarigheden en voordeelen van het terrein, over de vraag, wie den aanleg der spoorwegen zal ondersteunen, en besluit met eenige opmerkingen over het verband tusschen land- en waterwegen in Oostelijk Nederland, welke zeer veel belangrijks bevatten. De Bijlagen en kaarten zyn zeer dienstig om de zaak op te helderen.
Het geschrift van den Heer stieltjes is eene stem onder velen, die meerendeels disharmoniëren; naar onze meening is 't eene goede stem, welke verdient gehoord te worden; daarom bevelen wij deze brochure over de question brulante in ons vaderland ten zeerste aan.





De Dagbladen in Nederland. Wat zijn zij, en wat behoorden zij te wezen? - Een woord tot de Regering, tot de partijen en het volk, ook in verband tot de Zegelbelasting, door Philalethes. Te 's Gravenhage, bij H.C. Susan, C.H. zoon. 1858. In gr. 8vo. 68 bl. f : - 60.

Gewigtige vragen zijn het, die de Schrijver dezer brochure zich stelt, en een belangrijk en passend woord is het dat hij daarin spreekt, een woord, zonder schroom uitgesproken, zeer behartigingswaardig, 't welk toont, dat de Schrijver met regt zijn aangenomen pseudoniem mag dragen.
Na eene inleiding, waarin de dagblad- en vlugschriftpers als eerste magt in den Staat wordt verdedigd, en waarin naar waarheid wordt aangetoond, dat de magt van de drukpers berust op het besef van die magt, op het diepe bewustzijn van haren alles overtreffenden invloed, als ook het onderscheid dat er bestaat tusschen het feit, dat een Staat een groot aantal couranten bezit, en het verschijnsel dat de drukpers eene zedelijke magt in den Staat uitmaakt, komt de Schrijver

{==98==} {>>pagina-aanduiding<<}
tot zijne eerste op den titel uitgedrukte vraag. Wat zijn de dagbladen in Nederland? Helaas, geene magt in den Staat, ofschoon hun aantal voor een land als het onze, overvloedig groot is. Aan wie ligt de schuld daarvan? Aan de Regering, omdat zij de journalistiek niet genoeg acht of als bondgenoot in den arm neemt. Zij houdt de loopende zaken van bestuur gaande, zij overstelpt de Kamers met wetsvoorstellen, en meent daarmede genoeg te hebben gedaan. Maar bij het volk de beginselen der wetten in de harten te doen leven, dat leven waar het niet is, te doen ontstaan, en waar het is, op te kweeken en te versterken, - daarmede zich te bemoeijen, houdt de Regering voor overbodig. Tot het opkweeken en koesteren van dat leven is de drukpers het heilzame middel; maar dat middel wordt op onverstandige wijze verworpen, en de drukpers door de Regering weinig geacht en in kluisters gewrongen, en aan haar de krachtigste hulpbronnen ontnomen. Zal deze jammerlijke toestand veranderen, zal de drukpers eene levenwekkende, zedelijke kracht in den Staat worden, dan moet de Regering het voorbeeld geven, dan moet het officiële blad, de Staats-Courant, iets geheel anders worden dan het nu is met zijn oud nieuws, akelige taal, kleurloosheid, het orgaan der Regering, dat eigenlijk geen orgaan verdient genoemd te worden, dat, in vergelijking met de officiële bladen van andere landen, zoo weinig op de zedelijke en wetenschappelijke hoogte staat. Wordt dat anders, dan worden de overige bladen van zelf gedwongen dien goeden weg in te slaan. Daarom ‘De Staats-Courant worde een voertuig voor de kennis der staatkundige gebeurtenissen, voor de ontwikkeling van den zin voor kunst, wetenschap, handel en nijverheid, waardig den Staat, welks roemrijke wapenen het op zijn voorhoofd (?) draagt. De Staats-Courant worde tevens een middel van gemeenschap tusschen regering en volk: een band van verstandhouding tusschen
bestuurders en geregeerden.’
Ligt de schuld alleen aan de Regering? Neen, ook de Volksvertegenwoordiging heeft er haar deel aan. Aanhoudend wordt de drukpers en haar verheven roeping door een of ander lid der Kamers miskend; en toch, de drukpers is de eenige band, welke bestaat tusschen Natie en vertegenwoordiging; door haar leert zij de gedragslijn kennen harer vertegenwoordigers. De

{==99==} {>>pagina-aanduiding<<}
Staten-Generaal hebben gemeend, ten einde uitvoerige, goede, onpartijdige verslagen van de parlementaire gebeurtenissen in de couranten te verkrijgen, dat de opheffing van de zegelbelasting op de bijbladen voor de verslagen, een voldoend middel was om het gebrekkige in deze laatsten te verbeteren. Gelijk ieder gezien heeft, is dit middel onvoldoende bevonden, en waren er andere zaken, welke het goede in den weg stonden, zooals vooral het monopolie, door de Staten-Generaal gehandhaafd, waardoor het den dagbladen onmogelijk gemaakt wordt, om des noodig ieder een eigen verslaggever te benoemen. Ferm en flink stelt de Schrijver dezer brochure het schadelijke van dit monopolie, het putten uit eene gemeenschappelijke bron door dagbladen van zeer verschillende rigting, uiteen. En dan die willekeurig verkorte mededeelingen, hoe gebrekkig deelen zij doorgaans den geest eener parlementaire redevoering mede, hoe onbegrijpelijk maken zij dikwijls het duidelijk gesprokene voor het publiek! Daarom vrijheid tot concurrentie voor verslaggevers, benevens eene wettelijke bepaling, waarbij elk journaal dat verslagen geeft, wordt verpligt bij aanzegging door deurwaarders-acte om uit het Bijblad de redevoering over te nemen van het lid der Vertegenwoordiging, welks redevoering met verkorting der waarheid zou zijn gepubliceerd, en daarbij de groote belemmering van de zegelbelasting weggenomen, en de Staten-Generaal zullen hun deel aan de schuld hebben vernietigd.
De dagbladen zelven hebben ook hun aandeel in die schuld; buiten en behalve dat zij bijna allen slechts de uitdrukking eener individuële meening zijn, en zij geen van allen behoorlijk verslag leveren van de handelingen der Kamers, is er een groot gebrek dat hun aankleeft: het gemis aan esprit de corps. De eenheid van doel wordt uit het oog verloren, en de onderlinge jaloezij verhindert, dat de belangen der drukpers als gemeenschappelijke belangen worden behartigd, vertegenwoordigd en verdedigd, dat er gemeenschappelijke kracht bestaat, terwijl zij veroorzaakt dat de drukpers zich zelve ondermijnt. Ook de wijze van zamenstelling der dagbladen is zeer gebrekkig, en werkt mede tot de weinige belangstelling in hunne verschijning; dat gebrekkige toont philalethes door vergelijking met vreemde bladen duidelijk aan.

{==100==} {>>pagina-aanduiding<<}

De zegelbelasting wordt vrij uitvoerig door den S. besproken; hare opheffing wordt door hem als zeer wenschelijk voorgesteld, ofschoon dáárdoor alleen onze journalistiek geene verbetering zal ondergaan, ten einde op de vereischte hoogte te komen. Het vooroordeel tegen de drukpers en tegen hen die zich aan haar wijden, dat bij de Regering, bij de Vertegenwoordiging, bij het publiek bestaat, moet worden weggenomen, en behalve 't geen de pers zelve daaraan doen kan, door zich van vele gebreken te zuiveren welke haar aankleven, behalve het goede dat verrigt kan worden door bekwame mannen, die zich boven het vooroordeel durven verheffen, zal het afschaffen der teregt gehate zegel-belasting daartoe een veel uitwerkend middel zijn, gedeeltelijk wel door 't financiële voordeel, dat daaruit voor de dagbladen ontspruit, maar vooral door het blijk van ondersteuning, dat daardoor van Regerings- en Vertegenwoordigingswege aan de journalistiek wordt geschonken.
Afschaffing, geene vermindering (zooals door sommigen wordt verlangd) wenscht de S., omdat deze laatste onbillijk werkt, wijl dan aan de groote bladen veel voordeel, en aan de kleine couranten schier niets wordt geschonken, omdat deze niet in het publiek belang en wel in dat van enkelen werkt, omdat zij die zedelijke uitwerking zal missen, welke uit de afschaffing zal voortvloeijen. Dit alles wordt in de brochure met de stukken aangetoond.
Ref. zal een einde maken aan zijn verslag, dat naar evenredigheid van den omvang der brochure veel plaats inneemt; dit moge getuigen van zijne groote ingenomenheid met philalethes' geschrift. Natuurlijk zeer oppervlakkig is in bovenstaande regelen de idée van den Schrijver medegedeeld; moge dit weinige er toe medewerken, dat velen dit voortreffelijk vlugschrift lezen; mogen de woorden daarin gesproken ingang vinden bij velen, en philalethes hebben bijgedragen tot eene gewenschte verbetering in onze journalistiek.



{==101==} {>>pagina-aanduiding<<}

Korte mededeelingen.

De ‘Kalender voor de Protestanten in Nederland’ treedt met vaste schreden voort op een goeden weg. De ‘Vereeniging tot beoefening van de geschiedenis der Christelijke Kerk in Nederland’ (zie Vaderl. Letteroef. 1858, No. II, blz. 103), die hem onder leiding van den hoogleeraar w. moll uitgeeft, mag hare onderneming als geslaagd beschouwen na de vierde jaargang (1859), in degelijkheid van inhoud zijnen voorgangers niets toegevend, in sierlijkheid van vorm (wat den stijl betreft) steeds voorwaarts strevend, in zoo ruime mate geschikt is om nuttig en aangenaam bezig te houden. Dat slechts het slagen den ijver niet doe verslappen! Men zou dit kunnen vreezen, wanneer men opmerkt dat alleen de hoogleeraar en twee leden der vereeniging iets van het hunne voor de levensgeschiedenissen, en de stichtelijke litteratuur van het voorgeslacht afzonderden. Wel was de ondersteuning gering. Te hoogere eer komt hun toe, die door 'tgeen ze gaven zoo uitmuntend vergoedden wat anderen onthielden. Want behalve den kalender, die zoo rijk is aan sohoone herinneringen, ontvangt men eene bijdrage over twee bijbelsche personen, waarin alleen te betreuren is, dat symeon ‘de laatste in de rij (rei?) der godsgetuigen des ouden verbonds’ wordt geheeten, ‘aan wien johannes de dooper, de eerste onder die des nieuwen verbonds, zich onmiddellijk aansluit’, als mogt de waarheid Matth. xi vs. 11 uitgesproken worden opgeofferd aan de gelegenheid tot het maken eener tegenstelling, - de levensbeschrijvingen van een edelen bisschop van Utrecht, fakkel in 't holst van den middeneeuwschen nacht, en van twee Noordhollandsche hervormers, benevens de uitmuntend gelijkende afbeelding der vermoedelijke (de redenering blz. 121 noot 1 is niet zeer afdoend) woning van een hunner, - mededeelingen aangaande den
vader van het duitsch-gereformeerde kerkgezang, naar wien de romantische Neanderhöhle nabij Hochthahl is genoemd, - een fragment eener kloestercollatie, meer uitmuntende door frischheid van geest dan door aanspraken op kanselwelsprekendheid, maar in ieder geval eene schoone getuigenis voor het hart en het verstand van den telg der vijftiende eeuw, die zoo denken kon en zoo durfde

{==102==} {>>pagina-aanduiding<<}
spreken, - en eenige bladvullingen. Voeg daarbij, dat het opstel over symeon en hanna van den redacteur rogge, de levensgeschiedenis van ansfried, door den leidsman der vereeniging, en de brief van cooltuyn (blz. 68 v.), door den medearbeider paris in zijne bijdrage opgenomen, in hooge mate boeijenden vorm met voedzamen inhoud vereenigen, en beklaag u dan, zoo ge durft, de geringe uitgave van 75 cts., waarvoor u dit alles door den uitgever h.w. mooy, te Amsterdam, op goed papier wordt aangeboden.


v.h.

Onder de edelen van ons geslacht, die, zooals men naar menschelijke berekening zegt, te vroeg van de aarde zijn weggenomen, behoort zeker ook de onvergetelijke j.a.d. molster, in leven Predikant te Utrecht. Zijne ‘Liederen en Gebeden’ vonden een goed onthaal onder ons publiek, en een bevoegd beoordeelaar sprak als zijn gevoelen uit, dat zij den waardigen man den eernaam dichter voor altijd verzekerden. Ook als prediker genoot m. eene schier onverdeelde goedkeuring, ja de Heer voorhoeve heeft aan hem, als het beeld van ware kanselwelsprekendheid, eene lofwaardige monographie gewijd. Gelukkig, dat wie hem niet gehoord hadden, door de uitgave van een twaalftal nagelaten Leerredenen in de gelegenheid werden gesteld, om ten minste eenigzins over zijne predikgaven te oordeelen. En daar dit oordeel niet anders dan gunstig uitvallen kon, zal ieder, die zoo degelijk eene preeklectuur in veler handen wenscht, met genoegen vernemen, dat de Uitgever c.l. brinkman, onder den titel: Molsters nalatenschap, bevattende zijne nagelaten Leerredenen, een tweeden goedkoopen druk à f 1-25 heeft in 't licht gegeven. Het portret van m. staat voor het nette bundeltje. Zijne preken leeren ons hem kennen als toegerust met groote kennis, trouwe naauwgezetheid bij iedere voorbereiding tot zijn werk, indringende hartelijkheid, warme vroomheid, in één woord met die gaven, waarin het geloof des Christens zich verheerlijkt, wanneer het wortelt in het gemoed van een naar den geest rijk bedeeld verkondiger van Gods woord.

Wanneer ik mij ooit verblijd heb over die goedkooper uitgaven, welke onze boekhandelaars ons tegenwoordig verschaf-
{==103==} {>>pagina-aanduiding<<}
fen, dan is 't bij de verschijning van ‘Paulus in de gewichtigste oogenblikken van zijn leven en werkzaamheid voorgesteld door nicolaas beets. Derde uitgave.’ Oorspronkelijk schreef de hooggevierde deze stukken bij platen voor een prachtwerk, dat kruseman uitgaf. Later bezorgde deze zelf er een goedkooperen druk van; maar nu kan ieder voor 60 cents aan de hand van beets paulus leeren kennen, wel niet in een ‘welberekend, samenhangend geheel’, maar toch genoegzaam om geleerd en gesticht te worden. De zorg aan dit werk besteed blijkt uit de aanteekeningen onder aan den voet der bladzijden, waaruit we tevens zien, welk eene belangrijke hulp Engelsche auteurs vooral in historiëel en topographisch opzigt aan beets geleend hebben. Over 't geheel heeft hij ons paulus voor de oogen geschilderd; wij zien hem, den grooten apostel der heidenen, levende, sprekende, handelende.

Een uitwendig zeer net boekje, verguld op sneê en met vergulde stempels, besloten in een keurig kokertje, is ons toegezonden. Mag van het inwendige niet veel goeds gezegd worden? Al naar ge 't neemt. Eene verzameling van goed gekozen bijbelteksten voor iederen dag des jaars en een daarbij gevoegd, meestal stichtelijk, psalm- of gezangvers - is dat niet een goede inhoud? Welnu, gij vindt dat in het Bijbelsch Dagboekje voor 1859; bijeenverzameld door g.p. kits van heyningen, Predikant te Deventer. 2de Jaargang. Deventer, a. tjaden. à f : - 25. - Toch hebben wij niet hoog met deze uitgave op. Zoolang Ds. amshoff van Groningen een zooveel geschikter boekje levert voor de huiselijke godsdienstoefening, geschikter door de aanwijzing van een op iederen dag te lezen gedeelte der Schrift in verband met den dagtekst, geschikter vooral door de enkele gedachte of den dichtregel, die eene goede rigting aan de overdenkingen geeft, kunnen wij dit van Ds. k.v.h. niet aanbevelen. Zóó als hij, kan ieder predikant in iedere gemeente een dagboekje uitgeven, en het debiet, veroorzaakt door persoonlijke bekendheid met den redacteur er van, of door ingenomenheid met diens naam, verhindert de meer en meer te wenschen verspreiding van het degelijkste en beste.

Eerste Beginselen der Aardrijkskunde, bevattende eene korte

{==104==} {>>pagina-aanduiding<<}
beschrijving van den Oost-Indischen Archipel, bijzonder der daarin liggende Nederlandsche Bezittingen; ten dienste der Scholen in Nederlandsch Oost-Indië, door d.c. de bruin. Zevende druk. Samarang, oliphant en co. 1857. In kl. 8vo. 3 bl. en 40 bl. - Onder bovenstaanden titel Stelde de onderwijzer de bruin eene geschikte handleiding op bij mondeling verder ontwikkelend onderwijs, onze Nederlandsche Bezittingen in Oost-Indië betreffende. Na eene korte inleiding, waarbij de beteekenis van verschillende aardrijkskundige benamingen wordt uitgelegd, vindt men hier, in vragen en antwoorden, den Oost-Indischen Archipel behandeld, alles echter zeer beknopt en alleen ten behoeve van 't eerste onderwijs. Wat we hier echter niet vonden, is het zielental der verschillende steden op Java, enz.; de Schr. geeft alleen dat van 't geheele eiland en even zoo van de andere eilanden op. Overigens, zooals we zeiden, vinden we 't een geschikt boekje voor jonge kinderen; voor wat ouderen zouden we aan bosch' Beschrijving onzer koloniën de voorkeur geven.

Zeer aanbevelenswaardig is het bij den Heer willem thieme, te Zutphen, uitgekomen Handboek voor Ondernemers en Bestuurders van Vervoermiddelen, Expediteurs, Kooplieden, Reizigers, enz., bevattende de voornaamste verordeningen op het vervoer te land en te water. Men vindt hier verzameld wat anders verspreid is, en met zeer veel gemak slaat men hier op, wat anders moeite kost om te vinden. De eerste afdeeling van de verordeningen op het vervoer te lande bevat het reglement op de dienst der openbare middelen van dat vervoer; de tweede is eene verzameling van de verschillende resoluties omtrent het brievenvervoer; de derde bevat de besluiten omtrent de spoorwegen, waarbij zeer te regt de tractaten met het buitenland zijn weggelaten; in de vierde afdeeling vindt men de bepalingen voor de electro-magnetische telegraphen.
De verordeningen voor het vervoer te water heeft de verzamelaar in drie afdeelingen gesplitst, waarvan de eerste de reglementen bevat voor stoombooten; de tweede die voor beurten veerschepen; de derde die omtrent het ontmoeten van schepen.
Op deze indeeling hebben wij alleen aan te merken, dat de resoluties op het brievenvervoer en die op de telegraphen beter in eene afzonderlijke hoofdafdeeling geplaatst waren; het brievenvervoer behoort toch zoowel onder de vervoermiddelen te land als onder die te water te huis.
Overigens verdient de verzamelaar veel lof wegens de naauwkeurigheid van zijn arbeid, die zeker niet zeer opwekkend zal zijn geweest.







{==105==} {>>pagina-aanduiding<<}

Boekbeschouwing.

1o. De theologie van Pr. J.H. Scholten getoetst, ten opzigte van haar wijsbegeerte, openbaringsbegrip, grond en inhoud des geloofs, door D.S. Gorter, doopsgezind leeraar te Balk. Te Groningen, bij J.B. Wolters. 1858. In 8vo. 138 blz. f 1-40.


2o. Open brief aan D.S. Gorter, doopsgezind predikant te Balk, als schrijver van ‘de theologie van prof. J.H. Scholten getoetst, ten opzigte van haar wijsbegeerte, openbaringsbegrip, grond en inhoud des geloofs,’ door een theol. doctor en predikant. Te Leyden, bij P. Engels. 1858. In 8vo. 40 blz. f : - 40.


3o. Brief naar aanleiding van D.S. Gorter's geschrift: de theologie van Pr. J.H. Scholten, enz., door J.H. Scholten, hoogleeraar te Leiden. Leiden, P. Engels. 1858. In 8vo. 40 blz. f : - 50.

De zoogenaamde ‘moderne theologie’, van wier inhoud en strekking de Vaderlandsche Letteroefeningen des vorigen jaars, afl. VII en X, getracht hebben een denkbeeld te geven, en wier voornaamste vertegenwoordiger hier te lande buiten kijf de leijdsche hoogleeraar j.h. scholten is, deelt ruimschoots in het lot aan al het nieuwe op aarde beschoren. Door sommigen om 'tgeen ze voortreffelijks bevat op hoogen prijs gesteld, zonder verblinding voor 'tgeen haar als menschenwerk nog gebrekkigs aankleeft, wordt ze door een grooter aantal onvoorwaardelijk toegejuicht als was ze de waarheid, door eene andere nog talrijker schare fel bestreden, soms zelfs als werd daar volstrekt geene waarheid in gevonden. Groningen, de orthodoxie, prof. hoekstra grijpen haar, schoon op verschillende punten en met verschillende wapenen, aan. 't Ontbreekt aan ‘Wenken’ noch ‘Bedenkingen’ tegen haar. En ook de doopsgezinde leeraar d.s. gorter heeft zich tot haren tegenstander gesteld. In eene breede brochure, van ruim 130 bladzijden, heeft hij haar ten opzigte van eenige harer kenmerkende opvattingen en voorstellingen getoetst. Daar is iets goeds, iets verblijdends in dien strijd. Ook de moderne theologie is

{==106==} {>>pagina-aanduiding<<}
menschenwerk, of liever verwerking van het goddelijke door menschen, en dus niet van gebreken vrij. Slechts door veelzijdige beschouwing, door wrijving van gedachten en strijd kan ze daarvan gelouterd worden. Du choc des opinions jaillit la vérité. Toch kan de vraag noode worden onderdrukt: of gorters werk in dit opzigt eenig nut kan doen. Aarselend wordt ze uitgesproken. De tegenwoordige leeraar der doopsgezinde gemeente te Balk heeft zich door zijne proeve over het kenmerkend beginsel der doopsgezinden een goeden naam verworven op godgeleerd gebied. Eerlijkheid en bescheidenheid spreken uit iedere bladzijde van zijn thands te behandelen geschrift. Dit alles boezemt den waarheidlievende en onpartijdige zekeren eerbied voor den schrijver in, een eerbied die gaarne de vraag naar het nut van zijne inmenging in den tegenwoordigen kamp zou terugdringen, waar 't gevaar dreigt dat het andwoord ontkennend zal zijn. Maar wie aan den weg timmert stelt zich aan aanmerkingen bloot, en de waarheid eischt hulde. En welke is hier de waarheid? Men oordeele. Gorter belooft de theologie van scholten in zekere opzigten te zullen toetsen. Zal die belofte vervuld worden, dan moet aan drie voorwaarden worden voldaan. Hij die toetst moet met dat werk vertrouwd zijn. Hij mag alleen dàt metaal aan de proef onderwerpen, 'twelk hij zelf zegt daartoe gekozen te hebben. Eindelijk: hij behoort zich van een echten toetssteen te bedienen. Zoo dan: wie een wetenschappelijk en godgeleerd systheem wil toetsen, hij behoort wetenschappelijk man en godgeleerde te zijn. Wie zegt de theologie van Prof. scholten te willen toetsen, moet ook dat systheem zelf, geen ander, niet zooals hij 't zich voorstelt, maar zooals het is, aan de proef onderwerpen. En de toetssteen waarvan hij zich bedient moet de waarheid zijn. Juist echter tegen deze drie voorschriften heeft
gorter gezondigd, 't Is hier de vraag niet, of hij zich elders als wetenschappelijk godgeleerde heeft doen kennen; maar of hij zich in dìt geschrift als zoodanig voordoet. En dit, het moet, piget heu! maar 't moet worden ontkend. Een wetenschappelijk man moet vóór alle dingen een logisch man zijn. Maar als gorter (blz. 79 en 80) uit het gedeelte tot het geheel besluit, verkracht hij eene der eerste wetten van 't gezonde denken. Hoe? dat twee bolwerken eener vesting nog onwrikbaar staande bleven, zou ons een

{==107==} {>>pagina-aanduiding<<}
blijk moeten wezen, dat vele andere verdedigingswerken, hoe ook bestookt, evenzeer nog vaststaan? - Als hij (blz. 126 v.) zegt: ‘(scholten) stelt zich eenen God voor, die..... tot niets buitengewoons in staat is, en dus ook aan de dooden het leven niet weder kan geven,’ begrijpt hij scholten niet - doch over dat begrijpen nader -; maar toont bovendien dat hem een logische gedachtenloop ontbreekt. Want aangenomen eens dat God niets buitengewoons doen kan, dan heeft men nog het regt niet om te zeggen: ‘en dus kan God den dooden het leven niet wedergeven,’ tenzij men eerst aangewezen hebbe dat dit wedergeven des levens - geene juiste uitdrukking, doch die des noods, als aan 't gemeene spraakgebruik ontleend, zou kunnen worden verdedigd, - voor God iets buitengewoons is. - Als hij op grond van de ongenoegzaamheid der wijsbegeerte tot het bestaan eener bovennatuurlijke openbaring besluit, doet hij een salto mortale, hoedanigen de logica ten strengste verbiedt. - Als hij (blz. 70) het leerstuk der voldoening (volgens het verband duidelijk: der plaatsbekleedende voldoening) eene vrucht noemt van het nadenken over het werk van christus en de vergeving onzer zonden, of het leerstuk der drieëenheid die van het peinzen over de betrekking tusschen God en christus, - terwijl deze leerstukken juist aan gebrekkig denken of geheele gedachteloosheid het aanzijn danken -, maakt hij zich wederom schuldig aan dezelfde feil. Want de logica gebiedt elk gevolg aan zijne eigene oorzaak, maar niet aan eene juist tegenovergestelde toe te schrijven. Als logisch denker doet gorter zich derhalve in dit werk niet kennen. Maar ook niet als zielkundige. Toch zal ook dit wel een vereischte zijn in den beoefenaar der wetenschap, welke de dierbaarste aangelegenheid des
menschen behandelt. Één staaltjen zijner tekortkoming in dit opzigt moge volstaan, waar nog zooveel ter behandeling overblijft. ‘Twijfel,’ zegt hij (blz. 13), ‘verlamt alle krachten.’ 't Is mogelijk bij sommigen. Doch dat zijn de apathischen in den lande. Den mensch daarentegen bij wien slechts eenige energie gevonden wordt drijft twijfel juist tot inspanning zijner krachten. 't Was eene vrouw die 't treffende woord sprak: ‘Hadde ik nooit getwijfeld, ik had nooit geloofd.’ - Denker noch zielkundige, hoe zou de gorter, die deze brochure schreef, als wetenschappelijk godgeleerde en dus als bevoegd toetser

{==108==} {>>pagina-aanduiding<<}
mogen worden toegelaten? Misschien acht iemand dit oordeel niet genoegzaam gestaafd, al kan 't niet geloochend worden dat niemand zonder deze beide eigenschappen godgeleerde mag geheeten worden. Hem overtuige 'tgeen straks zal worden medegedeeld aangaande den toetssteen waarvan gorter zich bedient. Eerst echter behoort hier onderzocht te worden of zijn werk voldoet aan de tweede voorwaarde. Heeft hij werkelijk scholtens systheem ten opzigte der door hem genoemde vier zaken getoetst? Of nam hij, in plaats van 't metaal dat hij voorgaf aan de proef te zullen onderwerpen, eene andere compositie, om dan na voltooiden arbeid uit te roepen: ‘Ziet, 'tgeen scholten gaf is geen goud!’ De hoogleeraar houdt in zijnen ‘Brief’ het laatste staande. Met hem stemt de ongenoemde, maar niet onbekende, schrijver van den ‘Open Brief’ in. Spijker, herderschee, de Tijdspiegel verklaren hetzelfde. En zij spreken de waarheid. Wederom oordeele ieder voor zich zelven. 't Behoeft geen betoog, dat iemands systheem uit zijne woorden of geschriften moet worden gekend, en dat het wenschelijk, ja in zekeren zin, noodzakelijk is dat daartoe alle zijne werken worden gelezen en geraadpleegd. Maar gorter voert slechts eenige geschriften van scholten aan, en laat o.a. twee der voornaamste buiten aanmerking: de ‘Leer der hervormde kerk, enz.’ nl., door scholten zelven ‘mijn hoofdgeschrift’ genoemd (Br., blz. 9), en de ‘Geschiedenis der godsdienst en wijsbegeerte’, waarvan de Theol. Doctor getuigt, dat juist zij hem ‘den weg tot het centrum van scholtens theologie heeft ontsloten’ (Op. Br., blz. 24). Gorter neemt dus niet al wat
scholten gezegd heeft, maar iets van 'tgeen hij leert. Reeds daarom zou hij dus eigenlijk niet mogen zeggen de theologie van scholten te toetsen. Dit zou echter nog vergeven kunnen worden. Want het zou kunnen zijn dat hij ook uit die geschriften had geput zonder ze uitdrukkelijk als bronnen te vermelden. Bovendien zijn de verschillende geschriften des hoogleeraars niet met elkander in strijd, schoon ook hij aan de wetten der menschelijke ontwikkeling onderworpen, en dit in zijne werken zelfs merkbaar is. Op een paar zijner boeken meer of minder zou het dus niet aankomen, - schoon 't gebruik van allen, om der volledigheid wil, wenschelijk ware geweest, - indien slechts gorter 'tgeen hij aan de gebruikte ontleende zuiver ontleend en juist

{==109==} {>>pagina-aanduiding<<}
voorgesteld had. Maar..... Hoe weinig hij de toelichting der voorbijgeziene (verzwegene?) bronnen kon ontberen, blijkt o.a. duidelijk, wanneer hij (bl. 9, 11 en elders) scholten ten laste legt: dat deze aan de rede de hoogste scheidsregterlijke magt in geloofszaken toekent, en daarbij duidelijk 't woord ‘rede’ opvat in de meest gebruikelijke beteekenis. 't Is waar, de ‘Dogmatices Initia’ konden daartoe aanleiding geven. Ook in dit tijdschrift is t.a.p. daarover geklaagd. Maar had nu gorter ook de ‘Leer der herv. kerk’ geraadpleegd, of ware hij gedachtig geweest aan 'tgeen hij daar Dl. I, blz. 165 vv., 2de uitg., gelezen heeft, dan zou hij zeker wat hij, b.v. bl. 9, schreef, teruggehouden hebben. Want als scholten daar zegt, dat de getuigenis der rede overeenkomt met de getuigenis des heiligen geestes (blz. 167), die volgens het N.T. eene zelfstandige kennis der waarheid is (blz. 166 v.), of anders: de getuigenis der door het christendom geheiligde menschelijke natuur (blz. 165), dan is het duidelijk dat het woord ‘rede’ door den hoogleeraar gebruikt wordt in den zin van ‘door het christendom geheiligde menschelijke natuur.’ Gorter slaat hierop geen acht en stelt dus scholtens systheem scheef voor wanneer hij zegt, dat de hoogleeraar ‘den pligt der zelfverloochening niet op de rede, dat is op zijne tijdelijke overtuiging, toepast.’ Dergelijke feilen heeft de Theol. Doet. op bladzijde bij bladzijde van zijnen ‘Open brief’ aangetoond. Scholten zelf heeft in zijn ‘Brief’ mede een tal van proeven aangehaald welke die beschuldiging staven. Waarom ze allen te herhalen? Één blik in die brieven zal den belangstellende genoeg zijn. Één
blik in gorters brochure zal hem bewijzen, dat ze niet te onregte worden aangevoerd. Één blik in scholtens werken zal de onjuistheid van gorters opvattingen aan 't licht brengen. Daarom ook hier nog slechts één enkel staaltjen. ‘Die dus in het geloof sterven’, - op deze wijze wordt des hoogleeraars bekende opvatting van de zoogenaamde leer der laatste dingen voorgesteld, blz. 127, - ‘die dus in het geloof sterven, blijven naar ziel en lichaam veranderd voortleven; die in de zonde sterven, zinken in het niet terug.’ Nu grijpe men waar men wil in scholtens werken, overal, waar van deze zaak gehandeld wordt, zal men als zijne overtuiging uitgesproken vinden: dat de zaligheid van alle menschen, die vóór en met en na christus geleefd hebben en

{==110==} {>>pagina-aanduiding<<}
zullen leven, het einde en de vervulling van Gods raadsbesluit zal zijn. ‘Wij...... werpen onze blikken over dood en graf, waar de ontknooping van het groote wereldraadsel plaats hebben, en het uitzigt van paulus verwezenlijkt worden zal, ‘dat gelijk door ééne misdaad de zonde is gekomen over alle menschen tot verdoemenis, zoo ook door ééne regtvaardigheid, de genade over alle menschen zal komen tot regtvaardiging’ (Rom. v:18); ‘dat “gelijk allen in adam sterven, zóó ook allen in christus zullen levend gemaakt (1 Cor. xv:22), en hierin het welbehagen des Vaders vervuld zal worden om door den Zoon, in wien het Hem behaagd heeft alle volheid te doen wonen, alles met zich te verzoenen, wat in den hemel en op de aarde is (Col. i:19, 20).”’ Zoo schreef scholten in 1851 (‘Leer der Herv. Kerk’, Dl. II, bl. 87 v., 2de uitg.). En toen hij in 1857 zijne ‘Initia’ in het licht zond, sprak hij wederom hetzelfde gevoelen uit.
Zou niet reeds het aangevoerde genoeg zijn om aan te wijzen dat de toetser onbevoegd is, èn wijl hij toont (in dezen strijd althands; oordeele niemand den vroegeren gorter naar den lateren, al is zulk een ommekeer onbegrijpelijk,) zijn vak niet te verstaan, èn wijl hij, een ander staafjen aan de proef onderwerpend als dat hetwelk hij beloofde daaraan te zullen onderwerpen, bij het einde van zijnen arbeid zich gedraagt als hadde hij niet de compositie, maar 't echte metaal onderzocht? En merke men nu op aan welken steen hij toetst. De Theol. Doctor heeft die vraag wel scherp, maar toch volkomen juist dus beandwoord: ‘..... geposteerd op den Nebo uwer Theologie, hebt gij vandaar een overzigt over den inhoud der zijne genomen..... uwe eigene Theologie voorop geplaatst..... daartegenover de Theologie van sch., om haar met de uwe te vergelijken.....; en natuurlijk, voor zoover gij haar lijnregt met de uwe in strijd vondt, eenen kring van bedenkingen om haar heengetrokken, waarbinnen zij zich als verloren vertoonde voor uwe oogen’ (Op. Br., blz. 4 v.). Zóó is het. Gorters systheem, gorters subjectif, byzonder, eigen gevoelen, niet de waarheid, is gorters toetsteen. Maar van welk gehalte is die steen? Mag hij tot toetsing worden aangewend? Scholten noemt het supranaturalistisch-rationalisme, een systheem waarin toetsing aan de rede (in den gebruikelijken zin des woords) met aanneming op gezag eener boven-
{==111==} {>>pagina-aanduiding<<}
natuurlijke openbaring wordt dooreengemengd. Zeker bevat het de meeste elementen daarvan. Men leze slechts, om iets te noemen, gorters voorstellingen van den persoon van christus en van het profetisme (zie o.a. blzz. 17, 21, 55). Toch zou 't betwijfeld kunnen worden of een volbloed en wetenschappelijk voorstander van dat systheem
gorter als broeder en geestverwant zou erkennen. Wanneer gorter aan de schepping den naam van eene openbaring ontzegt (blz. 16); - staande houdt dat God wel altijd werkt, maar zich slechts op zekere tijden openbaart (ib.); - der exegese geweld genoeg aandoet om aan de woorden ‘eeuwig leven’ en ‘onsterfelijkheid’ dezelfde beteekenis te hechten (blz. 39, 77 vgl. 76), of, in weerwil van den zin en de afleiding des woords, van apokalypsis (révélation) zegt: ‘wat scholten apocalypsis noemt, wordt door ons meer als geloof beschouwd’ (blz. 33); - de vergeving van schulden ‘de hoofdzaak in de verlossing, verzoening, regtvaardigmaking’ noemt, en bij die gelegenheid ook van ‘voldoening’ spreekt, volgens het verband duidelijk als ‘plaatsbekleedende voldoening’ bedoeld (blz. 124); - van de verwerping des schriftsgezags zegt dat ze voornamelijk 't gevolg is van de onmogelijkheid voor sommigen om de nieuw testamentische leer aangaande de toekomende dingen aan te nemen (blz. 125), dan, ja dan weet men niet regt hoe zulk een systheem te noemen. Maar dan blijkt dit duidelijk dat het de waarheid niet is, en van te weinig geschiktheid getuigt om haar te zoeken en te vinden, dan dat wie zulke meeningen voedt, tot het werk der toetsing bevoegd, en zijne overtuiging als deugdelijke toetsteen erkend zou mogen worden. Waarom hier meer bij te voegen? Waarom nog op te merken, dat gorter vreemdeling schijnt in alles wat sedert lessings dagen en den tijd van rousseau op 't gebied des geestes de onhoudbaarheid van zoo menige stelling door hem nog aangekleefd, heeft aan het licht gebragt? of dat hij toont zijnen tijd weinig te begrijpen als hij, op zijne wijze, de genesis der moderne theologie beschrijvende,
schleiermacher, de Praestraussianen en de Tubinger school geheel buiten rekening laat? Het aangevoerde is genoeg om het oordeel te staven: ‘over gorters werk moet de staf gebroken worden.’ Alleen: wie zoo bescheiden te werk ging als hij, had bescheidener andwoord verdiend dan hem van den hoogleeraar en den Theol. doct.

{==112==} {>>pagina-aanduiding<<}
te beurt viel. De eerste vraagt of hij op een aanval als dien van gorter andwoorden kan. Waarom niet? Hij zegt wel veel dat eene ontkenning regtvaardigen moet, maar werpt straks al 'tgeen hij in het midden bragt door zijne eigene woorden omver. Want als men 'tgeen op bladzijden als b.v. 12-28 van zijnen ‘Brief’ wordt gelezen eenvoudig uit den 3den in den 2den persoon overbrengt, zou er dan niet een zeer geschikt andwoord ontstaan? Ook mag niet vergeten worden dat de moderne theologie nog niet volmaakt is en gorters gevoelens nog niet allen totaal geslagen zijn. Wanneer b.v. gorter eliaas aankondiging eener langdurige droogte of jesaiaas boodschap aan hiskia als bezwaren tegen het openbaringsbegrip der moderne theologie aanvoert, dan mag - en te regt - daartegen worden ingebragt, dat deze slechts enkele voorbeelden zijn en daarom weinig afdoen tegen een overigens hecht gegrondvest systheem 'twelk de groote meerderheid der feiten, 't gezonde denken, de uitlegkunde, de zielkunde, en wat niet al, voor zich heeft. Maar toch, men vergete dan niet dat het pligt der moderne theologie nog is, eerst het mythische of sageachtige van zulke verhalen afdoend te bewijzen, en men beschouwe zulke bedenkingen bij eene wederlegging niet als volstrekt onbeteekenend. Moet dan altijd de billijkheid vergeten worden, juist op 't gebied der godsdienstleer het meest? Zal dan de theologische haat der christenen nimmer plaats maken voor eene christelijke liefde der theologen? Uit scholtens ‘Brief’ en dien des ongenoemden is veel te leeren. Daarom moet hunne lezing worden aanbevolen aan allen die 't om waarheid te doen is. Doch zou daaruit niet meer geleerd worden, wanneer de schrijvers
getracht hadden niet zonder genade te strijden over de leer der godsdienst die genade predikt en genade is?


v.h.





Een Pastorij in den vreemde. Schetsen en herinneringen. Door Dr. A. Pierson. Utrecht, Kemink en Zoon. 1857. In gr. 8vo. XVI en 254 bl. f 2-50.

Wie kent ‘De Pastorij van Mastland’ niet? wie heeft zich niet menigmaal verlustigd in die huiselijke tafereelen, waarop de welbekende schrijver ons een blik vergunt? wie nam dat

{==113==} {>>pagina-aanduiding<<}
kleine boek niet wederom ter hand, nadat hij het reeds eenmaal had doorgelezen, vooral wanneer hij behoorde onder de lotgenooten van den schrijver, en ook voor hem eene pastorij zich als woning ontsloot? Het zijn typen, die wij ons daar zien afgeschilderd, typen zooals zij op het land tehuis behooren, maar die ook, met eenige wijziging, in onze steden, zelfs in de grootsten, zijn weêr te vinden. - Hier hebben wij eene tweede pastorij voor ons, die niet minder dan de Mastlandsche aller aandacht, verdient, al verschilt zij ook van die, gelijk de dag verschilt van den nacht en het noorden van het zuiden. Het is eene pastorij in den vreemde; niet op vaderlandschen bodem staat zij gebouwd, maar in België, en terwijl de Mastlander ons eenige tafereeltjes en détail voorhield, wordt hier ons oog meer op de groote verschijnselen gevestigd, waardoor onze tegenwoordige tijd wordt in beweging gebragt. Wij zouden ook, en misschien met meer grond, op den titel van dit boek kunnen schrijven: Katholicisme en Protestantisme. Die beide magten toch zien wij hier onder en tegen elkander werken. Maar - beschouwen wij den inhoud wat meer van nabij.
Dr. pierson, thans predikant bij de Waalsche gemeente te Rotterdam, was vóór dien tijd als predikant der Protestantsche gemeente te Leuven werkzaam en hield zich daar tevens ijverig bezig met het werk der evangelisatie. De indrukken en ervaringen, in dezen werkkring opgedaan, heeft hij in een romantisch kleed gestoken en zoo, onder den naam van schetsen en herinneringen, aan ons lezend publiek aangeboden. Wij danken hem voor die gave. Zijn boek heeft ons verkwikt; wij hebben er veel uit geleerd; met volkomen instemming hebben wij het gelezen. Of het als roman verdient geroemd te worden, durven wij niet beslissen. Zelfs zijn er onder de neven-figuren, die ons niet bekoren. Of b. v. adonero een persoon is, op wien de woorden van den schrijver kunnen worden toegepast, wanneer hij in zijne voorrede zegt: ‘wat ik aanbied is de getrouwe en ware beschrijving van eenige levenstoestanden en levensbeelden’, meenen wij te mogen betwijfelen. Zoo oordeelen wij ook over charski. Is dat iemand door den schrijver gezien, en wel zoodanig waargenomen als hij hem hier teekent? Wij kunnen het niet gelooven. Misschien heeft hij personen ontmoet, in wie de sporen te ontdekken

{==114==} {>>pagina-aanduiding<<}
waren van de groote gebreken, waarmeê zijne helden hier voor ons staan. Maar dan vragen wij: met welk regt zijn die eerste beginselen der kwaal die hen beheerschte, tot zulk eene hoogte opgevoerd in een boek, dat ons eene teekening belooft van het werkelijke leven, zooals het door den schrijver werd aanschouwd, zooals hij zelf het in zich heeft opgenomen? Ware hij gebleven bij hetgeen zijne oogen hebben gezien en zijne ooren gehoord, de roman zou er welligt iets minder boeijend door zijn geworden, maar de auteur zou nader bij de waarheid zijn gebleven. Nu kunnen de sterk gekleurde typen van adonero en charski op menigeen dien nadeeligen indruk maken, dat hij aan de getrouwheid der overige typen, die misschien naar het leven zijn geteekend, minder en welligt in het geheel niet gelooft.
Doch wij loopen gevaar, door onze bedenkingen den lezer te doen vergeten, wat wij met een woord tot lof van het boek hebben gezegd. De hoofdpersoon heeft onze belangstelling van het begin tot het einde bezig gehouden; de waarheid in hem ons gepredikt heeft onze volkomen instemming verworven. Die hoofdpersoon is - theodoor laroche. Hij wordt opgevoed in een Jezuïten-gesticht, waar zijn vader, die Protestant is, hem brengt, omdat hij geene andere goede school voor zijn zoon weet te vinden. Hier gevoelt zich de twaalfjarige knaap langzamerhand aangetrokken en bekoord door den luister der Roomsch-Katholieke eerdienst. Vooral in de maria-vereering vindt hij voedsel voor zijne levendige verbeelding, bevrediging voor de behoeften van zijn hart. Met zulke indrukken verlaat hij de school; maar nu begint zijn verstand te ontwaken, zijne rede begint, ook op godsdienstig gebied, hare eischen te doen hooren; en, wat den knaap bevredigen kon, is niet meer voldoende voor den jongeling, den man. Hij kent de godsdienst alleen in den vorm van maria-dienst. Wat is natuurlijker, als deze laâtste hem in hare nietigheid, hare onwaarheid voor de oogen staat, dan dat alle godsdienst door hem wordt verworpen. Theodoor is een ongeloovige geworden. Maar nu komt hij in aanraking met sékévan,den Protestantschen geestelijke te Lianre. Door dezen wordt hij ingelicht omtrent het waarachtige wezen des Christendoms. Langzamerhand gaan zijne oogen open. Allengs ontsluit zich zijn hart voor de koesterende stralen van het licht des levens.

{==115==} {>>pagina-aanduiding<<}
Zoo wordt theodoor Protestant, of liever, hij wordt een Christen in den waren zin van het woord.
In het beeld van theodoor zien wij deze waarheid ons voorgesteld: dat het Katholicisme met zijne zinnelijke vormen geschikt, soms bij uitnemendheid geschikt is, om de godsdienstige behoeften te vervullen van een hart, waarin de zinnelijkheid op den troon zit, maar dat de mensch, die door God met eene rede en een geweten is toegerust, zich met dat zinnelijke op den duur niet kan tevreden stellen. Dan staan er twee wegen voor hem open. Hij kan, zooals eerst bij theodoor het geval was, alle banden met de godsdienst verbreken en een ongeloovige worden. Op dezen weg bevinden zich, helaas! in onzen tijd de meeste tegenstanders van het Katholicisme in België. Maar hij kan ook, zooals met theodoor geschiedde, het oog openen voor het reine christusbeeld, dat uit de Evangeliën oprijst voor den onderzoekenden geest, en alle behoeften van het heilbegeerige hart vervult. Mogt de godsdienstige beweging in België deze laatste uitkomst hebben! en mogt het merkwaardige boek, dat wij aankondigen, daartoe onder Gods zegen krachtig medewerken! dat is de bede, die na de lezing der ‘Pastorij in den vreemde’ opwelde in ons hart.


- r -






Abraham en Abrahams kinderen. Uit het Hoogduitsch van T. Passavant; door E.J. Hasebroek. Met een Voorberigt van J.P. Hasebroek, Predikant te Amsterdam. Te Haarlem, bij de Erven F. Bohn. 1858. In gr. 8vo. XII en 412 bl. f 3-30.

‘Ik aarzel niet het een goed boek te noemen. Zeker is het tamelijk los en onzamenhangend van vorm; maar juist dit schijnt in dit geval eer een voorregt, dan een nadeel te wezen. Immers uit het vrije van den trant, waarin het bewerkt is, ontstaat zekere natuurlijkheid, gemakkelijkheid en frischheid, die aan het anders genoeg bekende een glans van nieuwheid geeft. Men ontvangt geene afgewerkte schilderij in eene enkele rijkbewerkte lijst, maar een aantal luchtig daarheen geworpen schetsen, doch die allen de talentvolle hand verraden, die ze op het papier bragt, en van de eenheid des onderwerps zekere harmonie ontvangen, die anders aan de wijze van bewerking ontbreekt.’

{==116==} {>>pagina-aanduiding<<}

Aldus de Voorredenaar, wiens visum wij wel mede willen onderschrijven - met eenig voorbehoud evenwel. Want, op óns standpunt dit geschrift onvoorwaardelijk ‘een goed boek’ te noemen, verbiedt ons eene orthodoxie, die b.v. den oudtestamentischen ‘Engel des Heeren’ met christus identifieert; eene mystiek, die tot in de zeven ooilammeren toe, welke het verbond tusschen abraham en abimelech moesten bezegelen, Goddelijke verborgenheden zoekt; eene bijbelver... valsching (bij groote bijbelvastheid), die b.v., om met Rom. iv:18 vv. niet in tegenspraak te komen; mogelijk ook om aan abrahams heiligheid niet te kort te doen, aan diens lagchen, Gen. xvii:17, eene andere beteekenis toedicht dan aan dat van sara, xviii:12. In één woord, zoo u uit de werken van den Wandsbecker Bode zijne schriftbeschouwingen voorstaan, welnu, daar vindt ge hier een afdruk van met al hare feilen en deugden: hooggaand gebrek aan waarheidszin gepaard aan rijk vernuft, innige gemoedelijkheid en een naïven, kernigen vorm.
Spijt den zondvloed van ascetische schriften voor elke mogelijke godsdienstige kleur, waarmeê ons lieve vaderland overstelpt wordt, is toch een boek, zoo vol geest en leven als dit, voor onze orthodoxen nog geheel niet overbodig. Het vinde onder hunne huisboeken eene eervolle plaats naast de Stichtelijke Uren van nicolaas beets! Ja, zoo hier als daar zal ook de waarlijk liberale liberaal vrij wat gezond voedsel - het ongezonde mag hij laten liggen - voor zijn christelijk geloof en wandel kunnen opdoen. ‘Werke dus’ - om nog eens met den Voorredenaar te spreken - ‘dit nieuwe boek over den oudsten der Aartsvaderen mede, om abraham, van wien het getuigt, kinderen te helpen verwekken; en worde het daartoe gezegend door abrahams God, die in christus de God is van allen, die in de voetstappen van den Vader der geloovigen wandelen!’
De correctheid der Uitgevers en hunnen netten, stevigen omslag kunnen we prijzen. Maar we hebben een exemplaar voor ons, waarvan sommige bladzijden zeer flaauw zijn afgedrukt, en anderen zwart zien van den gevloeiden inkt.

v.p.






{==117==} {>>pagina-aanduiding<<}

De Economist. Tijdschrift voor alle standen, tot bevordering van Volkswelvaart, door verspreiding van eenvoudige Beginselen van Staathuishoudkunde, onder Redactie van Mr. J.L. de Bruyn Kops. Zevende Jaargang. 1858. 12 Nommers. Amsterdam, J.H. Gebhard en Comp. In gr. 8vo. 424 bl. f 3-80 per Jaargang.


Het Bijblad van De Economist, enz., door Mr. J.L. de Bruyn Kops. Jaargang 1858. Bij denzelfden. In gr. 8vo. 456 bl. f 3-80.

Meermalen had ons Tijdschrift de gelegenheid om zijne lezers op De Economist en Het Bijblad te wijzen. De strekking van beiden behoeft dus evenmin te worden verklaard als de lof voor den Redacteur herhaald. De ons toegezonden Nommers van den jaargang 1858 liggen voor ons, en de vraag of het Tijdschrift zijn reeds lang gevestigden roem handhaaft, mag ons daarbij alleen bezighouden.
Wij aarzelen geen oogenblik bevestigend daarop te antwoorden. De keuze der onderwerpen, die behandeld zijn, zoowel als de wijze van behandeling zelve, verdienen allen lof. Het is niet altijd even gemakkelijk om op het zoo uitgestrekte gebied der staathuishoudkunde dat te kiezen, wat belang heeft en belang inboezemt. In die keuze slaagde De Economist in 1858 voortreffelijk. De belangrijke quaesties van de Landbouwtienden, de Post-hervorming, de Telegraaf-gemeenschap, de Doorgraving der Landengte van Suëz, de Handelscholen, de Scheepvaartregten en andere onderwerpen, bewijzen hoe de Redactie de algemeene belangstelling weet op te wekken door de belangrijke vragen van den dag in haar Tijdschrift te behandelen.
De wijze van bewerking dient ook geroemd. Wij kunnen hier het geheele werk niet van bladzijde tot bladzijde doorloopen. De lezers mogen dus den Referent vertrouwen en op zijn woord gelooven, wanneer hij verzekert dat duidelijkheid - het gevolg van kennis en studie - en naauwkeurigheid de bijdragen kenmerken. Hier en daar moge men iets veranderd wenschen, een onderwerp uit een ander oogpunt bezien, of eene bijvoeging begeeren, zooals bij elk werk het geval is,

{==118==} {>>pagina-aanduiding<<}
niemand zal zich bedrogen achten, die het geleverde leest en zich op den volgenden jaargang abonneert. Uit de antecedenten durven wij die profetie uitspreken.
Dat de behoeften der Maatschappij niet worden vergeten, blijke b.v. uit het artikel over de Voorschot-Bank op Pensioenen in het December-Nommer geplaatst. Zulk eene instelling zou groote voordeelen afwerpen. De schrijver echter vergeet, dat ook vele Diakonie-besturen zulke inrigtingen kennen, en hij had er bij kunnen voegen, dat de beste inrigtingen het kwaad niet zullen kunnen uitroeijen, omdat de gepensioneerde altijd geld behoeft. Te regt wordt op bl. 418 de woekeraar gebrandmerkt, maar wanneer men die zaken naauwkeurig kent, ondervindt men ook veelal dat de geldschieter in de meeste gevallen te beklagen is en veel gelds verliest. Ook hier ligt de waarheid in het midden. Eene bank van regeringswege ingesteld zou de misbruiken wegnemen, welke ook hier, zoowel bij den geldschieter als den geld-opnemer, bestaan.
Het Bijblad, welks oprigting wij vroeger zeer toejuichten, gaat evenzeer voort met oordeel en naauwkeurigheid zijne mededeelingen te doen. De zamenstelling daarvan is geene gemakkelijke taak, en daarom verdient ze den meesten lof nu ze zoo volledig en oordeelkundig geschiedt.
Wij roepen den jaargang 1859 gaarne een Glück auf! toe.


a.






Handwoordenboek der Natuurkundige Wetenschappen, door Corstiaan de Jong. Vertaald en vrij bewerkt naar Fleischauer's Physikalisches Lexicon. Haarlem, bij J.J. Weeveringh. 1858. 1e Aflev. In gr. 8vo. 24 bl. f : - 40 per Aflev.

Sedert geruimen tijd is Ref. reeds wachtende op eene tweede, derde en vierde aflevering van het werk, welks titel aan het hoofd dezes staat uitgedrukt. Wat die traagheid van uitgave veroorzaken mag? De uitgever verzekert, dat het geheele plan van bewerking gereed ligt, en alleen hier en daar nog behoeft aangevuld te worden met hetgeen gedurende den afdruk van dit werk nog mogt blijken, daarin niet te zijn opgenomen. ‘Het plan van bewerking ligt gereed’ wil dus waarschijnlijk zeggen, dat de alphabetische volgorde der artikels

{==119==} {>>pagina-aanduiding<<}
van het oorspronkelijke Duitsch in alphabetische volgorde naar het Hollandsch is overgedragen? dan zouden dus de artikels zelven nog vertaald en bewerkt moeten worden? Als dat zoo is, MM. HH. Uitgever en Vertaler! laat de copie dan in de portefeuille rusten, totdat het geheel volkomen afgewerkt is, opdat des gevorderd aan het afgewerkte gedeelte voortdurend nog die veranderingen en verbeteringen mogen aangebragt worden, die de snelle ontwikkeling der natuurkundige wetenschappen onvermijdelijk maakt. Verzekert intusschen de inteekenaren, dat het werk niet, zoo als vele van min of meer gelijken aard, in de geboorte zal blijven steken, en laat hun inmiddels veilig de 1ste aflevering, die nu toch afgedrukt is, in handen, opdat zij zich daarin mogen overtuigen van de degelijkheid van bewerking. Het zou jammer zijn als de inhoud van de 1ste aflevering min of meer verouderd was, tegen dat de laatste het licht ziet, en dat zou toch noodwendig het geval zijn, wanneer de afleveringen elkander niet spoediger volgen dan Ref. bewust is, dat tot nog toe plaats gevonden heeft. Waarlijk, het is eene verkeerde belofte, wanneer in de ‘Voorwaarden van uitgave’ verzekerd wordt, dat de afleveringen elkander geregeld zullen opvolgen, als het werk ten minste zoo langzaam van de hand gaat. Daarop is wel het tegendeel toepasselijk van hetgeen de oude Latijnsche spreuk - over een ander onderwerp - zegt: Lento gradu... procedit... tarditatemque gravitate compensat. Hier is wel bepaald het tegendeel het geval: hoe trager het werk van de hand gaat, hoe meer het geheel in degelijkheid verliest.
Om eene meer uitvoerige beoordeeling te geven van dit Woordenboek, daartoe schijnt eene eerste aflevering niet voldoende. Voor zooveel men daaruit kan afleiden, en mag aannemen dat het vervolg aan deze proeve zal beantwoorden, schijnt het Ref. niet al te gewaagd toe, wanneer hij de verzekering geeft, dat dit werk zal blijken eene vrij algemeene bruikbaarheid te bezitten. Ook mannen, die zich met de beoefening der natuurwetenschappen hebben bezig gehouden, kunnen er veel nut van trekken - deze niet juist om er uit te leeren, maar eensdeels om ten aanzien van eenig punt waarvan de bijzonderheden hun ontgaan zijn, deze weêr in het geheugen terug te roepen. Anderdeels - en daarin bestaat misschien

{==120==} {>>pagina-aanduiding<<}
voor hen de voornaamste bruikbaarheid - kan het werk, wanneer het eens voltooid zal zijn, met wit papier doorschoten worden en zóó gelegenheid aanbieden om aanteekeningen, die men zich maakt over de vorderingen in eenigen tak der natuurwetenschap, bij elkaâr te houden en in eene orde waarin zij gemakkelijk teruggevonden kunnen worden.
Natuurlijk, wanneer het Ref. in den zin komt, het werk daartoe aan te bevelen, moet hij wel overtuigd zijn van de bruikbaarheid ook in ruimeren kring. Dáár werkt het wel is waar ligt oppervlakkigheid in de hand. Ieder, die eens over het een of ander onderwerp hoort, dat in het gebied der natuurwetenschap ingrijpt, kan er zijn Woordenboek eens over naslaan, dat hem min of meer volledige, in ieder geval juiste opgave zal doen van hetgeen men daarover weet; - maar oppervlakkige geleerdheid schijnt mij nog altijd te verkiezen boven het totale gemis van vorming bij een geest, die u als eene tabula rasa te gemoet treedt. Als geveinsdheid de hulde is, die de ondeugd aan de deugd bewijst, is vertoon van geleerdheid evenzoo de hulde van onwetendheid aan geleerdheid, en tot bevordering van de laatste is er altijd - voor zoo veel het namelijk op materiële hulpmiddelen aankomt - meer te hopen van hen die zich met den mantel der geleerdheid omhangen, dan van de Boeötische platkoppen, wien niets ter wereld aangaat. Laat dus menigeen des noods in het Woordenboek gelegenheid vinden, om zich een vernisje van geleerdheid te geven, blinkend, maar ook dun als klatergoud; beter is het met een vernis van een beschaafd mensch, dan ongelikt te midden van de schoone natuur rond te wandelen.
De eenige opmerking die Ref. naar aanleiding van deze 1ste aflevering maken kan en wil, betreft het chemische gedeelte. Dat verdient meer zorg, meer volledigheid zoowel als naauwkeurigheid van opgave. Moge het in het vervolg van het werk even degelijk bewerkt worden als b.v. de artikelen over astronomie en physische geographie. Over de wijze van bewerking der andere wetenschappen en over de volledigheid van het Woordenboek in het geheel laat zich tot nog toe te weinig zeggen. Daarover dus nader.
18 Jan. 1859.


a.s.








{==121==} {>>pagina-aanduiding<<}

Der Ystorien Bloeme, dat is: de legende der heiligen, in dietsche dichtmaat. Naar het handschrift der Maatschappij van Nederlandsche Letterkunde te Leiden. Naauwkeurig afgeschreven en met ophelderende aanteekeningen voorzien door A.C. Oudemans, S. Lid van het Bataviaasch Genootschap van Kunsten en Wetenschappen, van de Maatschappij van Nederlandsche Letterkunde te Leiden, en van de Hollandsche Maatschappij van Fraaije Kunsten en Wetenschappen. Amsterdam, C.L. van Langenhuysen. In 8vo. 172 bl. f 1 - :

Jammer voor dit boek, dat de omslag bij het binden weggesneden wordt, maar de titel blijft. Want niet alleen vinden wij op den titel eene slechte, op den omslag eene goede interpunctie, maar ook eene fout van meer belang is hier verbeterd. Het gedicht toch, door den Heer oudemans uitgegeven, bevat niet de legende der heiligen, maar alleen, zoo als op den omslag staat, de legenden der apostelen. Hoe noodig en wenschelijk ik het acht, dat vele middeneeuwsche werken, die nog enkel in handschrift bestaan, door den druk algemeen gemaakt worden, dit werk had, dunkt mij, wel ongedrukt mogen blijven. Het is inderdaad vreemd, dat onze middeneeuwsche gedichten, hoe gebrekkig, hoe onbelangrijk sommige ook zijn, de aandacht trekken en uitgegeven worden, terwijl bijna niemand naar onze oude prozawerken omziet. En toch zijn het die prozawerken, waarin wij onze taal in haren vollen rijkdom en kracht aanschouwen, die door hunnen eenvoudigen, ongedwongenen, nu eens gemoedelijken, dan weder geestigen stijl ons boeien, zelfs daar waar het onderwerp niets heeft wat ons aantrekt, en die dikwijls zoo veel licht verspreiden over de zeden en de denkwijze onzer voorvaderen.
Het gedicht Der Ystorien Bloeme bevat de legenden der twaalf apostelen. Wij kennen die uit andere werken en vernemen hier derhalve niets nieuws. De stijl is droog, eentoonig, zonder de minste verheffing, hier en daar zelfs zoo, dat men eer meenen zou het werk van eenen schooljongen dan dat van eenen dichter onder de oogen te hebben. Men leze b.v. bl. 18:

{==122==} {>>pagina-aanduiding<<}


Savonde (l. Savonds) sat hi bi den viere; 
Daer quam .l. adre tien stonden, 
Ende es Pauwelse om den arm gewonden. 
Doen waenden si openbare 
Dat hi emmer doet ware. 
Doen trac hise af ter selver stont; 
Doen was sijn arm al ghesont. 
Doen waenden si, al sonder spod, 
Dat hi ware gewarech God. 
Doen loechende hijs openbare, 
Dat hi God niet en ware, 
Maer dat hi ware die bode sijn. 


De Heer oudemans heeft het gedicht naauwkeurig naar het handschrift laten afdrukken. Waar de lezing bedorven was, heeft hij dit op sommige plaatsen aangewezen, op andere niet. Zoo moet, om slechts enkele te noemen, vs. 647 die veranderd worden in dien, vs. 701 dien in die, vs. 809 dien hi in diene. Vs. 3720 wordt door den uitgever ‘een onverstaanbaar tusschenlapsel’ genoemd; het is echter wel verstaanbaar indien men het plaatst waar het behoort, dat is vóó r vs. 3719. De lezing tote sannes, vs. 4124, die hem verdacht schijnt, is zeer goed. Het is eene elliptische uitdrukking die meer voorkomt (vgl. Der Minnen Loep, Aant. bl. 158), en beteekent ten huize van sanne.
Zij die niet gewoon zijn oud nederlandsch te lezen, vinden de woorden, die voor hen niet verstaanbaar zijn, onder aan de bladzijden verklaard. Die verklaring is gewoonlijk goed. Er zijn echter plaatsen, waar de uitgever den schrijver niet begrepen heeft. Ik zal er eenige van aanwijzen. Den meerre Jacoppe, vs. 96, is niet jacobus den Meerdere, maar jacobus den ouderen. Verkeren wordt vs. 527 en 2083 verklaard bekeeren, en vs. 3628 veranderen; maar bekeeren is iemand van de dwaling tot de waarheid, verkeeren hem van de waarheid tot de dwaling brengen: de apostelen bekeerden de heidenen, maar de heidenen zochten de apostelen te verkeeren. Iet, vs. 655, wordt voor reeds, het Eng. yet, gehouden. Ik heb het in deze beteekenis nooit aangetroffen, wel in die van eenigzins, somtijds. Gi selets ontbaren, vs. 1183, is, zegt de Heer o., gij zult het niet hebben. Hij neemt ontberen dus in de tegenwoordige beteekenis; deze heeft het hier evenwel niet, maar die van niet doen, nalaten. De bisschop wil niet zeggen, ‘gij zult het paard niet hebben,’ maar, ‘gij zult het rijden nalaten.’

{==123==} {>>pagina-aanduiding<<}
Op versuumthede, vs. 1331, teekent hij aan: ‘Zal dit woord nalatigheid, of zoo als in den Lekensp. vergrijp beteekenen, dan erken ik dezen regel niet te verstaan. Zou het woord met ook eene schrijffout voor sonder kunnen zijn?’ Maar dit is geene fout. Versuumthede beteekent hier inderdaad vergrijp, en ziet op het verzoek dat de moeder van joannes den Heer deed, Matth. xx:21, 22. In plaats van daer zal wel iets anders moeten gelezen worden, misschien daeromme, misschien ook een ander woord. - Te hemele varen komt verscheidene malen in dit werk voor, vs. 1263, 1411, 3081, 3209, 3673, en beteekent daar wat wij nog ten hemel varen noemen. Eens echter, vs. 1151, vinden wij ten hemele voeren, en de Heer o. legt dit uit, ten grave, ter aarde voeren, zich beroepende op Dr. de vries, Warenar, bl. 123. Inderdaad heeft Dr. de vries, toen hij, vele jaren geleden, den Warenar uitgaf, het woord zoo verklaard. Die verklaring evenwel berust enkel en alleen op deze plaats. Er staat:

Doen ginghen die van Effesien, die heren, 
Ende daden stichten met groter eren 
Ene kerke in St. Jans name, 
Daer sint sijn lichame 
Te hemele ghevoert was, 
Als ict in die scrifture las. 


Leest men deze woorden op zich zelven dan komt men er zeker gemakkelijk toe, om te denken, dat hier van eene begrafenis gesproken wordt. Het verwondert mij echter, dat de Heer o., die het stuk uitgegeven en het dus ook zonder twijfel met aandacht gelezen heeft, dit heeft kunnen meenen. Want wij lezen vers 1301 en verv., dat St. jan, toen hij begreep dat zijn levenseinde nabij was, in de kerk bij het altaar een graf deed graven. Nadat hij van het volk afscheid genomen had, ging hij geheel gekleed in dit graf. Daarop zag men een buitengemeen helder licht, en toen dit een uur later verdwenen was,

Doen ginghen si ten grave saen, 
Daer si anders niet en vonden, 
Dan manna ten selven stonden, 
(Manna, dats broet na hemelrike,) 
Ende oec vonden si sekerlike 
Sine cleedre, dats waer; 
Maer sijn lichame en was niet daer. 



{==124==} {>>pagina-aanduiding<<}

St. jan is dus, volgens de legende, niet begraven, maar ten hemel gevaren, en de woorden te hemele voeren hebben geene andere dan de gewone beteekenis.

Vs. 2434.


Hoe dat hi u heeft bedroghen 
Met siere quaetheit ende geloghen, 


is het laatste woord geen subst., logens beteekenende, maar het deelw. van liegen. De dativus u hangt van bedrogen en gelogen beiden af. Iemand liegen zeide men nog tot in 17e eeuw; men leest het b.v. in den Statenbijbel, Hand. v:4.

Vs. 3108.


Abbagarus, dans gene saghe, 
Die coninc was van der stede, 
Hadde sint, om St. Thomas bede, 
Ene lettre vriendelike 
Van God van hemelrike. 


Bij het eerste van in den laatsten regel wordt aangeteekend: ‘waarschijnlijk over’. Doch er is niets wat ons noodzaakt om aan het woord eene andere dan de gewone beteekenis toe te kennen. Er wordt gesproken van den brief van jesus aan abgarus, die tot de apocryphen van het N.T. behoort.
Eer, vs. 3836, wordt gehouden voor ‘verlengde uitspraak van er’. Zulk eene verlenging in een woord als er, waarop nooit de klemtoon valt, zou iets geheel onverklaarbaars zijn. Eer is hier ook iets anders, namelijk het advb. prius. De heidensche koning heeft gezegd, dat hij eerst zijnen oorlog zal voeren en daarna hooren wat judas verkondigt, waarop deze antwoordt:

U ware beter, dat ghi den here 
Eer kennet, die u mach doen ere 
Dat ghi u viande moghet verwinnen, 
Ende dienen hem in allen sinnen, 


d.i. het zou beter voor u zijn, dat gij eer gij ten oorlog trekt, den Heer leert kennen en dienen.
Borsten, vs. 4213, wordt verklaard barsten. Doch te borsten is het deelwoord van te bersten. Eene fout in dit vers (in voor is) zal waarschijnlijk oorzaak geweest zijn dat de uitgever het niet verstond.
Eene alphabetische lijst der verklaarde woorden vindt men aan het einde van het boek.

p. leendertz, wz.



{==125==} {>>pagina-aanduiding<<}

De Barrevoetgangster. Naar het Hoogd. van Berthold Auerbach. Haarlem. C. Zwaardemaker. 1858. In 8vo. 224 bl., met gelith. en in kleuren gedrukt titelvignet. f 3 - :

Auerbach heeft door zijne Dorfgeschichten époque gemaakt; niet in dien zin, dat hij er in geslaagd is, om nog een weinig hooger de haren te doen rijzen, maar in den waren zin, dat hij eene nieuwe rigting inaugureerde, of althans gelukkig vertegenwoordigde. Tegenover den salonroman stelde hij den dorpsroman, en sloot zich dus aan de realistische rigting aan, - waarmede echter niet gezegd is, dat de eerste altijd idealistisch is.
De salonroman speelt wel niet uitsluitend in de nieuwmodische verblijven der grooten, maar heeft toch den salonmensch tot onderwerp, met dat kunstmatige, geraffineerde uit- en inwendige leven, zooals eene ziekelijke beschaving het voortbrengt. Wel treedt de romandichter van deze categorie ook van tijd tot tijd in hutten en achterhoeken, maar meer om der antithese wil, of, en wel meestal, om ook daar menschen te vinden, die, even scheefgevoelend of bedorven van hart, van den salonmensch alleen in de kleeding verschillen. Hij stoffeert met donzige kleeden, damast, fluweel, edelgesteenten, goud, enz., met eene verkwisting, alleen hieruit te verklaren, dat hij dat alles niet behoeft te betalen; hij phantaseert over schoonheid en magische kracht van vrouwen, zooals de oude Grieken aan hunne godessen niet durfden toedichten; begiftigt in 't wilde met de schitterendste eigenschappen zijne overgelukkige of allerrampzaligste personen, en beschikt over eene geldkist, waarvan de bodem niet te vinden is. Van daar zijne mysterieuse aantrekkelijkheid voor de kinderen zijner eeuw, die meer of minder door hetzelfde raffinement zijn vervormd, en die gaarne droomen van al die zinnelijke genietingen, ofschoon, en juist omdat, zij zelven daartoe niet in de gelegenheid zijn.
Het denkbeeld van den dorpsroman berust op eene waarheid en op eene dwaling. Het gaat uit van het goede beginsel, om meer eenvoudige toestanden en karakters ten tooneele te voeren, zooals zij in werkelijkheid gevonden worden; om den mensch, die door étiquette en beschavingsvernis is

{==126==} {>>pagina-aanduiding<<}
vervormd en in den kunstmatigen zedelijken atmospheer der steden verstikt, door den onbedorven geest des landlevens te verkwikken. Schoon en goed doel; maar de dwaling hierbij is, dat op den duur de roman geen geschikt middel is, om het te bereiken. De eigenlijke classe, die zich met uitspanningslectuur voedt, wil vermaakt worden bovenal. Wilt ge dat doen door de natuur en niets meer te geven, dan kan dit eene enkele keer gelukken, - varietas delectat; maar bezwaarlijk is het om blijvend hare aandacht bij het eenvoudige te bepalen. Gelijk slechts de onbedorven geest op den duur voedsel en genot kan putten uit de beschouwing der natuur, zoo wordt ook de beschouwing der werkelijkheid den romanlezer spoedig vervelend. Maar er is nog meer. De dorpsroman verlaat niet alleen de ziekelijke overdrijving, zij verlaat ook geheel en al de hoogere en dus ook meer belangrijke spheren der maatschappij, om zich naar den laagsten trap, de minst ontwikkelden terug te trekken. Dat is óók eene overdrijving, waaraan deze litteratuur zich schuldig heeft gemaakt. De natuur is wel overal schoon, maar het woudrijke bergland is toch ver te verkiezen boven de eentoonige vlakte.
Dat schijnen een aantal van auerbach's navolgers en eindelijk hij zelf vergeten te hebben. Na den opgang der Dorfgeschichten begon het bij eene zekere rigting onder de Duitsche romanciers mode te worden, om niet anders dan boeren, houthakkers, ganzenhoedsters, enz. ten tooneele te voeren. Dat werd vervelend. Eene enkele keer eene boerennatuur gade te slaan kan zeer interessant zijn, vooral als het geschiedt aan de hand van een fijnen en gevoelvollen opmerker. Maar er behoort nog al wat toe, om daarmede blijvend het publiek bezig te houden.
Zoo is het niet te verwonderen, dat deze romanlitteratuur op dezelfde klip is vervallen die zij had willen vermijden. Om de onnatuurlijkheden te ontkomen vlugtte zij naar de dorpen. Maar dat was ultranatuurlijkheid, en om aan dat gebrek te gemoet te komen roept zij de phantasie weder te hulp, en die phantasie smokkelt weder de eigen onnatuurlijkheden van den salonroman binnen. Wij hebben dus op een ander terrein weder hetzelfde.
Ofschoon niet tot de uitersten dezer rigting behoorende, zoo

{==127==} {>>pagina-aanduiding<<}
is in auerbach's Barfüssele het genoemde kwaad toch zeer zigtbaar en hinderlijk. Wij hebben hier dorpspersonen voor ons, maar het is maar al te duidelijk, dat hier een stadmensch zich beijvert, om die voor zijne broederen behagelijk te maken. Te midden van het dorpsgesnap hooren wij gezochte improvisaties en abstracte beschouwingen, die uit den derden hemel der Philosophie op de eenvoudigen moeten neêrgedaald zijn, en terwijl wij rustig tusschen melkemmers wandelen, worden wij door een philosphischen ribbenstoot, waarop wij in de boerendeel niet bedacht waren, verschrikt. De personen zijn naïef, maar dikwijls zijn ze zoo ultra-naïef, dat zij hoogst bespottelijk worden.
Barfüssele (door den vertaler met De Barrevoetgangster overgebragt) is een arm, zeer arm meisje, die hare ouders verliest en een onbehagelijken en hulpeloozen broeder overhoudt. Eerst moet zij zich met de betrekking van ganzenhoedster tevreden stellen, en klimt later tot de waardigheid van boerendienstmeid op. Na eene reeks van vernederende beproevingen en hoogdravende beschouwingen wendt zich op eenmaal haar lot, en wordt zij met oud-romantische vlugheid de echtgenoot eens rijken boerenzoons. In den grond is het dus hetzelfde wat in den salonroman den knoop der intrigue vormt, het onderscheid van standen; want, of een Hertog met eene arme clerksdochter trouwt, of onze rijke johannes met de arme amrei, en of dit te Parijs, of op een Zwitsersch dorpje geschiedt, het zijn dezelfde tranen, die de medegevoelende romanlezeres daarover weent. Meer hinderlijk is echter de onwaarheid van de hoofdfiguur amrei. Dat armoede geene edele gevoelens en gebrek aan opvoeding geen verstand uitsluit, is goed en waar, maar dan zijn die gevoelens en dat verstand toch altijd eenvoudig. Amrei echter philosopheert dikwijls zoo phantastisch, dat een ontwikkelde haar somtijds niet begrijpt, en het altijd een wonder is van waar het ganzenmeisje dat fijne, zelfs ziekelijke gevoel gekomen is. En zoo is er veel in dezen roman wat zeer vreemd en weinig landelijk is. Zoo vooral de eerste ontmoeting tusschen amrei en johannes op het bal, en later die zonderlinge rid van den vrijer met zijne bruid naar de ouderlijke woning. Die onbeschrijfelijke verrukking en dat onzinnige juichen en hoezee-roepen geven een

{==128==} {>>pagina-aanduiding<<}
indruk, alsof wij niet meer op de gewone wereld, laat staan onder de boeren zijn.
Van de andere zijde echter biedt dit boek een groot aantal details, die uitstekend zijn, zoowel in de karakterschildering als in het beschrijvende. Johannes' moeder, ook de vader, zijn meesterlijke schetsen, amrei's broeder is ook eene zeer ware en leerzame, ofschoon geene vrolijke figuur, en zoo vele andere nevenpersonen meer. Hoofdstukken als: De verre bekende, of Woorden uit een moederhart; de voorstelling van roosje's grove minnelisten en boersche jaloerschheid, of in het algemeen van der boeren kleingeestige en toch ook weêr goedaardige natuur, zooals die herhaaldelijk, met name in ‘De familiebijeenkomst’, uitkomt - verraden de meesterhand.
Verder is het moeijelijk om al die schoone kleinere trekken, als b.v. het eigenaardige gebaar bij een gezegde, een kort woord, dat zoo karakteristiek en juist wordt te pas gebragt, aan te geven; maar die zal men in grooten getale bij de lezing ontmoeten. Het is altijd nog auerbach, al komt het gebrek van auerbach, streven naar eenvoud aan de eene zijde, met diepphilosophische overgevoeligheid aan de andere, en daardoor onvastheid, in De Barrevoetgangster meer uit dan in een zijner andere werken.
Zoo is ook auerbach's stijl hier eenvoudig en roerend, daar weder zoo gezocht, met moeijelijk aangebragte beelden en hoogdravende klankwoorden, dat men onaangenaam te moede wordt. Het was dus ook eene moeijelijke taak, om auerbach in Hollandsch over te brengen. Zulke ratelende Duitsche praalzin (want onzin is een te sterk woord), als wij b.v. op bl. 17 (van de vertaling) lezen: ‘in dieser Mittheilung lag eine gewisse kindische Freude, ein Kinderstolz, der sich damit brüstet, etwas zu wissen, und doch war in der Seele dieses Kindes etwas aufgetaucht vom Bewusstsein jenes auf ewig abgeschnittenen Zusammenhangs mit dem Leben, das sich aufthut im Gedanken der Aelternlosigkeit’, - of bl. 122: ‘Das war ein Schauen und Sinnen, so schrankenlos, so wortlos, so nichtswollend und doch Alles fassend, eine Minute Gestorbensein und Leben im All, in der Ewigkeit’, - dankt den hemel, die het niet behoeft te vertalen. Dat de vertaler daar niet veel goeds van gemaakt heeft, kan men hem niet kwalijk nemen. Dat hij echter herhaaldelijk als voor dan

{==129==} {>>pagina-aanduiding<<}
bezigt, of zelfs als voor wanneer, en gedurende voor terwijl (‘gedurende Barrevoetige... droomde’, bl. 145), of Vader-Onzer voor Onze Vader, van ‘ingebondene bladen der regering’ (Regierungs- of Verwaltungsblätter?) en dergelijken spreekt, dat zijn grove Germanismen; ‘wanneer gij het bestemd zegt’ ook. Eene subjectsverwisseling als b.v.: ‘amrei stonden de tranen in de oogen, maar konde niets zeggen’, is geen Germanisme; maar eene lamme schrijfmanier, al wordt men dagelijks veroordeeld om zulke constructies in den Hollandschen briefstijl, - in den regel geen modelstijl - te lezen. Overigens heeft echter de vertaler niet alleen zijn geld, maar ook lof verdiend. Meer nog de uitgever. Het titelvignet, door v. emrik en binger gelithographiëerd, is lief; druk en papier zijn net, zeer net.
Daarom hoop ik niet, dat mijn oordeel over dit boek, dat alleen daarom wat streng was, omdat men van auerbach meer eischen kan en moet, dan van nauta of lambrechts, iemand zou afschrikken, om dit boek te koopen. Ik wil meer zeggen: het is een pligt voor wie de voorname verschijningen op het veld der romanlitteratuur wil volgen.


d - d.






Almanak voor het Schoone en Goede, voor het jaar 1859. Te Amsterdam, bij A. Jager. In 12mo. 10 en 220 bl., met 4 staalgravuren en vignet; geb. in linnen met verg. op snede en plat. f 2-10.


Christelijke Volks-Almanak voor het jaar 1859. Nieuwe Serie. Vierde Jaargang. Verzameld door P.A. de Genestet en C.P. Tiele. Amsterdam, P.N. van Kampen. In post 8vo. VI, 18 en 156 bl., met 4 staalplaten f : - 75; geb. in linnen en verg. op snede f 1-50.

Als naar gewoonte zagen wij ook weder dìt jaar met de vereerende taak ons belast, om de bovengenoemde Jaarboekjes bij ons Almanak-lievend publiek aan te kondigen. Jaarboekjes, zoo heeten zij immers? Ach! Meer dan genoeg wordt het ons herinnerd, telken jare als weêr December zijne graauwe, vale nevelen verspreidt, en het vrolijke, tierige, bont uitgedoschte tijdkind bij ons aanklopt,

{==130==} {>>pagina-aanduiding<<}


Stijf staende van root gout 


(het epitheton is hier min juist) en

Vereert met rijcke gaeven, 


maar uit 'twelk, behalve misschien de geur, zoo zelden ook ietwat lieflijcks ons tegenquam, om met vader vondel te spreken.
Meent intusschen niet, dat wij met vooroordeelen zijn behebt. Al is onze verwachting, vooral waar het den éérsten der hierboven vermelde broederen geldt, gewoonlijk ook niet zéér hoog gestemd, al vinden wij die vereeniging van schoon en goed, gelijk zij bijster zwaar is, ook maar zelden geheel verwezenlijkt, wij gelooven toch aan de mogelijkheid der verwerkelijking van zoodanig ideaal, - het geloof wordt in de wereld wel eens meer op zware proeven gesteld. Daarom met moed den nieuwen jaargang geopend!
Al terstond, helaas, Lezer of Lezeres! moeten wij u op eene kleine verrassing, beter gezegd teleurstelling, die u wacht, voorbereiden, te weten, dat Mevr. bosboom-toussaint, de geeerde, voormalige (?) Redactrice, zich, naar 't schijnt, - of zou het misschien alleen voor dìt jaar zijn? - aan de medewerking en Redactie (?) heeft onttrokken. Althans wij vonden noch het gewone inleidende ‘Voorwoord’, noch de geringste bijdrage van hare hand, noch ook zelfs eenige de minste opheldering van beide deze zonderlinge verschijnselen. Vreemd voorwaar en tevens te bejammeren!
Hierdoor toch heeft de Almanak voor het Schoone en Goede ditmaal een verlaten, een eenigzins weesachtig voorkomen. Hij gelijkt nu precies op een kind, dat door zijne moeder verstooten is. Arme zwerveling! gelukkig dat er nog menschenvrienden waren, die zich uwer aantrokken en u voor gebrek en honger hebben willen bewaren. Onder die edelen tellen wij in de eerste plaats gerard keller. Al vindt gij mogelijk zijne Novelle: Gered? (het vraagteeken hoort bij den titel) ook middelmatig, al ziet gij er hoogstens eene goede bedoeling in doorschemeren, die echter van wege de gebrekkige karakterschildering en het gemis aan diepte wel niemand bevredigen of overtuigen zal, 'tzij hij behoore tot het geslacht der regtzinnigen of tot dat der Jan Rap's, hij heeft toch zijn steentje aangebragt, en de lof komt hem toe van, op zijne wijze, voor het goede te hebben geijverd.

{==131==} {>>pagina-aanduiding<<}

Eene tweede bijdrage, allezins vermeldenswaard, is die van den geleerden Dr. schotel. Zijne beschrijving van Een Bruiloftsdag in het midden der XVIIde Eeuw, waarin hij natuurlijk alleen de feiten laat spreken, is hoogst nuttig en leerzaam voor jong en oud. - Vooral zij de lezing er van dringend aanbevolen aan alle laudatores temporis acti. O, die gulden dagen! Durf nu nog eens volhouden, dat wij niet zijn vooruitgegaan met onze déjeuners dinatoires en onze zedig opgetooide bruidjes.
Wilhelmina joh. v. ravesteyn schonk een lief, gevoelvol fantasietje, getiteld: Het Kind en de Ooijevaar; en Mr. c. vosmaer eene soort van parabel, die, hoewel niet onaardig gedacht, echter wat breed van aanleg, wat stijf hier en daar van vorm, en over 't geheel nog wat weinig verwerkt ons voorkwam. Wien het om overtuigen te doen is, hij bedenke toch eens en vooral, dat de kortste en eenvoudigste weg altijd de beste is. Overigens heeft zijn thema, eene gedachte ook voor onzen tijd zoo nuttig en zoo noodig, onze volle sympathie.
Van Eene Afvallige, door t. van westrheene, wz., weten wij niets anders te zeggen, dan dat het een verhaaltje is, gelijk er wel meer zijn, tamelijk onbeduidend, en waarvan men de afloop reeds op de eerste bladzijde voorziet:

Le secret d'ennuyer c'est celui de tout dire. 


Wij spoeden ons tot de dichterlijke bijdragen. Gij vindt er hier van de Heeren ten kate, van zeggelen, prudens van duyse, adama van scheltema, wijsman, e.a.
Mystisch en grof zinnelijk van voorstelling, maar zangerig en liefelijk van toon is Een Droom van den eerstgenoemde, zijnde grootendeels eene dichterlijke bewerking van de bekende proza-legende van theremin: Der ewige Jude. Afgezien van het thans genoegzaam algemeen erkende onware en onjuiste van dergelijke opstandings-theoriën als ten kate hier weder opwarmt, kunnen wij zelfs het dichterlijke er niet van inzien, en ons ten minste komt de voorstelling van simeon's, die in zulke ure ‘de zilveren sloten van hun Bijbel dichtslaan’, en van ‘blinde grijsaards die op hun dorenstaf voortstrompelen, en neérknielen waar 't overschot der hunnen slaapt’, vrij prozaïsch voor. Dan - een ieder zijn smaak.
Van zeggelen leverde een niet onaardig, ofschoon ietwat

{==132==} {>>pagina-aanduiding<<}
lang gerekt bijschrift bij het tweede plaatje. Dat had, dacht ons, zooveel explicatie niet noodig.
Met genoegen lazen wij wat adama van scheltema schreef bij Den jeugdigen biddende. 't Is eene uitstorting van vroom, warm gevoel, gelijk die in de jaren der jeugd zoo geheel natuurlijk is. Alleen komt de uitdrukking van een hart,

dat zich zelven zelfs ontviel, 


ons wat al te sterk en gewaagd voor.
Wilt gij nu verder nog Mr. prudens van duyse een lief meisjen hooren aanmanen tot eenvoudigheid, of over het Y ‘glijden’ in een barkje ‘rustig en vredig’ in gezelschap van twee minnenden, die

spreken, al fluistert geen mond; 


of het roerende verhaal aanhooren, door c.g. withuys op rijm gebragt, van de Christelijk-edele daad eens Amsterdamschen schoenlappers; of u door fred. wijsman hooren voorneuriën waar en wanneer en hoe God ons zoo al nabij is, in een elftal achtregelige coupletten, die waarlijk geenszins van verdienste ontbloot zijn, ziet, dan zijt gij tevens den Almanak zoo wat ten einde.
Voeg hier nu nog bij een viertal plaatjes, waarvan ik niets zal zeggen, na 'tgeen zoo geestig als juist daarover is opgemerkt door cd. busken huët in de Teekenen des tijds, No. 12, en gij hebt eenigzins een denkbeeld van wat u hier al zoo ter beschouwing en ter lecture wordt aangeboden.
Gaarne wenschen wij den Uitgever een ruim debiet en den Almanak nog een lang leven toe. Te hopen is het echter, dat dan ook de schoone naam dien deze draagt, niet maar een zinledige klank worde, maar meer en meer ook eene reële beteekenis verkrijge. Meer homogeniteit, minder bladvulling, en vooral een meer doorgaand ernstig streven naar 'tgeen schoon niet alleen, maar ook naar hetgeen waarlijk goed is, is daartoe een dringend vereischte.
Dat vereischte, het is gevoeld, het wordt begrepen door, en maakt het sieraad uit van het, naar 't uitwendige zeker meer nederige, maar overigens, onzes inziens, althans vrij wat hooger staande Jaarboekje, dat wij thans in de tweede plaats aankondigen, t.w. den Christelijken Volks-Almanak.

{==133==} {>>pagina-aanduiding<<}


U heb ik lief, mijn blaauwgekielde - 


dus zingen wij uit het volle hart den Dichter-Redacteur na, als wij het oog slaan op den vriendelijk blaauwen omslag, die ook dit jaar weder door wat hij inhield, onze verwachting niet te leur stelde. Gezond, helder, verkwikkelijk is de geest die er u uit tegenstraalt. Heeft ook niet elke bijdrage onze volle sympathie; zijn er ook enkele, als b.v. Moeders Benjamin, die wij er liever niet in hadden zien opgenomen, het geheel heeft toch een ferm, een echt Hollandsch aanzien, en kenmerkt zich door een ruimen, milden, echt Evangelischen zin. Getuige tiele's voortreffelijke bijdrage: Lessing en het Christendom, alleen reeds een waar sieraad van den Almanak. Getuige de genestet's allergeestigste persifflage van de would-be verlichten, de ultra-liberalen onzer dagen, die in ligtzinnigheid en gewetenloosheid het criterium stellen van ware vrijzinnigheid. In den één (lessing) zien wij ons het beeld voor oogen gesteld van den waren liberaal, den echten vrijzinnige, wien het niet om afbreken of wegwerpen, maar om waarheid te doen was, en die, al ging hij mogelijk in het zoeken daarvan ook wat ver, toch in al zijne handelingen blijken gaf van door zedelijken ernst en waarachtig religieus gevoel te worden bestuurd. - In den ander (Jan Rap) teekent de genestet ons met juiste kleuren het treurige naäapsel van dezen, het beeld van de hedendaagsche apostelen van ligtzinnig ongeloof, de onbesneden geestverwanten van broeder dag, die met den waren liberaal, hoe luid zij ook schreeuwen mogen, niets gemeen hebben dan den naam alleen, dien zij zich echter zéér ten onregte toeëigenen. Geestig houdt hij hun den spiegel voor. Het is een conterfeitsel ten voeten uit, getrouw tot in de kleinste
bijzonderheden. Van heeler harte zeggen wij er ‘Amen’ op.
Van geheel anderen aard is hetgeen busken huët (die zijn pseudoniem thans en denkelijk wel voor goed heeft afgelegd) ons ditmaal ter beschouwing gaf in zijne Jacoba de Fariseesche. Eene martelares van wettische pligtsbetrachting, en daardoor een onkinderlijk kind, onmoederlijke moeder, onvrouwelijke gade, in één woord een slagtoffer (gelukkig gered slagtoffer) van wat zij in dwazen, eigengeregtigen waan haar pligt achtte te zijn. Zietdaar het zonderlinge, weinig liefelijke beeld, dat zijne pen ons heeft geschetst. Wij kunnen niet beslissen in hoeverre de trekken er van alle aan de werkelijkheid zijn

{==134==} {>>pagina-aanduiding<<}
ontleend. Het slot van zijn verhaal deed ons zoo iets vermoeden. Echter kunnen wij niet gelooven, dat er vrouwen zouden zijn, in allen deele aan het hier geschilderde portret gelijkende. Toch bevat zijne voorstelling waarheid, al wordt die dan ook niet altijd in zulke harde vormen, als hier 't geval is, aangetroffen. Farizaeïsme ter eener, en Sadducaeïsme ter andere zijde zijn de beide elementen, die nog maar al te zeer ook in den boezem der Christelijke gemeente de werking van het groote zuurdeeg weêrstaan en krachteloos maken; of echter een zoo diep ingeworteld, haast hadden wij gezegd ingekankerd beginsel, als ons hier wordt geteekend, voor betrekkelijk zoo snelle en plotselinge uitroeijing, als de Schrijver ons wil doen gelooven, vatbaar is, dit meenen wij, op goede gronden, te mogen betwijfelen; ons komen èn ziekte èn genezing beide wat heel sterk voor.
De verdere proza-bijdragen zijn naamloos, uitgezonderd die van mensinga (zijn pseudoniem toch heeft sinds lang opgehouden er een te zijn), wiens mededeeling omtrent de opname der Socinianen in Frederikstad in de jaren 1662 en 1663 niet van alle belang ontbloot is. - Die van..... cht voert ten titel: Een Christen-Economist. Hoe jammer, dat dat Christen er bij moet; 't strekt zoodoende waarlijk niet ter aanbeveling van de oeconomische wetenschap. - De andere, geschreven door zekeren zich noemenden napoleon roussel le petit, haalt op niet onaardige wijze het gewone preken-hoorders-publiek zoo wat door over de wijze, waarop het gewoonlijk ter kerk komt en het gehoorde op zich toepast, of eigenlijk..... niet toepast. ‘Men zit wel in de kerk’ - dus zegt de Schrijver - ‘maar men hoort niet. Men hoort wel, maar men luistert niet. Men luistert wel, maar men begrijpt niet. Men komt uit de kerk en - drinkt koffij.’ - 't Is wel jammer - vindt gij niet? - dat het toch heusch maar zoo is.
En wat nu nog van de dichterlijke bijdragen te zeggen? Waarlijk, wij zouden haast onregtvaardig worden jegens de Heeren pierson, d.g., van leeuwen, van den bergh, e.a., indien wij er geheel van zwegen. Toch willen wij er nu eens niets van zeggen. - Dan blijft u nog eene kleine verrassing over, als gij, wat wij stellig vertrouwen dat gij doen zult, u den Almanak aanschaft. Hij kost, zoo als gij weet, slechts 75 cts., ziet er vriendelijk uit, heeft (den geringen prijs in

{==135==} {>>pagina-aanduiding<<}
aanmerking genomen) vier waarlijk heel lieve plaatjes, en weegt, wat zijn inhoud betreft, tegen menig vrij wat lijviger boekdeeltje op. Hij ga in vrede en vinde zijn weg in menig huis en - hart.


p.b.





Almanak voor Protestantsche Nederlanders, onder Redactie van Alb. van Toorenenbergen. 1859. Met 2 staalplaten. Te Purmerende, bij J. Schuitemaker. In kl. 8vo. VIII en 207 bl. f : - 75; geb. f 1-15; in prachtb. f 1-60.

‘Een treurig verschijnsel,’ - roept Prof. van gilse uit - ‘dat men volksalmanakken heeft voor Protestantsche en Roomsch-gezinde Nederlanders, alsof er een Protestantsch en Roomsch volk van Nederland was.’ Toegestaan!
‘'t Is onze schuld niet,’ - antwoordt de Redacteur van den Protestantschen Almanak - ‘als de Heer v.g. zijne gemoedelijke wenschen verwart met de feitelijke toestanden.’ Toegestaan!
Daar wij ons dus aan kleur en strekking niet ergeren, zal 't bij ons maar op het gehalte aankomen.
Onder de prozaschrijvers van dezen jaargang blinkt weder, even als in 1858, sonstral uit velut inter ignes Luna minores. Geest en leven is er in zijn Albert van Mentz: 't is geen besteld en afgeleverd fabriekwerk. De Redactie mag dézen medearbeider wel in eere houden! Want - of er onder 't geen de overigen ‘zoo ruimschoots’ bijdroegen, niet veel fabriekwerk meê doorloopt? 't Kan aan ons liggen, maar, waren er verleden jaar verscheidene opstellen, die ons, ofschoon ná dat van s., toch wel der vermelding waardig schenen, nu hebben wij er niet één. Regtstreeks verwerpelijk - nu ja, dat zijn ze ook geen van allen, maar van allen is het te wenschen, dat ze 't volk méér boeijen dan ons. Ze zijn òf zoo droog, b.v. Johannes Sartorius (van den Redacteur?) òf ze hebben zoo luttel om 't lijf, b.v. Philippus Melanchthon en Philippus van Hessen, door d.h. meijer, en Luther te Leipzig, door w.th. van griethuysen, die den vorigen jaargang beter bedacht. En op sommige anderen hebben we nog gewigtiger aanmerkingen. Daar hebt ge de Twee Slagtoffers van Rome, van trofimus, men weet niet of men verdichting leest of historie; de Hagepreek van mohrman - wat steekt

{==136==} {>>pagina-aanduiding<<}
die alweder af bij zijn Lamoraal van Egmond in 1858 - eene schilderachtige partij, mat en flaauw gepenseeld; Petrus Waldus, van maronier, en De komst der eerste Jezuïten in ons vaderland, van andreas, belangwekkende onderwerpen, waarvan vooral het laatste algemeener en naauwkeuriger bekendheid verdiende en zoo oppervlakkig mogelijk is geschetst; heerlijke dichtregels van lamartine, waarin de dichter zijn verlangen naar de gehééle uitroeijing der zonde door christus in ietwat sterke bewoordingen uitdrukt, door lammers aan de meest prozaïsche analyse onderworpen, en van daar als bewijs, hoe het Romanisme tot ongeloof voert, aangehaald. Wilde men, om niet allen over ééne kam te scheren, nog eene enkele gunstige uitzondering maken, we zouden dàn 't eerst stemmen voor den Paus liberius, van den ijverigen geschiedvorscher diest lorgion, ofschoon hij ons voor een Volks-Almanak ook al wat dor voorkwam.
Met het ‘dichterlijke deel’, waarvoor de Redacteur zóó bijzonder dankzegt, is het o.i. nog zeer veel soberder gesteld. Zeker, al is De kracht der zwakke, van s.j. van den bergh, zijn chef d'oeuvre niet, dáár is diep, innig gevoel in, dat zich op u overplant. Een Katholiek Martelaarslied, van janssonius, is zijne plaats waard. Hetzelfde mag ook nog gelden van het Adventslied, naar paul gerhard, door scheltema. In anna's Er is een geest, is ten minste poëtische aanleg. Maar de rest! Honoris causa noemen we slechts het rijm van julius: Groningen verraden, en de... deunen van erica op willem den Derde, en van lesturgeon op mortara. Bij den laatste hoort ge onwillekeurig 't accompagnerende draaiorgel in regels als deze:

Nederlanders, Protestanten, 
Vrijheidszonen, hoort gy 't niet, 
Wat er in Bologna's wallen 
In dees dagen is geschied? 
Hoe daar onder 't mom der godsdienst, 
Maar der menschlijkheid ten hoon, 
Mortara, de joodsche vader, 
Wreed beroofd werd van zijn zoon? 


Meene nu echter de Redacteur niet, dat we zijn Almanak den genadeslag willen geven, terwijl we hem integendeel voor de tering zoeken te behoeden! De hooggunstige aankondiging,

{==137==} {>>pagina-aanduiding<<}
die we er verleden jaar van deden, bewijst genoeg voor onze onpartijdigheid. - Met de uitvoering zijn we ook nu zeer tevreden; alleen moeten we den Heer schuitemaker doen opmerken, dat het smakeloos staat, om, gelijk hij twee jaren achtereen doet, eene boek-annonce op de keerzij der laatste pagina te plaatsen. Van de twee staalgravuren - naar keurige teekeningen van d'arnaud gerkens - vinden we de tweede van steelink wat nevelachtig, van kleuren zou men zeggen dooreengeloopen; de eerste, van kaiser, is boven onzen lof verheven.


v.p.


Geldersche Volks-Almanak voor 1859. XXVste Jaargang. Arnhem. I.A. Nijhoff en Zoon. In 12mo. 22 en 240 bl., met 3 gelithogr. plaatjes. f : - 75; in carton f : - 90; verg. op sneê in koker. f 1-50.

Den achtingswaardigen en geachten uitgever-redacteur, die met vasten tred zijn weg vervolgt, en aan al zijne uitgaven zijn eigen stempel van oud-vaderlandsche degelijkheid inprent, - zij geluk gewenscht met het kwart jubilaeum, dat zijn pleegkind thans is ingetreden. Hij heeft regt het zoo te noemen, want waar anderen er slechts op uit zijn, om van hunne uitgaven te leven, kan men van hem zeggen, dat hij er voor leeft. Zoo is het hem dan ook gelukt een Almanak te geven, die jaar in jaar uit steeds aan zich zelf getrouw, volkomen aan de bestemming beantwoordt, zooals hij die in de Voorrede aangeeft. De Gelderschman bekleedt eene niet te minachten plaats onder zijne broederen en collega's, en - dit heeft hij niet aan zijn uiterlijk, maar aan zijn inhoud te danken, iets wat niet gemakkelijk is in deze wereld, die liefst zich vergaapt aan den schijn.
De voornaamste stukjes sluiten zich aan eenige herinnering uit de Geldersche en dus Vaderlandsche geschiedenis aan. Het eerste, het Wilhelmus te Eede, van den Redacteur, is onvermengd historisch; hij is zich bewust, dat zijne hand niet los genoeg is voor de romantische inkleeding, en waar hij, om zijner lezeren wil, toch eenigzins daarnaar streeft, mogen wij hem niet ten kwade duiden, dat dit hem minder goed afgaat. Onvermengd historisch is ook het kleine stukje van van molhuizen, en toch hier op zijne plaats. Onder de historische

{==138==} {>>pagina-aanduiding<<}
novelletjes munt uit dat van j.h. jonckers, Werp uw brood uit op het water. Dat is met tact en gevoel geschreven. Onder de niet historische stukjes zijn er wier waarde in niet veel anders dan in het boersche dialect bestaat, als Dom holden; zelfs Van binnen en van buuten, van j.j. cremer, is mager, hoewel wij hem anders gaarne de eere geven, die hem zoo regtmatig toekomt. De Voorlezing van g. de w. zal, om het vers, voor de liefhebbers van grapjes wel aardig zijn. Dubbel hard, van a. de visser, is een duidelijk sprekend acte-stuk ten voordeele der Idioten-opvoeding.
Het hoogst staat van deze rubriek bij mij aangeschreven Ons Spieker, van wansleven. Dat is gezonde menschenkennis, in aangenamen vorm voorgedragen. Ook de bijdrage van den ouden Heer smits, Van Arnhem naar Zutphen, waarin hij zijn bezoek naar Mettray beschrijft, is aardig en niet onbelangrijk tevens.
Nog zijn er eenige versjes in dezen Almanak, zelfs eene soort van anticritiek in dichtmaat van lammers - geene gelukkige idée! Maar zij zijn, naar der Almanakkenversjes aard, niet slecht genoeg, om er veel tegen te zeggen, niet schitterend genoeg, om er veel vàn te zeggen.
't Is wel eens vervelend, om alle jaren die vele Almanakken aan te kondigen, maar dezen wil ik het nog wel 25 jaren doen.





Bloemen uit den Vreemde. Keur van Fransche Poëzij, verzameld en overgeplant door J.J.L. ten Kate. Amsterdam, P.M. van der Made. 1858. In kl. 8vo. IV en 205 bl. f : - 70; op beter papier, geb. en verg. op snede, met 3 staalplaten. f 1-80.

Onze vaderlandsche letterkunde dankt aan den Heer ten kate reeds menige schoone en geurige bloem, van vreemden bodem in haar lusthof overgeplant, en daar tierende en bloeijende als ware zij eene inheemsche. En niemand, voorwaar, zal den ‘tolk van tasso in Nederland’ de bevoegdheid boven velen willen betwisten, om deze vreemde bloemen zaâm te lezen en in onze gaarde over te planten: - eene bevoegdheid, die hij reeds meermalen uitnemend heeft bewezen. Dat ten kate den vorm beheerscht en de taal, in eene mate als slechts aan weinigen is gegeven, is eene waarheid, wier algemeene erkenning noode herinnering vordert; en zijn voorbeeld bewijst op nieuw van hoe groote beteekenis deze heerschappij over den vorm, deze meesterschap over de taal, voor den kunstenaar,

{==139==} {>>pagina-aanduiding<<}
den dichter, moet geacht worden. Daardoor handhaaft hij zich met eere nevens en boven anderen, die hem in diepte van opvatting, in rijkdom van gedachten, in oorspronkelijkheid, in zuiverheid en ruimte van levensbeschouwing, evenaren of overtreffen, maar wier meester hij is door zijn schier onbeperkt beheerschen van den vorm, door zijn tooverend spelen met de taal. Verzen vertalen - een zoo moeijelijk en zwaarwigtig werk soms voor velen - is voor ten kate als uitspanning en spel: zoo zelfs, dat hij in de laatste tijden aan dat spel de voorkeur schijnt te hebben gegeven boven de ernstiger bezigheid, om eigen gedachten in zelf gekozen vorm te kleeden. - Ook het nu voor ons liggende boekje - een vervolg van dat, waarin eene dergelijke bloemlezing uit de Duitsche poëzij werd aangeboden - getuigt op nieuw voor deze zeldzame begaafdheid onzes dichters. Wij ontvangen hier eene keur van Fransche poëzij, zaâmgelezen uit verschillende, voor het meerendeel bekende en beroemde, dichters, hoezeer uiteenloopende van geest en rigting; - welke verscheidenheid evenwel bij de vertaling vrij wat minder in het oog valt dan wel in het oorspronkelijke het geval zou zijn; - een rijkdom van verzen, ontleend aan de drie eeuwige bronnen van alle poëzij, gelijk van alle kunst en wetenschap: de Natuur, de Geschiedenis en het Leven. Lamartine's ‘Berg-eenzaamheid’ en zijn beroemd ‘Het Meir’ - dit laatste vooral meesterlijk vertolkt - zijn voortreffelijke sieraden der eerste afdeeling, waarin verder met eere mogen genoemd worden, ‘Herfstgedachten’, naar sainte-beuve; ‘Het Verdorde Blaadtjen’, naar arnault; ‘De Vogels’, naar béranger; en vooral het uitgebreide, schoone fragment uit den ‘Jocelyn’, waarmede dit gedeelte besloten wordt. Als eene proeve van keurige, vloeijende,
zuivere poëzij deelen wij hier het uitnemende stukje mede, ‘Najaarsliedeken’ getiteld, naar den dichter e. prarond. Wanneer het oorspronkelijke in liefelijkheid en welluidendheid met deze vertaling wedijvert, zouden wij onze onkunde beklagen, die er ons tot hiertoe onbekend mede liet. Men oordeele:

Mijn laatste zomerroosjen, 
Geniet het leven toch! 
Straks bleekt uw vriendlijk bloosjen: 
Een poosjen maar, een poosjen, 
Lief roosjen, bloeit gij nog! 

{==140==} {>>pagina-aanduiding<<}

't Bosschaadje heeft zijn pracht verloren; 
De zijworm spon zich in zijn graf. 
De wijde schuren borgen 't koren; 
De boomgaard wierp zijn vruchten af. 
 
Mijn laatste zomerkeeltjen, 
Geniet het leven toch! 
Reeds dunt uw zangprieeltjen, 
Maar kort, mijn Filomeeltjen, 
Zoet keeltjen, zingt gij nog! 
 
Een bruiner tint doorspeelt de blaâren, 
Een graauwer waas bedekt den trans; 
De zon klimt later uit de baren, 
Met minder stralen in heur krans. 
 
Mijn laatste zomerdagjen, 
Geniet het leven toch! 
Lang week het kortste nachtjen; 
Een enkel vrolijk lachjen, 
Lief dagjen, rest u nog! 
 
Zoo vliedt des levens zomer henen, 
Met al zijn liefde en licht en lust: 
Vier kruisjens - 't najaar is verschenen! 
Vijf kruisjens - en 't is winterrust! 
 
Mijn hart vol bange zorgen, 
Geniet het leven toch! 
Zijt gij bij God geborgen, 
Dan wordt uw laatste morgen 
Uw allerschoonste nog! 


Het boek der Geschiedenis wordt (oude stijl) gesplitst in gewijde en algemeene geschiedenis. De zoogenoemde gewijde geschiedenis wordt, behalve door een aan paulus gewijd gedicht, naar turquety, uitsluitend vertegenwoordigd door saul, ter wiens eere hier niet minder dan vier vrij uitvoerige gedichten, waaronder drie van lamartine, zijn opgenomen. Men zou deze keuze zonderling kunnen noemen, te meer daar de beide dramatische fragmenten van lamartine niet behooren tot diens beste voortbrengselen; - men bedenke evenwel, dat het schoone lyrische gedicht, hier ‘Lied van saul’ betiteld, eigenlijk eene soort van fragmentarische bloemlezing uit de Psalmen is, en ook bij lamartine onder dit opschrift voorkomt. De Heer ten kate legt het saul in den mond, en verzekert ons in eene noot, dat het uit saul's ‘goeden tijd’

{==141==} {>>pagina-aanduiding<<}
afkomstig is. - Onder de rubriek algemeene geschiedenis, vinden wij een fragment uit het drama ‘Louis XI’, van c. delavigne, dat met ‘Maria stuart's afscheid aan Frankrijk’, naar béranger, om den prijs dingt: het eene als meesterlijke schildering van een bij uitnemendheid dramatischen toestand; het andere als diep gevoelde, roerend-natuurlijke ontboezeming eener ongelukkige, toen nog onschuldige vrouwe; hoewel wij niet ontveinzen, dat, in het genre van historische gedichten, bij béranger een rijker en beter keus ware te doen geweest.
Eindelijk wordt het Boek des Levens opengeslagen, en ook daaruit meer dan eene schoone en treffende bladzijde ons voorgelegd, als daar zijn: ‘Vroeggestorven Kinderen’, naar victor hugo, waarvan het alleen jammer is, dat niet - wat elders soms gebeurde - enkele coupletten zijn weggelaten, daar het gedicht zeer aan herhalingen lijdt; een ‘Liedtjen aan mijn Rok’, naar béranger; ‘Vooruitgang’, naar barbier; ‘Het Wrak’, naar maxime ducamp; en ‘De Herstelde Kranke’, naar het bekende gedicht van j.b. rousseau. Treffend van gedachte en naar het leven geteekend is het schoone gedicht ‘Het Wrak’; de wijze waarop de dichter dit anders vrij uitgeputte onderwerp aanvat en uitwerkt, is even nieuw als waarlijk poëtisch. Een zeeman wandelt langs het strand, ongevoelig voor de pracht van den avond; hij heeft oog noch oor voor de schoonheden en harmoniën der natuur rondom hem: zijn geest vertoeft in verre streken, aan de oevers van den heiligen Ganges, in Indië's paradijzen, in de weelderige lusthoven en ongerepte wouden der keerkringsgewesten:

- En als hij, dus verdiept in wisslende gepeizen, 
Aan 't eenzaam oeverstrand al verder schijnt te reizen, 
Daar spoelt op eens de vloed iets voor zijn voeten aan: 
Een druipend scheepswrak, door de branding voortgesmeten, 
Een brokstuk van een mast, door 't bliksemvuur gespleten; 
Uw stomme doodsheraut, vernielende Oceaan! 
Nu houdt de zeeman stand; nu oopnen zich zijn oogen; 
Zijn bonte droomen zijn gelijk een damp vervlogen, 
Hij tilt het wrak omhoog, dat in zijn handen heeft; 
Hij keert het om en om, en zoekt in duizend vreezen 
Den naam des kapiteins, den naam van 't schip te lezen, 
Kort grafschrift, dat hem zegg' wie hij verloren heeft! 
Vergeefs! Daar wordt geen naam, geen enkel woord gevonden! 
Een ruwe kabel, aan de doodsche mast gebonden, 
Sleept slingrende achteraan, gelijk een doode slang. 

{==142==} {>>pagina-aanduiding<<}

Traag schrijdt de zeeman voort: weg zijn de karavanen, 
De blaauwe Ganges en de groene palmenlanen: 
Het wordt hem nu om 't hart zoo onuitspreeklijk bang. 
 
Hij denkt droefgeestig aan zijn oude lotgenooten, 
Door wilde stormen op een blinde klip gestoten, 
Verslonden door de zee, die nooit haar prooi hergaf!...... 
 
Zoo peinst de zeeman voort, tot in de ziel bewogen, 
De tranen springen hem bij stroomen uit zijne oogen, 
En met de rouw in 't hart, zoekt hij zijn woning weêr. - 


Om de treffende waarheid dier schildering, willen wij niet al te zeer drukken op de onaardige vraag: of een zeeman den naam van een schip, ja zelfs den naam van den kapitein, wel zou gaan zoeken op een brokstuk van eene mast; en of zulk een brokstuk wel met juistheid een wrak kan genoemd worden? Jammer slechts, dat de overbrenging van dit schoone beeld op des dichters eigen gemoedsleven, misschien niet van gezochtheid is vrij te pleiten.
Overigens getuigt ook wederom dit vers, gelijk bijna al de anderen, voor het talent van onzen dichter-vertaler bij uitnemendheid; en wij aarzelen niet te verklaren, dat vele zijner broederen uit den vreemde, hadden zij in het Hollandsch geschreven, voor hunne gedachten geen beteren vorm zouden hebben kunnen kiezen, dan die waarin ten kate deze gedachten hult. Soms evenwel moet ook de gedachte eenige herschepping ondergaan, en voert ten kate zelf het woord, in plaats van zijn model, of ligt er over de kopie een geheel andere tint verspreid dan over de oorspronkelijke schilderij: dank zij de weglating van enkele regels of van een couplet, en de verandering van sommige woorden. Dit lot wedervoer, karakteristiek genoeg, in zekere mate ook de weinige hier opgenomen verzen van béranger, wiens ongeschonden liedjes in een bundel van ten kate zeker eene wonderlijke vertooning zouden maken. Ook in het fragment uit ‘Jocelyn’ is het oorspronkelijke niet altijd gevolgd, schoon wij erkennen, dat de hier aangebragte veranderingen bijna zonder uitzondering verbeteringen zijn; maar waarom ging de schilderachtige regel verloren:

‘Eveillés...... 
Au murmure du lac flottant à petit pli’? 


De in dit gedicht voorkomende prachtige lierzang op den regenboog heeft, dunkt ons, vooral in de vertaling gewonnen:

{==143==} {>>pagina-aanduiding<<}
daar ten kate te regt het onjuiste en niet goed volgehouden beeld van eene slang heeft laten varen; daardoor, en bovenal door de invoeging van het oorspronkelijke en zeer karakteristieke derde couplet, is evenwel in de plaats van lamartine's lierzang een geheel andere getreden. Of de verandering in de slotstrophe wel te verkiezen zij, is meer dan twijfelachtig. Bij lamartine roept jocelyn uit:

Ah! si je pouvais, ô Laurence, 
Monter où cette arche commence; 
Gravir ces degrés éclatans! 
Et pour qu'un ange m'y soutienne, 
L'oeil au ciel, ma main dans la tienne, 
Passer sur la mort et le temps! 


Aldus bij ten kate:

Och, dat ik met gewiekte schreden 
Uw Jakobsladder mocht betreden, 
Met mijn Verlosser aan mijn zij, 
En laten de Aard, die, hoe ze flonkert, 
Bij 's Hemels heerlijkheid verdonkert, 
In 't eind voor eeuwig achter mij! 


Dit leidt ons tot eene dubbele opmerking, waarmede wij deze aankondiging zullen besluiten. Ten eerste achten wij het bedenkelijk, om aan een dichter, wiens verzen men vertolkt, gedachten te leenen, uitdrukkingen in den mond te leggen, die hem niet alleen vreemd, maar somwijlen met zijne geheele rigting en wereldbeschouwing in bepaalden strijd zijn; gedachten en uitdrukkingen, die, hoe waar en schoon op zich zelven ook, dikwijls bij voorkeur dienen om de eigenaardigheid, de individualiteit des dichters weg te nemen, of althans te verflaauwen. De Heer ten kate - die toch met zijn arbeid zich ten doel stelt, de uitnemendste voortbrengselen der vreemde letterkunde, tot voordeel onzer literatuur, in onze taal over te brengen - geeft niet alleen eene vertaling, maar ook eene soort van gezuiverde editie, eene editie ad usum Delphini, waaruit alles is verwijderd wat aanstootelijk zou kunnen geacht worden, en waarin een algemeene geest van religieusiteit uit allen - hoe verschillend en uiteenloopend ook - spreekt. En dit voert tot de tweede opmerking, dat, namelijk, de Heer ten kate ons toeschijnt zijne uitnemende gaven en krachten te beperken, door ze bijna uitsluitend dienstbaar te maken aan ééne bepaalde, niet altijd ware en gezonde, rigting. Nergens spreekt dit duidelijker, dan in de gedichten aan het Boek

{==144==} {>>pagina-aanduiding<<}
der Natuur ontleend, waarin maar al te dikwijls eene gezochte Spielerei merkbaar is, om de verschijnselen der zigtbare wereld in verband te brengen met godsdienstige voorstellingen en traditiën. Nu is de natuur zeer zeker eene openbaring des eeuwigen Gods; maar even zeker is zij het niet in dien zin, als waarin b.v. het ongerijmde gedicht ‘'s Avonds’, naar th. gautier, haar opvat. Wij zouden van harte wenschen, dat onze rijkbegaafde dichter een helderder en ruimer blik op de goddelijke natuur, op de ééne gewijde geschiedenis en het veelzijdige menschenleven wierp, en niet telkens zich als met afkeer afwendde om smachtend op te zien naar eene betere wereld, die toch altijd eene hope en verwachting, nog geene werkelijkheid, is. Inderdaad, in onzen tijd meer dan immer, moet de poëzij zich aan de werkelijkheid, aan het leven aansluiten, open oog en hart hebben voor het levend heden, in plaats van altijd te zuchten naar eene ideale toekomst: iets bijna even onvruchtbaar als het jammeren over een dood verleden. De poëzij mag niet alleen, maar zij moet zelfs, ons op een ideaal, eene betere wereld, een hemel wijzen; alleen, zij delve niet tusschen die wereld en de onze eene gapende klove, niet dan door een wonder te overschrijden. Wij, kinderen onzes tijds, hebben groote, dringende behoefte aan een ideaal, dat ons hart verheffen, onze ziele troosten en versterken kan: - mogten toch de dichters dat ideaal niet in zóó onbereikbare, zóó ontmoedigende verte plaatsen! - De poëzij van ten kate draagt meer en meer het karakter, hetwelk vinet aan die van lamartine den eigenaardigen naam van sublime berceuse deed geven. Moge zijne Muze spoedig tot krachtiger zelfbewustzijn ontwaken, in bezielder, meer tot daden opwekkende, geest en hart versterkende tale spreken.
Hij belooft ons nog meer gaven, indien zijn streven sympathie vindt. Dat hij die vinden zal bij velen is zeker en volkomen billijk; wij zouden alleen maar wenschen, dat deze sympathie nog algemeener en onverdeelder mogt zijn. Na de Duitsche en Fransche poëzij, ligt nu de Engelsche, in haar schitterenden rijkdom, aan de beurt. Met verlangen zien wij eene bloemlezing uit dien prachtigen gaard te gemoet, hopende dat wij dan niet, gelijk in de beide vorige bundels, vergeefs zullen zoeken naar menigen schoonen naam, dien wij gehoopt hadden te ontmoeten, of ons zullen moeten vergenoegen met enkele proeven van de uitnemendste zangers, ter wille van

{==145==} {>>pagina-aanduiding<<}
een overvloed, afkomstig van talenten van vrij wat lager rang, maar die het geluk hadden meer in den smaak des vertalers te vallen. Moge de Heer ten kate ons in zijn te verwachten bundel een getrouw en omvattend beeld geven der Engelsche poëzij, eene rijke bloemlezing, bij welker verzameling alléén de begaafde, de smaakvolle, de voor al wat schoon is gevoelige dichter stem zal hebben. Voor zulk eene gave zullen wij hem blijmoedig danken.
Wat nu het uiterlijke van het besproken boekje betreft: de eene uitgave, netjes ingebonden, smaakvol uitgevoerd en met fraaije plaatjes versierd, staat zeer verre boven het alleronbehagelijkste, op afschuwelijk papier gedrukte, en met een smakeloozen omslag (zoo mogelijk) ontsierde keukenboekje, dat waarschijnlijk voor eene soort van volks-uitgave moet doorgaan. De geurige bloemen worden dus aangeboden in eene sierlijke porseleinen vaas, en in een ruwen aarden pot; ieder kieze naar zijn smaak.





Beginselen der Cijferkunst, bepaaldelijk ten dienste van hen die zich verder op de Wiskunst willen toeleggen, (;) door H. Strootman, in leven Lector in de Wiskunde, vroeger aan de Koninklijke Militaire Academie te Breda, en later aan de Koninklijke Academie te Delft. Tweede gedeelte. Vierde verm. druk. Te Breda, ter Boekdrukkerij van J. Hermans. 1858. In kl. 8vo. VIII en 268 bl. f 1-25.

Een vierde druk van strootman's Beginselen der Cijferkunst behoeft immers geene aankondiging, zou men geneigd zijn te zeggen; die zijn alom gunstig bekend geworden. - Wij erkennen dit, en toch gelooven wij dat het toenemende gebruik van andere werken van dezen aard eene nieuwe aankondiging in geenen deele overbodig maakt. Intusschen is het geenszins ons doel, om bij deze gelegenheid een ongunstig oordeel over andere werkjes uit te spreken. Wij zouden aan hunne verdiensten te kort doen. Ons doel is alleen, om de aandacht van dezen of genen, die niet uit eigen overtuiging, maar meer uit navolging bij de keuze van zijn studie-boek over de theorie der cijferkunst is te werk gegaan, op het bestaan van dit werk te vestigen. Wij kunnen bovenstaande theorie als ook de toepasselijke vraagstukken vooral aan jeugdige onderwijzers gerust ter oefening aanbevelen. De verschillende regels zijn uitvoerig

{==146==} {>>pagina-aanduiding<<}
en over het algemeen duidelijk uiteengezet, bij voorbeeld de leer der evenredigheden, den regel van drieën, vooral wat betreft de wijze van oplossing der vraagstukken. Het ware te wenschen, dat de onderwijzers hunne leerlingen wat meer gewenden om beredeneerde oplossingen der opgegeven rekenkunstige vraagstukken te geven, in den geest zoo als zij hier behandeld zijn. Het aantal opgeloste vraagstukken door hen te leveren mogt hierdoor kleiner worden, dit nadeel, als wij het zoo noemen mogen, wordt ruimschoots vergoed door het groote nut, dat de aangeprezen methode in het vervolg heeft. Niet minder uitvoerig is de gezelschaps-rekening, de zamengestelde en omgekeerde verhoudingen en de kettingregel behandeld. Somtijds zelfs wel wat al te veel als op zich zelf staande regels. Dit is ook het geval met de zoogenaamde koopmansberekeningen: hier stieten wij op de bepaling van het woord ‘wissel’, als zijnde de prijs dien een bankier neemt om geld van de eene naar de andere stad te verzenden of daar te doen ontvangen. De tegenwoordig bijna algemeen in gebruik zijnde manier, om door wissel den wisselbrief te verstaan, maakt eene nadere opheldering ten deze zeer gewenscht. De Ruiling of Mengeling, die eigenlijk meer in theorie dan in praktijk bestaat, wordt hier dan ook maar ter loops behandeld. Bij de worteltrekking zouden wij bij wat minder uitvoerigheid, wat meer grondigheid gewenscht hebben; dit was ook het geval bij de logarithmen. De toevoeging van 400 toepasselijke vraagstukken, die over het algemeen goed gekozen, doch soms wel wat uitvoerig zijn, verhoogen de waarde van het werk niet weinig. Wij hopen dat velen hunne krachten ook aan de oplossing van deze vragen zullen beproeven en wel door beredeneerde oplossingen te leveren, opdat die wijze van behandeling meer en meer algemeen worde, en in de plaats trede van het weinig nut aanbrengende sommen maken, niet zelden bestaande in het nederschrijven van eenige getallen in eene orde, die
minder het resultaat is van gezet denken, dan van een langdurig beproeven en zoeken, alleen gegrond op het antwoord, dat men hebben moet.
Wij eindigen onze aankondiging met den wensch, dat dit werkje bij de andere niet slechts eene plaats moge hebben in vele boekenkasten of kastjes, maar dat het dikwerf de eer mag hebben van opzettelijk nageslagen en met vlijt bestudeerd te worden.



{==147==} {>>pagina-aanduiding<<}

Korte mededeelingen.

Van Ds. w. kraijenbelt, Pred. te Scheveningen, werd ons dezer dagen door den Uitgever h.j. gerretsen, te 's Hage, toegezonden: 1o. De ware Zielespijs. Tiental Overdenkingen over het H. Avondmaal, vertaald uit het Hoogduitsch van heinrich XII, jüngerer Reusz, Graf und Herr zu Plauen; in 12mo., VI en 135 bl., f : - 60; 2o. de beide eerste Nommers van een Zestal Leerredenen, behelzende Luc. xviii:9-14, De regtvaardiging eens zondaars voor God, en 1 Petr. iv:18, Het rampzalig einde der goddeloozen, afgeleid uit het naauwelijks zalig worden der regtvaardigen. 't Een zoowel als 't ander is ons zeer meêgevallen. Des S. orthodoxe standpunt is bekend, en hij zoekt het niet te verloochenen, wat hem trouwens ook, zoolang hij niet van beter overtuigd is, slechts verachtelijk maken zou; maar nergens vervalt hij in uitersten van scholasticisme of mysticisme, noch slaat hij tot hatelijkheden over. De oorspronkelijke preken zijn daarvan zelfs nog meer vrij dan de vertaalde overdenkingen, waarin men - wat, orthodox of niet, niet meer gebeuren moest - nog eene vergeestelijking van 't Hooglied vindt, en Joh. vi nog van 't Avondmaal verstaan wordt. Onder de feilen, door k. zelven begaan, viel ons meest in 't oog, dat hij in eene gelijkenis, door christus bij zijn leven uitgesproken, den Tollenaar op diens zoenoffer laat staren. Toch, in weerwil van dit een en ander, zouden we beiden, No. 1 en No. 2, veel liever in de
handen onzer orthodoxe gemeenteleden zien, dan menig ander product van hunne pers, en bevelen ze hun dus met ruimte aan. Ja, met een grein zouts gebruikt, zullen althans de Leerredenen ook den meer vrijzinnigen lezer niet ongesticht laten. Te meer nog, daar stijl en taal, waaraan onze orthodoxen van den tweeden rang zich zoo dikwijls plegen te bezondigen, hier integendeel allezins gekuischt mogen heeten. Van 's gelijken is de vertaling ongedwongen, en - eene zeldzaamheid! - van Germanismen, zooveel wij zien kunnen, ganschelijk vrij. Evenmin eindelijk hebben we op de netheid der uitvoering iets af te dingen.


v.p.

Eene geheel andere godsdienstige rigting wordt vertegen-
{==148==} {>>pagina-aanduiding<<}
woordigd door de Christelijke Betrachtingen. Eene bijdrage tot de stichtelijke lectuur, naar de behoefte van deze tijden, door p. hofstede de groot, Hoogleeraar, c.h. van herwerden, c. hz. en m.a. amshoff, Predikanten, te Groningen. Ten jare 1834 van de pers gekomen, heet de Uitgever m. smit, te Groningen, daarvan thans eene goedkoope uitgave (XII en 282 bl. in gr. 8vo, à f 1-80) in 't licht te zenden. Hiervoor leze men echter met vrijmoedigheid: goedkoope aanbieding der nog voorhanden exemplaren, getuigen de laatste bladzijde, waarop het Ie Dl. 1e St. van hüffel's Prot. Leeraars-ambt wordt geannonceerd met de verzekering, dat ‘dit belangrijk werk met nog 2 stukken compleet zal zijn.’ Hoe dit wezen moge, al zijn deze Betrachtingen niet volkomen meer naar de behoefte van deze tijden, er is daarin genoeg en te over, wat voor alle tijden behoefte is, om ze in goeden gemoede aan alle Christelijke gezinnen te durven aanprijzen. Is niet alles vaste spijze voor de volmaakten, er is ook goede onvervalschte melk voor de kinderkens noodig. Voor weinig gelds ontvangt men hier inderdaad multa et multum!


v.p.

De Heer james, Predikant bij de Waalsche gemeente te Breda, heeft eene Bloemlezing uit de Gedachten van pascal in het licht gegeven, voorafgegaan door eene korte schets van pascals leven en eene vlugtige beoordeeling van zijne godsdienstige denkwijze (Arnhem, j.w. swaan, 1858). Wij zijn even ingenomen met pascal als de Heer james, en juichen het zelfs nog meer toe dan hij, dat de schrijver der Pensées het betoog voor de waarheid des Christendoms, waartoe vroeger (en ook nu nog) de profetiën des O.V., de wonderen en voorspellingen van jezus werden gebezigd, heeft overgebragt op zedelijk gebied, en de volkomen overeenstemming der leer van christus (liever: des Christendoms) met de innigste behoeften der menschelijke natuur heeft aangetoond. En toch kunnen wij onze onverdeelde sympathie met deze Bloemlezing niet betuigen. Om pascal wèl te verstaan, moet hij in zijn tijd worden gekend en in het oorspronkelijke worden gelezen. Veel wat hier voorkomt, was in den leeftijd des schrijvers uitnemend, maar kan thans door den verlichten Christen niet meer worden beaamd. De Heer james zal dit wel niet toestemmen, die o.a. in zijne inleiding zegt, dat het betoog van

{==149==} {>>pagina-aanduiding<<}
p. voor de waarheid en goddelijkheid der leer van christus, door de vervulling der profetiën, een meesterstuk der redeneerkunde is, waarvan de kracht onweêrstaanbaar is. - Ons komt het voor, dat het Christendom, in zijn wezen altijd nieuw, voor elke eeuw en ieder geslacht in nieuwe vormen moet worden gehuld; wordt de nieuwe wijn in oude lederen zakken gedaan, dan bersten ze en de wijn gaat verloren. Pascal koos een vorm, voor zijn tijd bijzonder geschikt, maar minder voor den onzen. Daarom hebben zijne ‘Gedachten’ slechts eene betrekkelijke waarde, al erkennen wij de juistheid en schoonheid van vele, vooral zijner zedekundige opmerkingen.


- r -

Van chonia's Wat er van Diepenbeek werd, is, bij c.l. brinkman, een derde goedkoope druk verschenen, à f 1-25, geb. f 1-60. Gij die p. van limburg brouwer's geestige werk in zijne kleine gedaante bezit, vergeet niet chonia's boekje er naast te plaatsen. Gij weet, dat het afvalt, wanneer gij Het Leesgezelschap hebt gelezen; gij weet, dat chonia zich in dit werk niet van de voordeeligste zijde als schrijver van verdichte tafereelen doet kennen; maar gij weet ook, dat hij rijke, volle, warme gedachten heeft over de tegenwoordige rigtingen op godsdienstig gebied, welke gij moogt ter harte nemen en in praktijk brengen, al worden zij u in wat gewrongen stijl aangeboden.

Onder de vele stichtelijke Tijdschriften, die maand in maand uit de harten der lezers trachten te heiligen, behoort er ook een, waarvan ons de jaargang 1858 is toegezonden, dat geredigeerd wordt door de HH. a.h.v.d. hoeve en j.p. de keyser en den titel draagt: Het Brood des Levens. De jaargang kost f 3.- Titels hebben tegenwoordig weinig beteekenis meer, want het gaat er meê als met de eigennamen: men heet het kind jan, piet of klaas, omdat het toch een naam moet dragen. Van het werk des uitgevers w. becking, te Doesborgh, mogen wij niet veel goeds zeggen. De druk is beneden het middelmatige, en ook de premieplaat kan de vergelijking niet doorstaan met die van het Christelijk Album of Bijbelsch Dagschrift. De Redactie is gelukkig geslaagd in het krijgen van medearbeiders; behalve van v. koetsveld heeft zij kopij kunnen magtig worden van hooykaas herderscheê, l.w.e. rauwenhoff, w. scheffer, s.k. thoden van velzen,

{==150==} {>>pagina-aanduiding<<}
a.w.v. campen, h.v. berkum, r.c.h. römer, f.w.b.v. bell, s.j.v.d. bergh, j. witkop, r. bennink janssonius en p. hofstede de groot. Die namen zeggen genoeg om den geest van dit Tijdschrift te kenmerken, waarbij wij voegen, dat de ontwikkeling der godsdienstige kennis hier meer wordt behartigd dan in andere dergelijke periodieke werken. Maar het scheelt veel, dat het die degelijkheid heeft, welke de opgegeven namen zouden doen verwachten. Blijkbaar hebben vriendschapsbetrekking en eens gedane belofte van meêwerking dikwijls tot schrijven gedwongen, terwijl de geest maar half getuigde. Dit neemt niet weg, dat zulke mannen als de genoemde altijd iets leveren, waarin wat goeds en eigenaardigs is, al kan de gedachte: ‘hoe onbeduidend! hier moet de naam veel goed maken!’ niet onderdrukt worden. Vergelijk b.v. het stukje van Prof. hofstede de groot. Wij mogen daarom dit Tijdschrift aanbevelen, zij het ook niet met den hoogsten lof; het bekleedt zijne plaats niet zonder eer. Waarom Dr. d. burger, jr. er aan meêwerkt - dat begrijpen wij niet.

De inteekening wordt met de uitgave van de laatste aflevering gesloten, en daarna zal de prijs van het werk verhoogd worden. Wel kan het iets hebben van eene laatste vermaning, waarmeê de werver van toeschouwers voor eene kermisvertooning de gapende menigte tot binnenkomen uitlokt; maar wij achten ons toch verpligt om met nadruk op deze woorden te wijzen, die op den omslag van iedere aflevering van het Bijbelsch Woordenboek voor het Christelijk Gezin, uitgegeven door moll, veth en domela nieuwenhuis, te lezen staan. Reeds zijn wij in de nu verschenen elfde aflevering van het derde deel gevorderd tot het artikel Verleiden. Wij voor ons weten, dat wij geene verleiders zijn, wanneer wij een elk wien degelijke bijbelkennis ter harte gaat, allerdringendst er toe opwekken om zich dit werk aan te schaffen. De Hoogleeraar scholten levert in deze aflev. een belangrijk artikel over den Brief aan titus, de Hoogleeraar veth behandelt onder meer van zijne werkzame hand Tobias, Tyrus en Verbond. Ook zijne mederedacteurs moll en domela nieuwenhuis hebben in deze aflevering zich niet onbetuigd gelaten, die daarenboven zich aanbeveelt door enkele artikels van Dr. kemink en Dr. v.d. ham en door de zorgvolle bewerking, die Dr. blom heeft ten koste

{==151==} {>>pagina-aanduiding<<}
gelegd aan Uzzia. Dit Woordenboek bezit de zeldzame eigenschap, dat het ook een aangenaam leesboek is.

Oom karel. Een Verhaal, door de Schrijfster van ‘Bijbelsch Dagboekje voor Kinderen’, ‘De Bijbel in het Leven’, enz. III Deelen. Te Amsterdam, bij h. höveker. 1857, 1858. In gr. 8vo. 557 bl. f 4.-. Als een dunne draad loopt door dit drietal netgedrukte, doch door grove houtgravures niet zeer versierde deeltjes eene familie-geschiedenis, die op zich zelf niets bijzonders heeft, maar dan ook slechts moet worden aangemerkt als het encadrement van hetgeen de hoofdbedoeling der schrijfster is: een tafereel van de werkzaamheden en den uitslag der Christelijke zending in Afrika, opgehelderd door een paar kaartjes en getrokken uit reisverhalen van zendelingen, benevens uit binnen- en buitenlandsche zendingsberigten. Voor het inderdaad vele goede, ware, belangrijke, dat wij hier aantreffen, is het jammer, dat men, even als in vele inzonderheid vroegere berigten van zendelingen, de sporen aantreft van eene overdrevenheid, b.v. een zoo zuiver Christelijken geest bij pas bekeerde heidenen, dat men wel eens onwillekeurig twijfelt, niet aan de goede trouw der berigtgevers, maar of zij ook voor uiting van ware overtuiging en alzoo van eigen, zelfstandig geloof hebben gehouden hetgeen voor een goed deel het nazeggen van opgevangen klanken was. Overigens verdient dit werk boven vele andere, mede ‘door de vereeniging ter bevordering van Christelijke lectuur’ uitgegeven, aanprijzing en lof. Bij wat minder geprononceerde rigting, die eigenlijk ook in zulke boeken niet te pas komt, zou die lof nog sterker kunnen zijn. Maar het vele goede en schoone, dat een warmen Christelijken indruk achterlaat, verbiedt ons, om op die kleur veel te letten. De lijst van drukfouten is groot, maar nog veel te klein, dat is jammer; de
ondervinding heeft ons geleerd, dat de beste indrukken bij de voor allerlei indrukken zoo ligt vatbare jeugd ligt verloren gaan door ééne opgemerkte drukfout, om welke een gansche volzin wordt voorbijgezien, en voor de jeugd is ‘Oom karel’ vooral geschreven.

Ds. c.s. adama van scheltema, die de bezorger is van vele goede vertalingen, heeft het genoegen mogen smaken om zijn
{==152==} {>>pagina-aanduiding<<}
eersteling van vóór twintig jaren nog eens aan de pers over te geven. Van h.g. demme's Pachter martijn en zijn Vader is, bij c.l. brinkman, eene tweede uitgave in klein formaat in 't licht verschenen, a f 1-50, geb. f 1-80. Jammer, dat zij met zoo weinig zorgvuldigheid is gecorrigeerd. Dit ontsiert het anders zoo verdienstelijke volksboek, op 't welk wij gaarne de woorden toepassen, die de vertaler uit wolff's Encyclopaedie der deutschen National Litteratur overneemt: ‘Demme was een man, die om zijne reinheid van hart en wandel en om zijne beproefde wereld- en menschenkennis even hoog te waarderen is als om... zijne verdiensten als schrijver van zedekundige verhalen. Zijn stijl is eenvoudig en edel. Zijn doelwit onderwijzen. Meesterlijk zijn in zijne verhalende schriften de schilderingen en ontwikkelingen van bijzondere karakters, die hij hoogst belangwekkend en met de grootste waarheid weet voor te stellen.’ Dat is eene groote lofspraak, welke wij echter moeten vergezellen met de opmerking, dat het eigenaardig Christelijke in dit volksboek wel wat meer tot zijn regt mogt gekomen zijn.

Altijd wachtende op eene twaalfde aflevering, hebben wij de elfde van vinke's Nieuwe Testament, bevattende De Brieven van den Apostel paulus aan de Philippensen en Colossensen laten liggen zonder er melding van te maken. 't Zou wel der moeite waardig zijn om deze geheele uitgave van de HH. j.g. van terveen & zoon aan eene naauwkeurige en onpartijdige kritiek te onderwerpen en haar zuiver te karakteriseren. Dat zij de vrucht is van veel vlijt en naauwkeurigheid getuigt ook weêr deze aflevering. Wie er iets ferms en flinks, iets cordaats in zoekt, zal zeer bedrogen uitkomen. Met dit al kan zulk een werk, hoeveel beter het ook kon zijn ingerigt en bewerkt, veel nut doen en schijnt het ook in trek te zijn, daar reeds verscheiden afleveringen een tweeden druk hebben beleefd.

Nog eens is het woord: Kinderkens! het is de laatste ure, voor eene afscheidspreek als tekst gebruikt door Ds. j.w.th. lublink weddik. Mogt het nu toch waarlijk voor de laatste maal zijn! Een jong predikant, die zijne eerste gemeente verlaat, en johannes toen hij schreef: 't is de laatste ure -

{==153==} {>>pagina-aanduiding<<}
welk een onderscheid! Doch dit onderscheid behoeft niet in aanmerking te komen, want het tekstwoord wordt alleen op den klank af gebruikt. Bijzonders heeft de preek - niets. Het ‘veelvuldig (!) verlangen’ verontschuldige hare uitgave. Zeker heeft Ds. l.w. gemakkelijkheid van stileren boven velen vooruit; zietdaar het eenige dat de kritiek van zijn werk zeggen kan.

Het zal wel niet noodig zijn om eene eigenlijke beoordeeling te geven van de Vraagboekjes, die gedurig in het licht verschijnen ten gevolge van de hoogte, waarop het godsdienstonderwijs in de Protestantsche kerken, met name in de Nederlandsche Hervormde staat. Doch dit neemt niet weg, dat wij gaarne loffelijke aankondiging geven van k.a. wagner's Bijbelsche Verhalen voor scholen, catechisatiën en huisgezinnen, dat door Dr. l.s.p. meyboom, thans Predikant te Amsterdam, in der tijd is vertaald, later omgewerkt en aangevuld. Van het Eerste Stukje, bevattende de geschiedenissen van het Oude Verbond, ontvingen wij den achtsten druk, blijk genoeg van het ruime debiet, dat dit in vele opzigten uitmuntende boekje gevonden heeft. Het is dan ook kort en doelmatig. De prijs, slechts 30 cts., behoeft niet af te schrikken. Er behoort een Vraagboekje bij, 15 cts. kostende, en even als de Verhalen, te Groningen bij j.b. wolters uitgegeven. Deze beide boekjes hebben dit bijzondere, dat zij wel de lotgevallen des Joodschen volks tot op de ontbinding van den staat des Israëlitischen volks bij de verwoesting van Jeruzalem behandelen, maar die des N.V., en dus ook die van jezus, in een afzonderlijk tweede stukje ontvouwen.

Academisch Proefschrift over Artikel 68 der Grondwet, in verband met de Geschiedenis van het Nederlandsche Staatsregt beschouwd, door s.m.s. de ranitz. Groningen, j.b. wolters. 1858. In 8vo. 131 bl. - Wanneer men bedenkt hoe zeer in ons kleine land ten allen tijde het provincialisme geregeerd heeft, en het eene gewest niet als broeder met het andere verkeerde, maar als vijand afgunst en haat in het harte droeg; wanneer men nagaat hoe in onze geschiedenis de betrekking der provinciën onderling en de verhouding van dezen weder tot het Gemeenebest aanhoudend eene milde bron van quaestiën

{==154==} {>>pagina-aanduiding<<}
bleef, - dan is het voorzeker een gelukkig denkbeeld te noemen, dat zich een schrijver opdeed, die over dit onderwerp ons wilde voorlichten. Artikel 68 der Grondwet gaf daartoe eene gereede aanleiding. De commentaar op dat artikel echter moest niet zeer uitgebreid zijn, want het vond nog zeer zelden toepassing, en de meeste quaestiën waartoe het artikel aanleiding kon geven, zijn quaestiën van vorm, welke de tijd en de praktijk veelal het geregeldst en volledigst oplost. Aan dat artikel wordt dan ook door den Heer de ranitz weinig aandacht gewijd, maar zijn betoog is historisch en gaat in chronologische orde de allerbelangrijkste vraag na, omtrent de verhouding der provinciën onderling, van de Unie van Utrecht af tot de invoering der Grondwet toe. Dat onderzoek is met veel kennis en studie geschreven. Met groote ingenomenheid beschouwen wij deze proeve, die vooral uit een historisch oogpunt hoogst gewigtig is; niet het minst voor den tijd van maurits en oldenbarneveld, waarin de bepalingen der Unie - zeker niet de duidelijkste - tot de bekende geschillen aanleiding gaven. Den historicus vooral zij het werk van den Heer de ranitz aanbevolen, al raden wij ook den jurist en diplomaat het niet ongelezen te laten.

Opdat men niet denke, dat de nieuw verschenen deelen der verzameling van luttenberg's Chronologische Verzameling ons minder dan de vroegere interesseren, vermelden wij gaarne dat daarvan het jaar 1842 is verschenen en ons toegezonden. Indien wij er niets verder van vermelden, maar alleen aan de vroegere referten herinneren, is het om onze lezers niet te vervelen. Luttenberg's verzameling is een voortreffelijk boek; maar Referent zit er meestal mede in, hoe hij de loffelijke aankondiging variëren zal bij de toezending van elk nieuw verschenen deel.

Kemink en zoon gaven de Wet van 2 September 1854, houdende vaststelling van het Reglement op het Beleid der Regering van Nederlandsch Indië, in het licht (Utrecht, 1858, in 8vo., 27 bl., f : - 40). Het boekje bevat niets dan de Wet zelve, en is dus als boek boven de critiek verheven, wat men ook voor of tegen het Reglement wille aanvoeren. Hoe gelukkig als men geene commentaren geeft!

{==155==} {>>pagina-aanduiding<<}

Mr. p. van bemmelen rakelde de quaestie van De Meerderjarigheid van den Prins van Oranje nog eens op, in eene brochure, te Leiden, bij p. engels verschenen. De schrijver kiest partij voor Graaf van limburg stirum en tegen den Heer van der does de bije. Wij blijven de meening van den laatste volgen, op de gronden in de referte van diens brochure vermeld. Wij achten de vraag een axioma.

Een anonymus sprak in eene brochure, te Breda, bij broese en co. in 1858 uitgekomen, over Het Wetsontwerp tot evenredige verdeeling der Grondbelasting. Hij keurt dat ontwerp zeer goed en acht er mede voldaan aan eene lang gevoelde behoefte. Ten volle deelen wij in dit gevoelen, maar toch achten wij het onderwerp al zeer à vol d'oiseau behandeld in deze brochure, die niet veel meer dan het Ontwerp en de Memorie van toelichting bevat.

De Heer g.h. bletz gaf zijne Beschouwingen over de Plaatselijke Belastingen met betrekking tot de Voorstellen der Regering in het licht (Rotterdam, otto petri, 1858. 32 bl. f : - 35). Daarin worden de voorstellen der Regering bestreden. Het onderwerp is, ook in dit Tijdschrift, zoo dikwijls besproken, dat wij ons met de aankondiging dezer brochure vergenoegen, en alleen den Gemeentebesturen het spreekwoord herinneren, dat hem die het onderste uit de kan wil hebben, het lid op den neus valt.

Van onze Staatswetten bestaat eene legio uitgaven. Mr. a. de pinto vermeerderde dat getal door de uitgave dier Wetten met een Alphabetisch Register en de verwijzing naar de tot elk artikel betrekkelijke wetsbepalingen in den smaak van het Wetboek van oudeman. Dit denkbeeld is niet ongelukkig, en het boek (dat zeer goedkoop is) kan zoodoende velen het zoeken besparen. Dit is een groot voordeel, want... Time is money.

De Heer w. hoogvliet verzamelde alle Wetten en Besluiten van 1808 af, tegen wier overtreding straf is bedreigd (Gorinchem, j. noorduyn en zoon). Dit werkje voorziet in eene wezenlijke behoefte. Er is zooveel verboden, dat men bijkans niet meer weet wat men wel doen mag, en het is dus zeer wenschelijk, dat men in goede orde verzameld vinde, wat bij Be-
{==156==} {>>pagina-aanduiding<<}
sluiten en Wetten met straf is bedreigd. Degeen die met de opsporing of vervolging der misdrijven belast is, zal den compilator evenzeer dank zeggen, en hij en de jurist zullen het werkje naast de Strafwetten van van deinse, en het werk van oudeman en de jongh in zijne kast plaatsen, den Heer hoogvliet dankende, die hem onaangenaam zoeken bespaard heeft.

De bedoeling, waarmede de uitgever j.h. siddré, te Utrecht, ons een Nommer van den IVden Jaargang toezond van het gunstig bekende Tijdschrift Flora en Pomona, is zeker alleen geweest om ons te herinneren, dat het bij voortduring blijft bestaan. Wij willen beleefder zijn dan hij, en hem niet dat eene Nommer terugzenden, maar ons genoegen betuigen over het bestaan en den voortgang van dat Tijdschrift. Wanneer mannen van wetenschap en van practijk, zooals de Redacteurs en medewerkers zijn, er zich aan wijden, om aan eene zoo edele liefhebberij voedsel en voorlichting te geven, dan is het niet te verwonderen, dat deze specialiteit door een goed en sierlijk tijdschrift vertegenwoordigd wordt. Met genoegen hebben wij van de korte, alleen uit een stilistisch oogpunt hier en daar wat zwakke, stukjes kennis genomen. Eene beschrijving van de doorbloeijende roos, Victor Trouillard, opent het Nommer, eene afbeelding daarvan versiert het, en eene aardige mededeeling over een Aquarium zal het voor velen aanlokkelijk maken.

Spreuken en Rijmen voor de lagere Volksschool, door h.g. van der veen, Onderwijzer te Driesum. Te Dockum, bij a. schaafsma. 1857. In kl. 8vo. 4 bl. en 75 blz. - Onder bovenstaanden titel wordt ons een bundeltje versjes aangeboden, door den Schr. ter afwisseling met die van van alphen in 't licht gegeven, en vooral voor de lagere volksklasse bestemd. Tot dusver wisselden wij de kindergedichtjes van van alphen met die van goeverneur en heije af, en denken daarin ook vooreerst geene verandering te maken, aangezien 't ons voorkomt, dat die drie dichters te zamen ruime stof geleverd hebben voor de lagere scholen. - Intusschen vonden we ook hier verscheidene, aardige, zangerige versjes; van de meesten echter kunnen wij dit niet zeggen: vaak is de uitdrukking verwrongen en onduidelijk gemaakt om des lieven rijms wil.



{==157==} {>>pagina-aanduiding<<}




Boekbeschouwing.

Leerredenen, door Dr. J.J. Prins, Hoogleeraar in de Godgeleerdheid en Akademieprediker te Leiden. Leiden, P. Engels. 1858. In gr. 8vo. XIV en 294 bl. f 3 -:

Preken recenseren is een zeer moeijelijk werk, moeijelijk om vele redenen, maar veeltijds niet het minst omdat het een zeer kiesch werk is. Waarom toch ziet menige bundel leerredenen het licht? Men behoeft enkel zich te herinneren wat de afgezaagde inhoud der voorredenen is, om te denken aan een predikant, die nooit zijn werk als modelwerk zou hebben uitgegeven, maar die aan den drang van hartelijke vrienden geen wederstand heeft kunnen of durven bieden, of die ten behoeve van dit of dat fonds, van deze of gene inrigting zijn penningske wil geven. Nu komt de critiek achterna; zij wringt zich in allerlei bogten, prijst het doel, zegt dat er vrij wat uit het geleverde te leeren valt; maar laat toch zoo eventjes voelen, dat het zeer magere preekjes zijn, die gerust op den grooten hoop hadden kunnen blijven liggen. Dat is dan zeer onaangenaam voor den welmeenenden leeraar en verbittert zijne aanbidders tegen de critiek, die hen zoo veel zou kunnen leeren. Zou er waarlijk wel ondankbaarder werk zijn dan het recenseren van preken? Roei eens op tegen den stroom, den grooten stroom, die zelfs door zijn geweld preken van celebriteiten naar de pers moet voortjagen, van welke wij gerust durven zeggen, dat zij voor den onpartijdigen en bekwamen beoordeelaar beneden 0 staan. O redacteur der groene preken bij v.d. wiel! hoe laadt gij eene schuld op uw geweten!
Van ‘gerust zeggen’ gesproken - daarmeê hebben wij het anders als recensenten van preken volstrekt niet ruim, want wij gelooven, dat onze dierbare critiek onder ons maar al te omkoopbaar is, en dat het wetboek der homiletiek allerdringendst behoefte heeft aan herziening. Ieder legt de artikelen maar uit naar zijn eigen smaak, waarom de een al zijn heil in de schets zoekt, een ander in de dogmata, een derde in

{==158==} {>>pagina-aanduiding<<}
den stijl, een vierde in het toepasselijke, terwijl van het geheele wetboek dit wel eens de algemeene inhoud schijnt te zijn: ‘wees toch zoo eenzijdig mogelijk!’ Zou 't ook daarvan komen, dat de kenners van 't vak weinig of geen vertrouwen bij 't publiek vinden? Zou 't ook hun eigen schuld zijn?
Stelt u nu eens voor, lezers, welk een vrolijk gevoel van ruimte en luchtigheid den schrijver dezer regelen streelt, terwijl hij den bundel van Prof. prins naast zich heeft, ten opzigte van welken deze genoemde bezwaren eigenlijk niet bestaan. Hoort maar wat de opdragt zegt in de taal van een dankbaren zoon tot zijn hoogeerwaarden (de titel komt den man om zijne kerkelijke betrekking toe, maar aan mijn vader isaäc prins, Predikant te Amsterdam, zou, dunkt ons, beter staan) vader! Eerst het gewone: ‘Vader! ik wilde u wel een blijk van hoogachting geven - zie deze preken: de Rotterdamsche gemeente heeft mij geene rust gelaten.’ Maar dan letterlijk het volgende: ‘Ik moet echter om volkomen opregt te zijn, u ook de keerzijde mijner overleggingen toonen en, tegenover den aandrang tot de uitgave, dien ik vermeld heb, niet verzwijgen, wat mij daarvan bijkans zou hebben afgeschrikt. Sedert ik namelijk geroepen ben, om aan onze hoogeschool, nevens andere vakken, ook de predikkunde, zoowel theoretisch als practisch, te onderwijzen, heb ik mij zelven, meer nog dan te voren, rekenschap trachten te geven van hare onveranderlijke grondbeginselen en van hare regtmatige eischen in onze dagen.’ (Volgen eenige regelen, over welke straks nader.) ‘Nu draag ik wel de bewustheid met mij om, dat ik mij van het begin mijner evangeliebediening af, met ernst bevlijtigd heb, om hieraan zooveel mogelijk te voldoen; maar niet minder diep ben ik er van doordrongen, hoezeer ik te dezen opzigte ben te kort geschoten en nog gedurig in velen struikel. Gij kunt hieruit opmaken, hoe ongaarne ik door de uitgave dezer leerredenen den schijn op mij laden zou, alsof ik meende zekeren graad van volkomenheid bereikt te hebben. En juist dit hield mij eene wijle tijds van de voorgenomen uitgave terug. Wanneer ik nu echter tegen zulk een vermoeden, waar het mogt hebben post
gevat [n.b. is dat een bijvoegsel om den zin wat ronder te maken; of weet Prof. prins, dat zulk een vermoeden heeft post gevat?], met kracht protesteer, dan durf ik hopen, bij allen, die mij regt kennen

{==159==} {>>pagina-aanduiding<<}
[n.b. wij kennen Prof. prins volstrekt niet, maar indien het waar was: le style c'est l'homme, dan was het zeker gemakkelijk om tot zijn karakter te besluiten; gelukkig voor Prof. prins, dat deze regel niet doorgaat en dat de mensch niet onvoorwaardelijk naar zijn stijl mag gerigt worden; want zou zijn collega geel hem in 't aangezigt den stijl dezer preken durven qualificeren?] geloof te zullen vinden. Meent overigens iemand dat de hervormde kerk eenig regt heeft, om ingelicht te worden omtrent den aard en de strekking van het Akademisch onderwijs, ook in de predikkunde, waarvan voor hare toekomst zoo onberekenbaar veel afhangt, welnu, hij zal dan door dezen bundel in staat zijn, om, wat althans onze hoogeschool en mij zelven betreft, daarover met eenige kennis van zaken te oordeelen.’
Heerlijke woorden voor den recensent! De bundel is mede bestemd om beoordeeld te worden, en de auteur is een zeer nederig, zeer bescheiden man, die zijn werk volstrekt niet onberispelijk acht, wien het een genoegen moet zijn, zijne fouten te zien aanwijzen, niet voor zich zelven, (hij is er zich van bewust) maar voor zijne leerlingen en hoorders. Hierbij komt nog iets van belang. Hij heeft zelf in de opdragt, waarin wij nog zijn blijven hangen, ons geholpen in hetgeen waarover wij klaagden: in het onduidelijke van het wetboek der homiletiek; hij heeft met juistheid en beknoptheid de regels, waarnaar hij beoordeeld moet en wil worden, te boek gesteld en ons alzoo den maatstaf aan de hand gedaan. Wij hebben dus niets te doen als (daar wij, over 't algemeen, vrede hebben met dien maatstaf) hem met naauwgezetheid aan te leggen, telkens eerbiedig vragende: ‘hebt ge u hier en daar niet een streepje of een duim of een palm verzien, professor?’ terwijl wij eindelijk de vermetelheid zullen hebben om op één punt als ijkers op te treden en den maat zelven aan onzen legger te onderzoeken.
Om nu dien maatstaf bekend te maken, zijn wij genoodzaakt nog eenige zinsneden uit de opdragt over te schrijven: ‘De overtuiging is in mij verlevendigd en versterkt geworden, dat de evangelieprediking des te beter zijn zal in zich zelve en voor de gemeente des te vruchtbaarder, hoe meer zij zich aansluit aan het wèlgekozen en wèlbegrepen Schriftwoord en voorts, met vermijding van alle gekunstelde vormen en over-
{==160==} {>>pagina-aanduiding<<}
bodig sieraad, zich onderscheidt door gestrenge eenheid van onderwerp, eenvoudigheid van bewerking, algemeene verstaanbaarheid, geregelde, logische orde en echt praktische strekking, overeenkomstig de behoefte der gemeente.’ Bravo! Verder: ‘De meening wint in onze dagen veld, dat de leerrede, om aanspraak te maken op goedkeuring en lof, de kenmerken vertoonen moet van het scherp geformuleerd dogmatisch standpunt des predikers en vooral de resultaten van het godgeleerd en wijsgeerig onderzoek moet zoeken over te brengen tot de gemeente. Ik voor mij deel in die meening niet, althans niet onvoorwaardelijk, en betreur zelfs het misbruik, hier en daar van de wetenschap op den kansel gemaakt, en de schade, daardoor onvoorzigtig aangerigt. Dat de prediker, naar mijn oordeel, langs den koninklijken weg moet gevormd zijn voor zijn gewigtig werk, dat hij over de vraagpunten des tijds, even als over de christelijke waarheid tot in al hare bijzonderheden, zijne eigene wèlgevestigde overtuiging hebben moet en niet schromen mag, om haar, waar dit voegt, ook voor de gemeente onbewimpeld uit te spreken, daarvan behoef ik U de verzekering wel niet te geven. Maar dit neemt niet weg, dat ik mij zelven, zoo dikwijls ik optrad, en ook mijnen leerlingen gedurig herinner’: - volgen woorden uit de Wenken opzigtelijk moderne Theologie: bravo! bravo! Professor! Zulk eene taal uit Leiden klinkt driewerf heerlijk; het dogmatische leven daar dreigt wel eens gevaarlijk te worden voor de practijk; maar geen
nood, als gij inbindt, tempert, leidt, en dat doet zonder aanzien des persoons, zelfs met den moed en de onpartijdigheid, die vereischt worden om uit de hatelijke Wenken woorden als gulden woorden over te nemen! 't Zijn dan ook gulden woorden; jammer, dat die wenkenschrijver zooveel gegronde reden tot klagen heeft gegeven, ten gevolge waarvan zijne tegenstanders hem onschadelijk hebben kunnen maken. Doch wij hebben met uwe preken en niet met die wenken te doen, waarom wij ons haasten om met voorbijgang van eenige zinsneden, die anders ook der behartiging waardig zijn, deze nog over te nemen, die ons de meeste stof tot bedenking geeft: ‘Ik heb zelfs niet geaarzeld, om enkele leerredenen in dezen bundel te plaatsen, tot wier vervaardiging mij de aanleiding blijkbaar van elders gegeven was, of waarin misschien sommige denkbeelden en uitdrukkingen

{==161==} {>>pagina-aanduiding<<}
van anderen onwillekeurig zijn overgenomen. De lof der oorspronkelijkheid toch, vaak al te duur gekocht, is de hoogste niet, dien wij zoeken moeten, en ik ben mij bewust, ook waar anderen mij waren voorgegaan op hetzelfde spoor, mijn eigen weg zelfstandig te hebben bewandeld. Dit kan U daaruit blijken, dat ik, bevreesd voor eenvormigheid en vrij van slaafsche navolging, voor elke leerrede een plan zoek te ontwerpen en te volgen, gewijzigd naar den aard van tekst en onderwerp en naar het doel, dat ik mij heb voorgesteld. Ook te dezen opzigte, meen ik, kan de les der verscheidenheid niet genoeg worden aangeprezen en in acht genomen.’
En nu voor goed een einde aan 't citeren, maar om al dadelijk met hart en ziel op te komen tegen het geweld dat in deze voorrede tegen de oorspronkelijkheid gepleegd wordt. 't Is den professor gegaan, dunkt mij, met zijn homiletisch geweten als 't menig mensch met zijn geweten gaat. Het wijzigt zich al heel aardig naar onze zwakheden; meent toch niet, dat de vriend van veel uitgaan zich de waarde en den pligt der huiselijkheid zoo levendig voor den geest stelt als de meer ernstige; hij ziet dat huiselijke van zijne gevaarlijke zijde aan, namelijk dat het ons bekrompen en neêrslagtig kan maken - en stelt zich gerust over zijn niet huiselijk zijn. Ons komt het voor, dat van geene homiletische bepaling in deze voorrede met zooveel dédain gesproken wordt als juist van die oorspronkelijkheid, en dit heeft ons de oogen doen opengaan voor het hoofdgebrek dezer preken. Is 't u gegaan als ons, dan naamt gij den bundel herhaaldelijk in handen om den prediker te leeren kennen, dan hadt ge iedere reize veel goeds ontvangen; en toch gevoeldet gij dat er iets aan ontbrak. Waarom waren wij na 't lezen der eene preek van modderman al weêr nieuwsgierig naar de volgende? En waarom hebben wij gedurig onder 't lezen van diens twaalftal vergeten, dat wij wat langzamer en naauwkeuriger lezen moesten, zoodat wij nu onder het aangename vonnis eener herhaalde lezing liggen, terwijl de gedachte ‘recensent te zijn’ ons alleen kon dwingen om de preken van prins gezet door te lezen? Omdat, onzes achtens, Prof. prins, uitgenomen dat minder gunstig eigenaardige in zijn stijl, in dezen zijn bundel ten minste, niets oorspronkelijks openbaart. Wat hij doet, konden honderd anderen evenzoo als hij gedaan hebben, ofschoon men niet mag

{==162==} {>>pagina-aanduiding<<}
vergeten, dat men zeer zelden in één mensch de faculteit om zooveel en zoo velerlei zoo goed te doen, zamen vereenigd ziet. Laat Prof. prins in eene der maandelijksche preekverzamelingen nog eens eene preek uitgeven; uwe vrouw zal hem u voorlezen, en wij gelooven, dat zij dat ten einde toe kan doen zonder dat gij zegt: ‘die kan, die moet van Prof. prins zijn!’ Zal u datzelfde gebeuren met eene preek van v. oosterzee, ten kate, v. koetsveld, beets en wie niet al meer? Wat broes en steenmeijer overdreven, dat houdt prins te veel achter: zijne eigenaardigheid, zijne oorspronkelijkheid. Wacht u voor de kwaadwillige vraag of daarvan iets in hem is. Zonder eenigen twijfel; onzes achtens heeft ieder mensch iets geniaals, maar het gelukt sommigen, misschien wel uit pligtbesef, dat geniale te onderdrukken. Dat kan echter alleen plaats hebben, wanneer het genie niet zoo onwederstandelijk dringt als bij velen. Dwing één der bovengenoemden eens, om eene preek te schrijven, zoo, dat gij niet merken kunt van wien zij is; al stond er de doodstraf op, zij zouden het onmogelijk kunnen. Waar die vonk echter aanblazing noodig heeft, komt men er zoo ligt toe om zich zelven niet te geven zooals men is, 'twelk ons toch altijd als een zeer groot gebrek in een prediker voorkomt. En waarom moet men zich zelven in zijne eigenaardigheid geven en niet gewikkeld in een kleed, dat de persoon onzigtbaar maakt? Staat niet de oorspronkelijke bloot voor zoovele fouten? Eilieve, mijdt die fouten steeds meer en meer, maar niet door er iets meer beteekenends voor weg te werpen. Dat uitstekende puntje is juist het puntje van aanknooping met de harten van anderen. Niets uitstekends te hebben kan alleen schadeloos zijn als alles uitstekend is.
Dit neemt nu volstrekt niet weg, dat de preken van Prof. prins nut kunnen doen; ik wil ze ieder gaarne te lezen geven; maar wat in een artikel van een woordenboek best kan gemist worden (en Prof. prins heeft onzes achtens voortreffelijke gedeelten van het Bijbelsch Woordenboek geschreven), kunnen wij in preken niet ontberen: een preekbundel moet zoo spreken, dat onwillekeurig voor dat boek een man in de plaats komt, een man met een bepaald karakter, een denker of een poëet, een dogmaticus, een historicus, een criticus, een exegeet - maar uit dezen bundel leer ik niet wie Prof. prins is. En ik geloof dat dit zoo geheel anders zou kunnen zijn. Wanneer

{==163==} {>>pagina-aanduiding<<}
wij met oplettendheid nagaan, hoe wij hem van elders kennen, dan komen wij tot de overtuiging, dat hij wel degelijk zijne eigenaardigheid heeft. Om die aan te toonen op een gebied dat zeer na aan het homiletische grenst, herinneren wij alleen zijn vroeger verschenen werk: Allerlei uit de Heilige Schriften des Nieuwen Verbonds. Hier is de man in zijn element als practisch exegeet, vooral als een zoodanige, die het kleine en vaak niet opgemerkte weet op te sporen en ten nutte zijner lezers aan te wenden. Ons dunkt dat zijne leerredenen er zoo ontzaggelijk bij zouden gewonnen hebben, als hij niet in de voorrede van dàt boek had kunnen schrijven: ‘Indien iemand meenen mogt naar deze opstellen, zooals zij daar liggen, mijnen gewonen prediktrant te kunnen beoordeelen, hij zou zich zeer bedriegen.’ Blijkbaar acht de schrijver het een zegen, dat de zoodanige zich zeer zou bedriegen, maar wij achten het schade, groote schade. Wij bewonderen hem, dat hij van allerlei preekmanieren vaak het beste heeft overgenomen, dat wij bij hem sporen vinden van de bestudering der meest verschillende modellen; wij willen zelfs met verbazing opmerken, hoe geheel hij al die kunst in zijne magt heeft; maar onze droefheid verbergen, dat hij niet op geheel eigenaardige wijze zijne kennis en bekwaamheden met één band omsluit - dat mogen wij niet. Wij zien het ongaarne dat wij in den geheelen preekbundel geen spoor ontdekken van worsteling met eene te veel eischende individualiteit en dat hij ook deze geheel in zijne magt heeft. Daardoor krijgen deze preken van den man van meer dan alledaagsche bekwaamheid een alledaagsch voorkomen; zij missen dat wat men karakter noemt; zij zondigen tegen den regel: ‘geef u zelven!’
Wanneer wij nu het genoemde gebrek in verband beschouwen met de betrekking, die de anteur in de kerk bekleedt, dan spreken wij onze meening uit, dat het ook daaraan zich zal wreken. Wel zal hij aan den eenen kant bewaard blijven voor den schadelijken invloed, dien mannen met al te sterk sprekende eigenaardigheid hebben, van namelijk de geesten der aan hunne zorg toevertrouwde predikers te veel naar den hunnen te vormen, zonder ze te leiden; maar aan den anderen kant zal hij waarschijnlijk minder invloed oefenen, omdat hij niet aantrekt, omdat hij koel en onverschillig laat, wel niet de mannen der alledaagschheid, maar de geniale koppen, die

{==164==} {>>pagina-aanduiding<<}
juist het meest leiding noodig hebben. De academieburgers, die met een hoogleeraar dweepen, moeten hem kunnen qualificeren als een groot exegeet, dogmaticus, historicus, homileticus. En te meer betreuren wij dat gebrek van eigenaardigheid, omdat overigens deze geheele bundel ons bewijst dat er van een man als Prof. prins zoo veel is te leeren wegens den schat zijner kennis en zijner ervaring, die, dunkt ons, alleen den glans van 't karakter mist, om allen tot zich te trekken.
Toetsen wij toch aan de boven uitgeschreven regels 's mans preken en wij zullen veelzins het onberispelijke er van erkennen.
De prediking moet zich aansluiten aan het wèlgekozen schriftwoord. Wij weten niet éénen tekst aan te wijzen, waarover wij het vonnis zouden durven uitspreken, dat hij niet wèlgekozen is. De schrijver houdt zich in 't geheel niet op met de dwaasheid der zoodanigen, die de meest gebruikte teksten als afgesleten beschouwen, maar schijnt met ons in de overtuiging te deelen, dat die teksten niet zonder reden de meest gebruikelijke zijn en waarheden of vermaningen behelzen, die der gemeente niet genoeg kunnen worden ingeprent. Voor 't meerendeel bezigt hij dan ook bekende gedeelten der schrift, huldigt evenmin de overdrijving der liefhebbers van frappante teksten als die van anderen, die ons weldra zullen dwingen, om over het geheele eerste deel van den Brief aan de Romeinen ééne preek te maken, omdat alles daarin zoo innig zamenhangt. Ook weet hij de verscheidenheid in zijne tekstkeuze te behartigen, nu eens een historisch, dan weêr een paraenetisch, soms een meer bespiegelend, éénmaal een zuiver dogmatisch onderwerp, over onze uitverkiezing door God. Altijd kiest hij een tekst, die ook eene practische zijde heeft. In één woord, in de zaak der tekstkeuze acht ik Prof. prins onberispelijk, een model.
Het schriftwoord moet niet enkel wèlgekozen, maar ook wèlbegrepen zijn. Het spreekt van zelf, dat ten dezen aanzien het karakter van Prof. prins zich niet heeft kunnen verloochenen, al komt het ook niet helder aan het licht. De vrucht van naauwkeurige bijbelstudie, de begeerte om de schrift te verstaan, komen hier duidelijk aan 't licht. Vooral roemen wij de exegese van Matth. viii:20; van Mark. i:7; van Rom. xii:2; van Efez. i:7. En wij zouden nog eens gaarne

{==165==} {>>pagina-aanduiding<<}
van onberispelijk, nog eens van model spreken, wanneer niet de laatste preek het uitdrukkelijk verbood. Prof. prins schijnt tegen het spreekwoord te zijn: einde goed, al goed, want wij achten die preek de minste uit het geheele boek. Eilieve, leest eens 1 Petri iv:10, dien krachtigen tekst, waarin petrus spreekt van de gave, die ieder ontvangen heeft en die hij moet bedienen. Dat woord gave heeft immers nog eene andere beteekenis dan hetgeen wij gewoonlijk onder de ons verleende gaven verstaan. Het duidt toch de eigenaardige bekwaamheid en geschiktheid aan, die ieder Christen door den H. Geest ontvangen heeft, om voor Gods rijk te arbeiden; ziet vooral het volgende vers, dat, zoo al niet bij den tekst opgenomen, dan toch bij zijne verklaring moest gebruikt zijn. Ook had de schrijver de eigenaardige kracht van dat bedienen niet moeten over 't hoofd zien; maar ten gevolge van zoo laxe exegese wordt natuurlijk de geheele tekst in de behandeling verwaterd, en komt Prof. prins bij het toespreken van de studenten in deze preek, die tot opening van den cursus moest dienen, tot de op zijn zachtst gezegd vreemde woorden: ‘Op u, ik erken 't, is het overwogen tekstwoord voor 't oogenblik nog niet van regtstreeksche toepassing; maar het wijst u de bestemming aan, waarvoor gij u zoekt te bereiden.’ Hoe? studenten mogen nog geene leden zijn van de burgerlijke maatschappij, wat zij gewoonlijk niet ambiëren - maar zijn ze 't ook niet van de Christelijke, die petrus bedoelt? Zeker worden wij door het ubi plura nitent tot deze opmerking gebragt en gedrongen haar zoo zonder terughouding uit te spreken.
Om nu meteen wat ons nog lakenswaardig schijnt te noemen, waartoe wij van zelf geleid worden door den volgenden homiletischen regel: ‘dat de evangelieprediking alle gekunstelde vormen moet vermijden;’ ons mishagen juist hier die gekunstelde vormen; 't is wel niet altijd 3 × 3, maar toch dikwijls. Wanneer zal men toch afleeren, die ijdele symmetrie te volgen? Zoo dikwijls vragen wij ook in deze preken naar de inwendige noodzakelijkheid van dit of dat punt. Bedenkelijk komen ons de vier toepasselijke punten van Preek VII voor; maar vooral de gansche toepassing van Preek IX. Is de geheele leerrede niet toepassing als men ten tekst heeft: wordt dezer wereld niet gelijkvormig! En welaan, gij wilt er eene om 't gebruik te huldigen, en behalve de

{==166==} {>>pagina-aanduiding<<}
toepassing nog een tweede deel om de waarheid te bewijzen - waarom dan al weêr noodzakelijk, gepast, mogelijk? is dat zuiver logisch? Ook de anders zoo voortreffelijke preek over de voorbeschikking heeft drie toepasselijke punten, waarvan 1o. alle roem is uitgesloten - wij zien niet in, hoe deze toepassing bepaald uit de voorbeschikking volgt; dat zou evenzeer het geval zijn als God niet voor eeuwen, maar bij het schenken van het heil des evangelies eene wilsbepaling dienaangaande gemaakt had.
Kunnen noch mogen wij alzoo onze goedkeuring aan den preekbundel schenken, wanneer wij aan die vermijding van alle gekunstelde vormen denken, des te hooger loopen wij er mede als wij vernemen, hoe alle overbodig sieraad zoowel in de opdragt als in de preken wordt verloochend. Er is volstrekt geen streven naar opschik in dit boek en volstrekt toch ook geene verwaarloozing van den vorm; de stijl is de deftige preekstijl, meer nog naar het eenigzins te deftige dan naar het gemeenzame overhellende. Beeldspraak is juist gekozen en zuiver gehouden. Er is afwisseling van den onderwijzenden, vermanenden, bestraffenden, opwekkenden toon - zelfs de zalvende laat zich hooren, maar toch spaarzaam. - Met gelijken lof kunnen wij getuigen voor de eenheid van onderwerp. Wij willen niet kleingeestig zijn en voor iedere vraag, die bij ons oprijst, uitkomen; wij willen de laatste preek nu ook maar stil laten rusten, maar dan ook op de themata of opschriften van deze preken als voorbeelden wijzen. Prof. prins weet juist en naauwkeurig waarover hij telkens preken zal, en wie dat in zoo weinige woorden zoo juist weet te omschrijven, die moet ook wel bij de behandeling voet bij stuk houden, gelijk hier meestal geschiedt.
Daarenboven kan ons oordeel niet anders dan zeer gunstig zijn wat de eenvoudigheid, algemeene verstaanbaarheid, geregelde logische orde en echt practische strekking aangaat, onder voorbehoud altijd van 'tgeen wij meenden te moeten aanmerken op het gekunstelde in den vorm, dat ook tot schade van de logica komt. Maar overigens bevelen wij deze preken ten dringendste aan om te bestuderen, hoe men voor het publiek nuttig kan preken. Prof. prins heeft niet te vergeefs jaren lang in de gemeente gearbeid en wel met lust en opmerkzaamheid. Hij spreekt eene taal, die de meesten verstaan, hij kent den weg

{==167==} {>>pagina-aanduiding<<}
om de harten der menigte te leiden. Navolgenswaardig is dan ook zijne manier om onderscheidende toepassingen te maken, platweg gezegd voor bekeerden en onbekeerden. Meesterlijk ontwijkt hij het gevaar om door die toepassingen den lieven hoogmoed te streelen of de vreeze op te wekken bij een zeker bijzonder soort van menschen, die dat wel aangenaam vinden. En toch ontwijkt hij ook meesterlijk het gevaar, om op grond van eene verleidelijke theorie alle kerkgangers voor Christenen te houden van den echten stempel, voor halve engelen, zooals dat wel eens gebeurt.
Maar hiertoe is Prof. prins veel te veel de man van de practijk. Dat hij het is mogen wij ook veilig als den grond beschouwen van zijne denkbeelden over dogmatische preken. Godgeleerdheid en godsdienst - die beiden houdt hij zuiver gescheiden; als academieprediker preekt hij toch als voor eene gemeente; voor hoe menigen hoogleeraar is de predikstoel in de Christelijke vergadering niet onderscheiden van den catheder in de collegie-kamer. 't Zijn dan ook leerredenen, die de vrucht zijn van zulk eene verwarring! Leerredenen, die den nadenkenden de vraag afpersen of die prediker jonge lieden moet opleiden om vooral door de prediking des woords harten voor christus te winnen. Die vraag doen wij met het oog op Prof. prins niet hoofdschuddende, maar om er een dankbaar ja op te laten volgen; want het resultaat van geheel onze beschouwing is dit, dat de Hoogleeraar in dit boek zijne bevoegdheid om aan 's lands eerste academie onderwijs in de homiletiek te geven, heeft bewezen, daar hij de eeuwig geldende regelen dier wetenschap zich bewust is, er zich blijkbaar naar heeft gevormd en nog verder naar vormen kan. Dit gunstige oordeel moge opwegen tegen het minder gunstige dat wij te vermelden hadden. Kan Prof. prins, kunnen zijne vrienden onze welmeenende critiek niet verdragen, wij zullen daarom geen woord terugnemen, daar wij ons bewust zijn zonder aanzien des persoons, uit belangstelling in de zaak der evangelieprediking ons gevoelen geuit te hebben, en volmondig onze vreugde kunnen betuigen over de bekleeding van den hoogleeraarspost door zoo bekwaam een man. De tijd is immers voorbij, dat men iemands werk als volmaakt moest beschouwen om er meê te zijn ingenomen?






{==168==} {>>pagina-aanduiding<<}

Het Leven van David. Door W.D. Statius Muller. Te Dordrecht, bij H. Lagerwey. 1858. In post 8vo. XII, 198 en 2 bl. f 1-25; geb. in geheel linnen met verguld. f 1-50.

De schrijver van dit boekje, Evang. Luth. Predikant te Schiedam, meende bij het verlaten zijner gemeente te Zutphen eene gedachtenis zijner werkzaamheid aan zijne vrienden te moeten schenken, en gaf daartoe eenige leerreden uit, die wij in dezen bundel vereenigd vinden. Om anderen niet tot jaloerschheid te verwekken, droeg hij ze op aan alle gemeenten, waarin hij leeraar is geweest, Tiel, Brielle, Helvoetsluis, Bodegraven en Zutphen. Hij voegde er tot inleiding of opdragt bij, de rede door hem gehouden tot afscheid van zijne Zutphensche gemeente. De overige tien preken behandelen het onderwerp, dat op den titel staat uitgedrukt. Maar neen! niet alle tien hebben op het leven van david betrekking. De rei wordt bij No. 5 op het onverwachtst afgebroken, door eene leerrede over sauls laatste toevlugt en dood. Waarom die vreemdeling zich tusschen de negen gezusters heeft ingedrongen, begrijpen wij niet. Zij had best kunnen worden gemist. Zij verbreekt de eenheid. Zij is hier niet te huis. Vergeefs hebben wij naar de reden van dit onverklaarbare verschijnsel gezocht, dat in lijnregte tegenspraak is met den titel van het boek en met het plan van den schrijver.
Wat nu de overige hier geleverde preken betreft, zij handelen over davids jeugd, zijn strijd met goliath, zijne vriendschap met jonathan, zijne vervolging door saul, zijne grootmoedigheid jegens saul, zijn val, zijn berouw, zijne laatste lotgevallen, zijn lijden en dood. - Zij kenmerken zich door eenvoudigheid en door een goed gebruik van den tekst voor de practijk van het leven. Zij onderscheiden zich niet door nieuwheid van vinding en voorstelling, terwijl de schrijver, die toont nog geheel en al op supranatureel standpunt te staan, door zijn arbeid niets heeft toegebragt om eenig licht te verspreiden over zulke zaken, waarbij de ontwikkelde leden der gemeente in onze dagen voorlichting behoeven, begeeren en ook ontvangen moeten. Het zij genoeg op het verhaal van saul's bezoek bij de profetes te Endor te wijzen, om deze

{==169==} {>>pagina-aanduiding<<}
opmerking te regtvaardigen. De uitgever heeft gezorgd voor een goed uiterlijk van dit boekje. Het zij velen eenvoudigen tot stichting en zegen.
- r -





Blikken in het Leven der Natuur. Afl. 2, 3, 4 en 5. Leeuwarden, G.T.N. Suringar. 1858. In post 8vo. Per jaarg. f : - 90.

Onder dezen titel gaat de uitgever suringar te Leeuwarden voort, kleine schetsen van verschillende schrijvers over menigerlei onderwerp uit het gebied der natuurwetenschap aan ons publiek aan te bieden. Afl. 2. bevat eene schets van Dr. t.c. winkler, ‘Aan het strand der zee’, waarvan de titel echter min gelukkig gekozen is, daar ze handelt, niet zooals men vermoeden zou over hetgeen aan het strand der zee te zien en op te merken is, maar over watervogels. Voor dengene die uit deze bladen iets wenscht te leeren, behoeft dit kleine, onwillekeurige bedrog geene reden van teleurstelling te zijn, want er wordt daarin veel wetenswaardigs op vrij onderhoudenden, bevattelijken toon medegedeeld. Wilden we iets aanmerken, het gewigtigste zou zijn, dat ook hier weêr zoo dikwijls een ongelukkig gebruik gemaakt wordt van het woord instinct. Op bl. 55 wordt te kennen gegeven, dat de list, die sommige vogels bezigen om de aandacht van hunne belagers van hun nest af te leiden, uit instinct voortvloeit. Ref. zou wel eens willen weten, waarom dit geene verstandelijke uiting zou mogen heeten. Dat de spin zich een net weeft, kan eene instinctmatige handeling genoemd worden, eene handeling waartoe men begrijpt dat de aandrift haar van nature ingeprent is, en die zij niet zou kunnen verrigten zonder bepaalde organen daartoe geschikt, die er juist op wijzen dat het weven van een net in hare natuur ligt. Daar zijn zoo onmerkbare trappen tusschen instinct, in de ruime beteekenis die men gewoonlijk aan dit woord geeft, en verstand, dat men door het ruime gebruik van dat woord onwillekeurig eene materialistische opvatting van de zielsverrigtingen - ook bij den mensch - in de hand werkt. Maar het misbruik met dat woord zal nog wel lang voortduren; de psychologen schijnen nog niet tot de overtuiging gekomen te zijn, dat ook voor hunne wetenschap de methode vruchtbaar kan zijn, die voor de
ontleed- en

{==170==} {>>pagina-aanduiding<<}
natuurkunde des ligchaams zulke schitterende uitkomsten opgeleverd heeft, namelijk de weg van vergelijking met de dieren. Burdach's werk, ‘Blikken in het leven’, waarvan voor eenigen tijd ten onzent eene vertaling uitgekomen is, bevat, bij veel wat als verouderd aangemerkt mag worden, in die rigting veel verdienstelijks. Mogten we der Redactie van de ‘Blikken in het leven der Natuur’ een onderwerp ter behandeling aanbevelen, dat in belangrijkheid boven vele uitmunten en zeker aangenaam te lezen zijn zou, dan wilden we de vrijheid nemen haar aan te sporen om geloofwaardige mededeelingen van verstandelijke uitingen bij dieren, zooals ze in menigte hier en daar verspreid gevonden worden, te verzamelen en daaraan een paar afleveringen van hunne ‘Blikken’ te wijden.
Afl. 2 wordt aangevuld door een klein stukje van bernstein, getiteld: ‘De geheimen der natuur.’ De titulatuur in deze aflevering is bepaald ongelukkig, want dit stukje weder behelst alleen eene veroordeeling van de natuurphilosophie.
De derde Afl. bevat: ‘Veranderingen en bewegingen in de natuur, naar bernstein’, en ‘Schetsen uit het dagelijksch leven der insecten, naar het Zweedsch van p.f. wahlberg.’ Het eerstgenoemde stuk is bepaald sterk in paradoxen, zooals bernstein ze trouwens meer heeft. Men leze alleen de titels der Hoofdstukken. Zoo is Hoofdst. 3 getiteld: ‘Hoe een rots wandelt’; Hoofdst. 5: ‘De rotsen wandelen ook over het vaste land’; Hoofdst. 6: ‘Merkwaardige zomerreis eener rots’. Men kan wel niet ontkennen, dat die titels iets piquants hebben. Dit stuk is over het geheel al vrij slecht vertaald. Overigens is het boeijend geschreven en beklagen we het dat we de halfrijpe theorie van de gletscherbeweging, waartoe men bijna uit wanhoop in den laatsten tijd gekomen was, hier reeds populair voorgedragen vinden. Die geheimzinnige beweging der gletschers is inderdaad veel gemakkelijker te verklaren dan volgens de voorstelling dat zij werkelijk een vloeijen, als van eene zeer dikke vloeistof, genoemd zou mogen worden. Bij gebreke van iets beters wisten de natuurkundigen in den laatsten tijd die voorstelling wel vrij smakelijk te maken, maar reeds bij rossmässler in zijn jongste - ook ten onzent vertaald uitgegeven - werk over ‘Het Water’ vinden we eene minder gewrongen verklaring, die echter eerst ten volle gegeven is door de proeven van de Engelsche natuuronderzoe-
{==171==} {>>pagina-aanduiding<<}
kers faraday en tyndall. Die proeven hebben geleerd, dat de waarheid veel eenvoudiger was dan de verkeerde voorstelling die men zich van de zaak maakte. Wanneer namelijk het bed van het berg-ijs eene andere helling krijgt, of wel breeder of naauwer wordt, of wanneer de weg zich kromt, vloeijen de ijsdeeltjes niet uiteen om zich te schikken naar de ruimte die hun aangeboden wordt, maar
inderdaad worden ze ten gevolge van de kracht, die van boven op ze drukt, vanéén gereten, met dien verstande evenwel dat de breukvlakten weder zamengelijmd worden, door het water dat er tusschen dringt en bevriest. In de eenvoudige omstandigheid dat water tusschen naauwe spleten in het ijs zoo gemakkelijk bevriest, ligt volgens de schoone proeven der bovengenoemde natuuronderzoekers de sleutel van het geheele geheim der beweging van het berg-ijs.
Eene andere onjuiste voorstelling die we op bladz. 114 vinden is al zoo dikwijls bestreden, dat het bijna een ondankbaar werk genoemd mag worden, er weder op terug te komen. Het is deze: dat het water onder alle vloeistoffen de eenige is, die bij het vastworden zich uitzet. Alleen ontbreekt hier de teleologische uitweiding, die wijst op het nut dat deze inrigting aanbiedt voor de instandhouding van het leven der visschen. Die uitweiding is dan ook al vrij afgezaagd, maar de geheele meening is, als gezegd, onjuist. Daar zijn vloeistoffen - hetzij ze bij den gewonen warmtegraad der lucht in dien staat voorkomen of dien eerst bij verwarming aannemen - welke even als water bij het vast worden eene meerdere ruimte innemen, zoodat het vaste ligchaam dus ligter wordt dan de vloeistof, waaruit het ontstond. Reeds voor eenige jaren bouwde een Fransch natuurkundige daarop eene theorie ter verklaring der werking van het in vloeibaren staat verkeerende binnenste der aarde op hare korst. Dit diende dus genoegzaam bekend te zijn. Wel zijn er daarentegen ook andere vloeistoffen (die men vroeger meer bepaald op het oog had, omdat men er ook meer dagelijks meê omging) b.v. gesmolten hars, was, zwavel, enz., die bij het vast worden inkrimpen en dus zwaarder worden, maar waar het op aankomt: het water is de eenige vloeistof niet die zich bij het vast worden uitzet. Eindelijk vinden we opgegeven (bl. 113), dat de temperatuur van het wereldruim op - 50o C. berekend wordt. Pouillet berekende

{==172==} {>>pagina-aanduiding<<}
die temperatuur op - 142o C, en op Fort Reliance in N.-Amerika zijn temperatuursgraden van niet minder dan - 56.7o C waargenomen.
Uit deze opmerkingen zal men kunnen opmaken, dat we met dit eerste en verreweg grootste gedeelte van de 3e aflevering niet zeer ingenomen zijn. Des te meer voldoet het stukje, dat de nog beschikbare ruimte in die aflevering aanvult, en 't welk schetsen geeft uit het dagelijksche leven der insecten.
Afl. 4 handelt over ‘de kunst om goud te maken.’ Daarin wordt eerst de vraag behandeld of zij volgens het tegenwoordige standpunt der wetenschap als mogelijk beschouwd moet worden, en daarop teregt met een voorzigtig geuit ‘ja’ geantwoord. Vervolgens wordt het beginsel, waarvan de alchemisten bij hunne hardnekkig voortgezette pogingen om goud te maken, uitgingen, verklaard en de wijze uiteengezet, waarop zij zich voorstelden, dat de natuur goud maakt. Verder wordt verklaard wat men onder den ‘steen der wijzen’ verstond, en daarbij ter vergelijking gewezen op de gist, eene van die ‘stikstofhoudende stoffen, die onder den invloed van warmte en vochtigheid spoedig in ontleding overgaan, en daarbij het vermogen bezitten om andere stoffen, die op zich zelf niet zoo veranderlijk zijn, alleen door hunne aanraking ook tot ontleding te dwingen.’ Voor een populair geschrift is dit wel wat ver getreden op het gebied der ‘catalytische kracht’, die, altijd gewantrouwd, vooral in den laatsten tijd ten gevolge van schönbein's onderzoekingen veel kans heeft om uit de rei van bijzondere krachten geschrapt te worden, even als het in der tijd met de levenskracht gegaan is. Maar deze aanmerking zij slechts ter loops gemaakt. De Schr. leert verder: ‘hoe men de deugdelijkheid der kunst bewees door ‘bedrog en goocheltoeren’ aan den eenen kant, maar ook door ‘waarnemingen, die op zich zelven volkomen juist, ten gevolge van den toenmaligen trap der natuurkennis verkeerd werden uitgelegd.’ Eindelijk wordt nog met een woord gesproken van het nut, dat de alchemie gehad heeft voor wetenschap en nijverheid. Het verwonderde Ref., dat niet met een enkel woord melding gemaakt werd van den ijverigen verdediger der alchemie in onzen tijd Mr. tiffereau (?), die door licht en sterk salpeterzuur reeds goud uit
scheikundig zuiver

{==173==} {>>pagina-aanduiding<<}
zilver gemaakt wil hebben. Men zal echter uit deze aankondiging wel hebben kunnen opmaken, dat het stukje verdienstelijk geschreven is.
Wij vragen bescheidenlijk de vergunning om hetzelfde te mogen zeggen van het stuk over ‘warmtegeleiding’ van onzen verdienstelijken, met roem ook in het buitenland bekenden natuurkundige Dr. j. bosscha, jr. Dit stuk, voorkomende in Afl. 5, behandelt vooreerst de geleiding door vaste stoffen, door water, door lucht, en verklaart als toepassing daarop het nut van dubbele vensterramen. Verder zet de Schr. uiteen hoe het komt dat ijzer en marmer van gelijke temperatuur, mits kouder of warmer dan de hand, voor ons gevoel eene verschillende warmte schijnen te bezitten, en neemt hij hieruit aanleiding om op te merken - zeer juist! - ‘hoe oppervlakkig en ongerijmd de bewering is diergenen, die de waarnemingen onzer zintuigen bedriegelijk en de uitspraken van ons verstand, wanneer het alle waarneming uitsluit, voor onfeilbaar verklaren.’ Allen philosophen ter behartiging aanbevolen! Verder worden uit het aangevoerde eenige toepassingen gemaakt op woning en kleeding, de beteekenis van de uitdrukking: verwarmende kleeding opgehelderd en verder de proef van leidenfrost met de gevolgen daaruit af te leiden behandeld. Ten slotte wordt gesproken over de warmtegeleiding ten gevolge van de bewegelijkheid van water en lucht en hierbij gehandeld over de verwarmingstoestellen door verwarmd water. Op de laatste bladzijde geeft de Schr. gelegenheid om eene aanmerking te maken, waar hij ter loops spreekt van ‘de maan, die gelijk wij weten, geen dampkring bezit.’ Die opmerking schijnt heden ten dage niet meer geheel juist. Wel blijven de gronden onaangetast, waaruit men vroeger zoo al niet de afwezigheid, dan toch de onmerkbaarheid van zulk een dampkring afleidde; maar sedert de gegevens door een Deensch sterrekundige aan het licht gebragt, en medegedeeld in fechner's werkje: ‘Prof. schleiden und der Mond’, moet men de mogelijkheid erkennen, dat op de
zijde van de maan die bestendig van de aarde afgewend is, eene zeer merkbare atmospheer bestaat, waarvan de naar ons toegekeerde zijde slechts een voor naauwkeurige sterrekundige waarnemingen onmerkbaar gedeelte zou kunnen bezitten.

{==174==} {>>pagina-aanduiding<<}

Mogen de ‘Blikken in het leven der Natuur’ verder in ruime mate bijdragen tot bevordering van de kennis der natuur.

18 Jan. 1859.


a.s.






Phocion. Eene historische Studie van A. Romeyn, Phil. Theor. Mag. Litt. Hum. Doct. Rotterdam. C.W. Draijer. 1858. In gr. 8vo. 63 bl. f : - 50.

Het doel van den schrijver was, zooals hij in zijne voorrede getuigt, om eene rehabilitatie van phocion's goeden naam te leveren. Hij vangt aan met doel en weg van den waren staatsman te schetsen en stelt vast, dat de ware staatsman, met vaste beginselen toegerust, zich schikt, waar het noodig is, naar den geest zijns volks, en alleen dan kan slagen, als hij de voor het karakter zijner natie geschikte middelen aangewend heeft. Ik kan dit den schrijver niet toestemmen. Een staatsman, natuurlijk een ware, moet zich niet schikken naar den geest zijns volks, waar het noodig is; maar alleen dan en dan ook geheel, als het karakter van dat volk goed is. Blijkt het dat eene natie inderdaad haar waarachtig belang beoogt, een belang, dat met wat waar, regt en goed is niet strijdt, de staatsman schikke zich naar den geest van dat volk en lette slechts in zooverre op de omstandigheden, als hij daardoor de goede beginselen, waarmede alleen volksgeluk bestaanbaar is, niet zal verloochenen; anders lette hij er niet op.
Om zijne stelling te verdedigen geeft de schrijver eene biographie van phocion, den Athener. Hij wil ons in 't leven van dezen man doen zien, dat hij daarom alleen het slagtoffer van zijne beginselen geworden is, omdat hij ze wilde toepassen ook toen ze met den tijdgeest in strijd waren. - Phocion behoorde ten tijde van philippus en alexander te Athene tot de Macedonische partij en was tegen den oorlog, om de eenvoudige reden, dat hij het raadzaam achtte (bl. 23) den weg der overreding en der bevrediging in te slaan met hen die sterker waren dan de Atheners, raadzamer dan de wapenen op te vatten. En te regt, volgens den heer r. (bl. 25), ‘want het leven des Atheenschen staats scheen uitgedoofd.’

{==175==} {>>pagina-aanduiding<<}
Onafhankelijk te zijn (bl. 51) stond niet meer in de magt der Atheners. Daarom volgde hij eene verzoenende staatkunde (bl. 56), in de volle overtuiging, dat de oorlog tot niets anders leiden kon, dan om de banden knellender te maken. Daarom ijverde hij tegen demosthenes en onderhandelde met alexander en antipater, en hielp zooveel mogelijk de Macedoniërs Griekenlands vrijheid vernietigen. Na de amnestie, door polysperchon verleend, werd hij het slagtoffer zijner politieke vijanden (bl. 38-43), de democratische factie. - Ik zie in phocion iemand, die aan den wil, den Hang van het volk te veel toegaf en te weinig lette, of die begeerte geoorloofd was of niet. 't Volk had geene energie genoeg om de banier der vrijheid op te steken: welnu, dacht phocion, dan maar niet. De heer r. ziet (bl. 63) in hem ‘een Staatsman, die bij het beramen zijner plannen alles in rekening brengt behalve den geest en den gemoedsaard van het volk, waaronder (over?) hij bewind voert.’ Intusschen druischt het geheele werkje juist tegen zulk eene zienswijze aan. Op bl. 17 lezen wij: ‘Phocion was verzekerd bijval te vinden, wanneer hij de zekere nadeelen des oorlogs afschilderde’: vrede wilde dus het volk en rust. Op bl. 25: ‘het leven des Atheenschen volks scheen uitgedoofd’; ‘er is te Athene geene plaats meer voor vrije burgers en raadslieden, alleen voor dezulken, die doen wat hun bevolen wordt.’ 't Volk was dus zoo erg niet op tegenstand gesteld. ‘Onder zulke omstandigheden was phocion zaakwaarnemer en vriend van alexander en antipater.’ Dus hij volgde veeleer den Trieb zijner medeburgers. En bovendien blijkt ons uit demosthenes' welsprekende
oraties ten volle, dat hij, die bij 't volk van vrede en rust en toelagen en bedeelingen gewaagde (bl. 10), vrij wat meer naar het hart der Atheners sprak, dan hij, die ten strijde aanvoerde tegen de Macedonische overheersching. In enkele opgewonden buijen werd de kreet ‘te wapen’ gehoord, maar zij waren van korten duur. Ik kan daarom den heer r. niet toegeven, wat hij aan het slot van zijn werkje beweert: ‘Phocion wilde vrede, omdat de geest van zijn volk niet meer de geest was, die de Marathon-strijders bezielde en hun gemoedsaard traag en vadsig en weelderig was. Phocion is gevallen, niet als het slagtoffer van zijne verzoenende politiek, veeleer van partijhaat. Hij blijft voor mij het voorbeeld van een staatsman, die aan den

{==176==} {>>pagina-aanduiding<<}
geest en den gemoedsaard van zijn volk gehoor heeft geleend, zonder daarop te letten, hoe die waren.
De biographie zelve als zoodanig is overigens aangenaam en onderhoudend geschreven, al valt de rehabilitatie ook minder gunstig uit. De schrijver vergunne mij echter nog een paar observaties.
Op bl. 12 lezen wij: ‘terwijl demosthenes meer tot het gevoel en de hartstogten zijner hoorders sprak, trof phocion hen door de juistheid zijner oordeelen.’ Die tegenstelling is niet juist. Ik geloof dat de revoeringen van den eerste, waarin hij philippus' politieke intrigues met een adelaars-oog doorziet, de drijfveêren van al zijne handelingen aan 't licht brengt, nog al van een treffend juist oordeel getuigen. - Bl. 54 staat: ‘dat phocion in de school van plato was opgeleid,’ ik geloof het gaarne, maar dan heeft hij stellig niet veel van zijn leermeester geprofiteerd. Immers hoe zou hij zich niet aan eene geld-aristocratie, als die op bl. 32, onttrokken hebben, hij de leerling van hem, die sprak: ‘τιμωμένου δὴ πλούτου ϰαὶ τῶν πλουσίων, ἀτιμοτέρα άρετή τε ϰαὶ οἱ ἀγαθοί’? - Bl. 35: ‘het behoud van een volk is de hoogste wet.’ Toegestemd! mits niet ten koste van deugd en eer. - Bl. 60: ‘ieder individu in 't dagelijksche leven laat zich leiden, deels door zijn gevoel deels door zijn verstand. Ongelukkig die de inspraken van een van beiden slechts hoort.’ Neen! Welzalig hij, die dat doet; die weet dat wij niet gevoelen zonder ons verstand, en gevoelen niet staat tegenover inzien, begrijpen of verstaan, maar eenig en alleen 't gevolg van het erkennen is. Verder zou ik 't woord ‘deszelfs’ (bl. 11) liefst weggelaten hebben.
Ten slotte schijnt mij het woord van grote veel waarheid te bevatten: ‘in so far as this great public misfortune can be imputed to any one man - to no one is it more ascribable than to phokion’, voor zoover hij met zijn invloed demosthenes krachtig had kunnen ter zijde staan.
Januarij 1859.


h.e.m.





Lettres inédites de Jean Jacques Rousseau à Marc Michel Rey, publiées par J. Bosscha. Avec 2 facsimilés. Amsterdam, Fred. Muller. Paris, Didot Frères. 1858. In gr. 8vo. XXII en 320 bl. f 3-60.

De Fransche literatuur dagteekent een nieuw tijdperk van

{==177==} {>>pagina-aanduiding<<}
jean jacques rousseau. Wie schetst het ons beter dan saintebeuve? ‘De zuivere, ligte, losse, zoo vloeijende en gemakkelijke taal, die de zeventiende eeuw aan de achttiende ten deele had nagelaten, had weinig groote veranderingen ondergaan. Fontenelle, montesquieu waren eigenaardigheden gebleven. Voltaire, zoo als hij zelf zeide, geleek op de beekjes die doorschijnend zijn omdat ze weinig diepte hebben. De eeuw verlangde meer. Zij wilde aangedaan, verwarmd, verjongd worden door de uitdrukking van gedachten en gevoelens, die zij zich slecht omschreef en die zij nog zocht. Toen verscheen rousseau: den dag waarop hij zich zelven geheel bewust werd, deed hij zich te gelijk aan zijne eeuw kennen als den schrijver die het meest geschikt was om met nieuwheid, met kracht, met gloeijende redekunst de verwarde gedachten uit te drukken die woelden en geboren wilden worden... Sedert jean jacques hebben in den vorm der taal, door hem geschapen en ingevoerd, onze grootste schrijvers hunne eigene vernieuwingen gelegd en getracht grooter te worden.’
Rousseau gevoelde zelf waarin zijn meesterschap lag. ‘Telkenmale,’ schrijft hij van een geleerden corrector sprekende aan zijn uitgever, ‘telkenmale als er sprake zal zijn van wetenschap of rede ben ik bereid mij aan zijn oordeel te onderwerpen. Maar als het op stijl aankomt wil ik dat men mij den mijnen late tot in mijne fouten.’ Elders wil hij eene onnaauwkeurige aanhaling uit de historie niet verbeteren, omdat ‘de zin zoo gecadenceerd is, dat de bijvoeging van eene enkele lettergreep de geheele harmonie zou bederven.’
Het verwondere ons dus niet dat de stichter der Fransche philologisch-critische school, victor cousin, den stijl van jan jacques schier het eerst tot voorwerp van studie koos en aanbeval. De Heer bosscha zoekt, zeer juist, voornamelijk daarin de regtvaardiging zijner uitgave van eene in familiepapieren gevonden briefwisseling van den grooten schrijver met zijn uitgever, marc michel rey te Amsterdam.
Het is bekend dat de komst der Fransche réfugiés hier te lande aan den Hollandschen boekhandel, die, toen onze republiek haren grootsten bloei gekend had, een tijdperk van verval dreigde te gemoet te gaan, een nieuwen prikkel gaf en de geheele achttiende eeuw door tot de groote omwenteling, haren luister deed behouden. De roem die zich de Hollandsche

{==178==} {>>pagina-aanduiding<<}
drukkerijen in de zeventiende eeuw verworven hadden, de betrekkelijk groote vrijheid die de drukpers hier te lande genoot, de gemakkelijkheid dat toch landgenooten voor de uitgave zorg konden dragen, lokte vele Franschen letterkundigen hierheen om hunne geesteskinderen in veiligheid het licht te doen zien. Van daar dat toen rousseau in 1754 te Geneve, beider vaderstad, den Amsterdamschen boekverkooper leerde kennen, de afstand die toen werkelijk bezwaren opleverde, hem niet afschrikte om aan rey de uitgave van een zijner eerste geschriften op te dragen.
Het zou reeds zeer voor rey pleiten, al kenden wij rousseau's oordeel over hem niet, dat hij het twintig jaren lang met hem uithield. Hij moest wel van het goede en grootsche in het karakter van jean jacques overtuigd zijn om zijn ligtgeraakt, wantrouwend, lastig humeur met geduld te kunnen verdragen. Hooren wij wat rousseau zelf van hem getuigt (Confessions, Boek XI): ‘Deze boekverkooper van wien men mij zooveel kwaad te Parijs vertelde, is evenwel van alle met wie ik te doen heb gehad de eenigste met wien ik altijd tevreden ben geweest. Wij waren, 't is waar, dikwijls in twist over de uitvoering mijner werken; hij was onbezonnen, ik driftig. Maar in geldzaken en handelingen die daarmede in betrekking staan, heb ik hem altijd even stipt als eerlijk gevonden. Hij is zelfs ook de eenigste die mij opregt bekend heeft dat hij goede zaken met mij deed, en dikwijls heeft hij mij gezegd dat hij mij zijn fortuin verschuldigd was, mij aanbiedende om er mij deel aan te geven. Mij geen regtstreeksch blijk van zijne dankbaarheid kunnende geven, wilde hij mij die ten minste betuigen in mijne huishoudster, aan wie hij eene lijfrente van driehonderd francs verzekerde, in de acte te kennen gevende dat het geschiedde uit erkentelijkheid voor de voordeelen, die ik hem bezorgd had. Hij schikte dit tusschen ons zonder vertooning, zonder aanmatiging, zonder gedruisch, en indien ik er niet tegen iedereen het eerst van gesproken had, zou niemand er iets van geweten hebben. Deze handelwijze trof mij dermate, dat ik mij sedert dien tijd met waarachtige vriendschap aan rey gehecht heb. Eenigen tijd later verlangde hij dat ik peet zou zijn over een zijner kinderen: ik stemde er in toe; en eene der verdrietelijkheden van den toestand waartoe men mij gebragt heeft is deze, dat men mij ieder

{==179==} {>>pagina-aanduiding<<}
middel ontnomen heeft, om voortaan mijne gehechtheid aan mijn peetdochtertje en hare ouders tot nut te doen zijn.’
Hoe gaarne zouden wij door den Heer bosscha nader ingelicht zijn omtrent de oorzaak der verwijdering, die vijf jaren voor rousseau's dood tusschen hem en rey plaats greep. De aanleiding leeren wij uit deze Brieven kennen. Rousseau had zijn exemplaar van de Nouvelle Héloïse weggeschonken en verzocht aan rey een ander, van de oorspronkelijke uitgave namelijk. Rey zendt hem bij vergissing eene latere uitgave, waarvan hij de ontvangst berigt, met verzoek hem te melden ‘of dit quiproquo van hem komt.’ Dit is zijn laatste brief aan rey. Het antwoord van dezen schijnt hem aanleiding gegeven te hebben, om, in de eenige maanden later te Parijs verschenen Verklaring betreffende verschillende herdrukken zijner werken, te berigten, ‘dat hij zich met eigen oogen overtuigd heeft dat de herdrukken van rey juist dezelfde veranderingen, weglatingen, vervalschingen inhouden als de Fransche, en dat deze zoowel als gene naar hetzelfde voorbeeld en onder dezelfde leiding vervaardigd zijn.’ Ook heet het in eene later geschreven noot bij de hiervoor aangehaalde plaats uit de Confessions: ‘Toen ik dit schreef was ik er nog verre af, het bedrog te vermoeden, te begrijpen en te gelooven, dat ik later in de uitgaven mijner schriften ontdekt heb, en waar hij genoodzaakt is geweest voor uit te komen.’ Geldt dit werkelijke vervalsching van den tekst - wat dan waarschijnlijk geschied zal zijn om bij den invoer in Frankrijk geene verhindering te vinden, - dan kunnen wij er rousseau niet hard over vallen, dat hij, ook in zijn vertrouwen op rey weder zoo bitter teleurgesteld, de betrekking tot hem afbrak. Vergeten wij niet wat het zijn moest voor den man die geene rust kende als er
een zijner geschriften ter perse was, uit angst dat zijne vijanden er in 't geheim veranderingen in zouden maken; die van iedere drukfout een misverstand vreesde, maar die het ook moest zien dat zijne werken in herdrukken en nadrukken op de schromelijkste wijze verknoeid, zelfs in een geheel anderen geest omgewerkt werden, - wat het voor hem zijn moest, den eenigen uitgever op wien hij vertrouwen stelde aan die knoeijerijen deel te zien nemen - en dat van zijn Héloïse, het eenigste zijner schriften, waarvoor hij nog hart had! Eene vergelijking van de eerste uitgave van de Héloïse met de

{==180==} {>>pagina-aanduiding<<}
latere van rey - waren beiden niet in het bezit van den Heer bosscha? - had ons zekerheid kunnen verschaffen, wat wij van die tekstveranderingen te denken hebben.
Gij vermoedt reeds, lezer, wat de brieven aan rey hoofdzakelijk behelzen: wat een auteur, een ‘driftig’ auteur, aan zijn uitgever, een ‘onbezonnen’ uitgever, te schrijven heeft. Maar gij hoopt ook den erkentelijken, vertrouwenden vriend te hooren spreken. Ach, dat wij voor al die klagten - over het treuzelen van den drukker, over slechte correctie, over ongeregelde toezending van proeven; voor al die verbeterde lezingen, voor al die bijzonderheden over de wederzijdsche voorwaarden, over de verzending der proeven en der boeken zelve, in een woord voor alles wat de auteur zijn uitgever te schrijven heeft - wat meer door den vriend werden schadeloos gesteld! Slechts hier en daar verfrischt u te midden van al die dorheden, een woord van belangstelling in rey's verwanten, in zijne vrouw - ik twijfel er niet aan, schrijft hij gekscherend, of uwe brieven zouden er beter op zijn, als gij ze uwe vrouw liet lezen voor gij ze wegzondt - en zijn peetekind, de kleine jeannette die hem al schrijft, een eerste maal allerliefst, maar een tweede maal is moeders hand er in te herkennen -, en doet u de groete goed aan onze bentincks, telgen van den grooten portland, vrienden van hemsterhuis, Mecaenen der mannen van geest, wier woning - hij wist het - voor hem openstond.
Stelt gij er evenwel belang in om te weten hoe hoog het honorarium was dat rousseau van zijn uitgever ontving? gij zult hier vinden dat de brief aan d'alembert over den schouwburg hem 720 francs verschafte, de geheele Nouvelle Héloïse 2160 francs, de Emile 1500 francs, het Contrat Social 1000 francs. Hij behield echter het regt en kon voor eene nieuwe vermeerderde uitgave zijner werken 5000 francs vragen. Rousseau had weinig anders om van te leven dan de arbeid zijns geestes - hij behoeft het hier zelf niet menigmaal te betuigen, om ons niet veel aan het bedrijf van muzijk-copiïst of wat hij meer bij de hand nam te doen hechten - maar hij betuigt ook met zijne ‘huishoudster’ van 1600 francs jaarlijks te kunnen leven!
Voor de geschiedenis van den stijl van rousseau hebben de brieven aan rey - juist omdat zij wel het minst voor den

{==181==} {>>pagina-aanduiding<<}
druk bestemd waren, waarde, vooral ook de verbeterde lezingen die hij bij den druk in den tekst aanbragt; - of dit echter de uitgave van zoo vele volstrekt onbeduidende brieven regtvaardigt?
Voor de zorgvuldige uitgave en de hier en daar belangrijke aanteekeningen is het pligt, den Heer bosscha dank te zeggen; voor den keurigen druk mogen wij niet verzuimen de Hollandsche drukkerij hulde te brengen.


x.





Ons Vaderland. Historisch-Romantische Schetsen uit de Vaderlandsche Geschiedenis (,) van de vroegste tijden tot op heden (.) Door G. Engelberts Gerrits (,) met medewerking van eenige (?) vaderlandsche geleerden (!?) en letterkundigen (.) Deel V en VI. Amsterdam (,) P.M. van der Made. 1857, 1858. In 8vo. VIII en 280, VIII en 280 bl. met gelith. titelvignet. f 1-80 per Deel.

De vorige deelen van dit boek of tijdschrift - wat is het? - zijn bij afleveringen herhaaldelijk in onze Boekbeschouwing besproken; maar thans heeft de lezer een geruimen tijd ruste gehad van Ons Vaderland. De medewerker, wien vroeger de beoordeeling van dit werk was toevertrouwd, is door den dood aan het Tijdschrift ontvallen, en hij die zich nu die taak ziet opgedragen, achtte eene stuksgewijze aankondiging hier minder gepast; bovendien verschilt hij eenigermate in opinie van den vroegeren beoordeelaar.
Ware het maar inderdaad zoo, dat dit werk door de zamenwerking van eenige, vooral vaderlandsche geleerden en letterkundigen ware bijeengebragt! Dan zou ik nog met minder schroom mijn oordeel uitbrengen. Maar nu alles zoo klaarblijkelijk van ééne en dezelfde pen is, wier geheele trant reeds in de verte uit elk woord, op elke bladzijde ons tegenratelt en tegenbazuint, - nu is het zooveel te harder voor dien eenen persoon, zij het dan engelberts gerrits, of een ander die voor hem schrijft, om te hooren, dat zijn werk toch niet zoo erg mooi is, als hij misschien wel denkt.
De verschillende indrukken, die dit letterproduct op mij gemaakt heeft, geven mij regt, om het te vergelijken met eene taart, uit goeden suiker, goeden boter en goed meel gebakken - tot een misgebak, en door eene brave gastvrouw

{==182==} {>>pagina-aanduiding<<}
voorgezet met de nederige maar zeer vaste overtuiging dat de gasten eens regt getracteerd worden. Waarde lezer! zoudt gij niet verlegen zijn, zoo gij uw oordeel over zulk eene taart moest uitbrengen? zou dat oordeel ook niet zeer verschillend zijn, al naar dat gij meer hetzij op de goede grondstof, hetzij op de bloempjes en versieringen, waartusschen de taart geschoteld werd, let, of dat gij met meer of minder fijnen smaak of grooten honger bedeeld waart?
Nagenoeg bevind ik mij in dezelfde positie tegenover Ons Vaderland, als gij tegenover uwe taart, met dat verschil evenwel, dat ik mij er niet met een halfgemeend compliment kan afmaken. En om ietwat geregeld den verschillenden indruk, die deze lectuur op mij maakte, weêr te geven, zal ik mij op een drieledig standpunt plaatsen, en het beschouwen als een historiewerk, als een letterkundig product en als een boek voor volkslectuur.
De man, die deze historisch-romantische verhalen schreef, is voor alle dingen een historicus; maar, maar, versta mij wel! Geen gervinus, geen aug. thierry; een dilettant, doch ook weder een koning onder de dilettanten; een napluizer, een opspoorder, een neuzer in vele boeken, die het waarlijk zoo ver heeft gebragt, dat zijn historiegesnuffel bijna historiestudie genoemd kan worden. Vraagt gij mij of hij er iets van weet, ach lieve hemel! hij weet van die grijze oudheid - zoo grijs, dat ze bijna wit papier is - veel meer feitjes, bijzonderheidjes, enz., dan hij, die het thans waagt hem te beoordeelen. Hij heeft blijkbaar groote liefhebberij om zooveel van die oude geschiedenissen, van Noordsche mythologie, van zeden en gewoonten te weten, als men zonder eigenlijke bronnenstudie verkrijgen kan.
Zou hij niet in staat zijn de bronnen zelven na te zoeken? Misschien wel. Maar zulke studie acht hij zeker overbodig. Uit de tweede en derde hand leert hij veel spoediger wat hij weten wil, en waarom zou degelijke, originele kennis zooveel meer waarde hebben? Kent hij Latijn? Ach! op zich zelf doet dat er niets toe, want die kennis op zich zelf brengt de zaligheid, zelfs de letterkundige niet aan. Alleen in zoo verre die kennis zamenhangt met eene ernstig wetenschappelijke opvoeding is die vraag van eenig belang. Maar het is niet zoo geheel gemakkelijk om dit aangaande den bekenden of onbekenden schrijver

{==183==} {>>pagina-aanduiding<<}
te bepalen. Zeker, hij haalt horatius en virgilius, seneca en valerius maximus aan, maar hij kan ze ook uit eene vertaling kennen. Zelfs chrysostomus, augustinus, cyrillus verschijnen in zijne noten (Dl. V, bl. 219, 20, 21); maar zoo, dat hij ze blijkbaar uit de tweede hand aanhaalt. Op eene andere plaats verklaart hij b.v. wat een dactylus en een hexameter is (Dl. VI, bl. 39), maar hij spelt daktylus, en scandeert een vers als hexameter, dat onmogelijk in die maat te lezen is. Ook spelt hij cathegesen, spreekt van de Iliade van homerus, en van horatius' Satiren, L. 3 (dus den titel in het Hollandsch, het aangehaalde boek in het Latijn, terwijl de juiste Satyra vergeten wordt). Dat hij spreekt van lectules Brunildes kan even goed eene drukfout als onbekendheid zijn. In allen gevalle, is hij een gestudeerd persoon, zooals men het noemt, dan is zijn vertoon van geleerdheid zeer ongepast, maar het zou hoogst bespottelijk zijn, zoo hij het niet ware. Doch in ernst kan men het niet gelooven, al leest men maar alleen zulke dolzinnige etymologische opmerkingen als in de noot Dl. VI, bl. 63, 64, of hoort men hem met hooge wijsheid verklaren dat burger van burg afkomt.
Ongetwijfeld is er een schat van historische kennis zamengebragt in het voornaamste der drie verhalen van deze twee deelen, fredegonda en brunilde, dat van bl. 124 van Dl. V tot 240 van Dl. VI loopt. Maar dat geheele verhaal is niet anders, dan eene omwerking en uitbreiding hier en daar van de Recits des temps Merovingiens van den grooten aug. thierry. Daar vond onze vaderlandsche geleerde zijne historische stof geheel gereed en geordend, waarbij hij niets heeft gevoegd, dan eenige wijsheid over Noordsche Mythologie, die er bij de haren wordt bijgesleept door middel van eene oude vrouw, die aan kinderen onderwijs geeft.
Het kan zijn, dat de twee andere verhalen, Radigys en Berthold, de Fries, iets meer oorspronkelijk zijn; maar dan toch altijd slechts in dien zin, dat in plaats van een, twee of drie andere schrijvers daaraan ten grondslag gelegd zijn. Welke, rekende ik onnoodig te onderzoeken.
Ziedaar reden genoeg, waarom ik mij niet beijveren zal, om enkele onnaauwkeurigheden in de medegedeelde feiten op te sporen, die er op die wijze wel niet velen in zullen zijn. Hij mag hier en daar eens wat verward verhalen - zooals met

{==184==} {>>pagina-aanduiding<<}
de vijandelijkheden tusschen hilperik en sigebert na galeswinda's dood het geval is - over het algemeen is hij pluizer genoeg, om naauwkeurig te zijn. De onnaauwkeurigheid ligt dan ook niet in de feiten en bijzonderheden die hij mededeelt, maar in de onwetenschappelijke wijze, waarop hij ze somtijds weêrgeeft.
In die wijze waarop de stof wordt verwerkt, dáár ligt de zwakke zijde. Ach! dat ik dit boek maar niet als letterkundig product behoefde te beschouwen, want in dat opzigt valt er met den besten wil niet veel loffelijks van te zeggen. Ja, in zoo verre, onze vaderlandsche letterkundige heeft prachtig en verbazend de handigheid, om eene gebeurtenis, die hij leest, te romantiseren. Hij weet een minnend, al is het dan ook een echtbreukig minnend, persoon behendig er tusschen te schuiven en de vereischte episodetjes en schilderingen in te vlechten. Al wat hij weet, ja wat hij ten halve en ten vierde weet, hij heeft den tact en de liefhebberij, om het alles te pas te brengen, en van daar een zekeren rijkdom, omdat hij ongetwijfeld veel van deze oude tijden weet en ook zonder genade den ganschen voorraad uit zijn brein over den lezer uitstort. Maar hij maakt dan ook denzelfden indruk als dergelijke menschen in het dagelijksche leven, die met een greintje kennis, al is het pas uit een Conversations-Lexicon gehaald, veel meer vertooning maken, dan een ander met een pond.
Smaak, dat is het hoofdingrediënt, waaraan het dezen historico-romanticus ganschelijk ontbreekt. Daarom opent hij zijn vijfde deel met een verhaal, waarvan de geheele intrigue alles behalve liefelijk is: de Engelsche ella, die land en hart van haren radigijs met het zwaard komt veroveren en hem ten altaar voert als een schaap ter slagtbank, met verbreking van een gelukkigen echt, - terwijl dat geheele portret van deze lieve ella uiterst terugstootend is. Daarom grijpt hij zoo gretig het Merovingische tijdvak aan, en kiest met blijkbaar welgevallen tot titel: ‘Tafereelen uit het tijdvak der Merovingische gruwelen.’ Zie, dat is kaplaken! Geen enkel liefelijk beeld wordt ons voorgesteld; maar de historie nog overdreven, om monsters als hagen, fredegonda, enz. te krijgen. Meldt thierry hem galeswinda's vermoording, wacht! hij zal dat eens uitwerken, de helsche gezigten van de moordenaren, het draaijen van den strop - alles kunt gij genieten, tot in de

{==185==} {>>pagina-aanduiding<<}
fijnste bijzonderheden. En zoo zweept hij zijne pen en spant zich in tot de meest woeste voorstellingen van hilperik's toorn, van brunilde's wraakzucht, fredegonda's razernij, de verschrikkingen des middeneeuwschen oorlogs, enz. enz. Heeft hij meer subtile toestanden der ziel te schetsen, gelijk b.v. fredegonda's tijdelijke neiging tot inkeer bij het ziekbed harer zonen, dan schiet zijne kracht te kort en vervalt hij in ongerijmdheid. - Löfna's bekeering tot Virgiliaansch Platonismus (Dl. VI, bl. 145 en volgg.) is niet beter.
Onze romancier laat fredegonda een dag nadat zij onder de ijselijkste ijselijkheden bevallen is, door haar vrouwelijk schoon een man verleiden tot verraad en moord. Hij laat hilperik te midden zijner dienaren vermoorden door zijn huisgraaf, die terwijl hij hem nog den knie op de borst zet, maar behoeft uit te roepen, dat brunilde's zendelingen dit gedaan moeten hebben, om alle vermoeden van hem zelven af te wenden, en daarbij nog gelegenheid vindt, om eene vrij lange zamenspreking met zijn stervende slagtoffer te hebben, die niemand hooren mag. Met nog meer zulke staaltjes zou ik u kunnen vermaken.
Het kenmerkende van den mensch is zijn stijl. Ik twijfel er niet aan, velen zullen dezen stijl mooi vinden, nu! ik vind hem ook mooi, maar zoo ontzettend mooi, dat ik er zeeziek van word. De schrijver heeft niet eens onze taal zoo geheel in zijne magt, dat hij voor schoolfouten gewaarborgd is, getuige ‘rijen, de middel, aanhoor mij, loeg, deelnoot, door den wisselval des geluks, verhaalde hen, de bleekte, de aangrepen, opkleppende vensters’, en zoovele meer, die wij op elke bladzijde kunnen aanwijzen. Nergens heeft hij het bijvoegelijk naamw. na het lidwoord verbogen, een onbehagelijk misbruik, dat vrij algemeen is, maar op den duur vervelend wordt, te meer daar, bij des schrijvers rijkdom aan epitheta ornantia, bijna geen substantivum zonder zulk een gemutileerd adjectivum voorkomt.
Maar wanneer nu zoo iemand met een eenvoudigen stijl tevreden ware, dan zou het nog wel gaan. Doch men moet het gelezen hebben, om zich een begrip te vormen van den hoogdravenden en holklinkenden poëtischen toon, dien hij overal aanslaat. Dit zou al op zich zelf eentoonig wezen; maar daarbij dan al die kreupele beeldspraak, onnatuurlijke constructies,

{==186==} {>>pagina-aanduiding<<}
geaffecteerde woorden, - lieve hemel! slechts in Nederland is het mogelijk, dat zulk een stijl niet dadelijk alle lezers afschrikt. Een bed moet altijd eene huwelijkssponde of een echtkaros heeten, en waar de gewone woorden hem nog niet mooi genoeg zijn, daar maakt hij nieuwe als b.v. koolstoom (!) voor gewone rook. Het spreekt van zelf dat de man ook wel in staat is, om van tijd tot tijd een eigen gemaakt versje te pas te brengen, natuurlijk altijd poëzij in denzelfden geest; maar als zijn prozastijl zoo jammerlijk boeten moet voor deze gave der poëzij die hij heeft, dan ware het hem beter, die gave niet ontvangen te hebben.
Ik heb reeds te veel van dit boek gezegd, en het lust mij evenmin, om vele voorbeelden van dezen bespottelijk winderigen stijl bij te brengen; maar het is ook waarlijk niet noodig, daar ieder die maar eenigzins smaak heeft geene enkele bladzijde te vergeefs zal opslaan, om voorbeelden daarvan te vinden.
Daarom nog maar een enkel woord over Ons Vaderland als volkslectuur.
Het is zoo jammer, dat de schrijver dien onbedwingbaren lust heeft, om met geleerdheid en fraaiheid van stijl te schitteren. Want kan men dat eens over het hoofd zien, wel, dan heeft zijn arbeid zeer vele verdiensten. Om tegenover de vele romans, die alleen gruwelen of nietswaardigheden bevatten, romantische verhalen te stellen, die geschiedenis en vooral vaderlandsche geschiedenis ten grondslag hebben, is allezins een gelukkig denkbeeld. En waarlijk onze schrijver heeft kennis genoeg en verbeelding genoeg, om dit redelijk goed voor een alledaagsch publiek te doen. En neemt men in aanmerking, hoe dat publiek veelal is, dan zal het mij niet verwonderen, dat deze verhalen redelijken aftrek hebben. Alleen rekende ik het de verpligting der critiek om ook eens te onderzoeken en uit te spreken, welke waarde het boek heeft als letterkundig product.
Wanneer het denkbaar was, dan zou ik wenschen den schrijver tot wat meer bezadigdheid en eenvoudigheid te hebben aangespoord, - zonder iemand van de lezing van zijne historische serieën te hebben afgeschrikt.
d - d.






{==187==} {>>pagina-aanduiding<<}

Les Églises Romanes du Royaume des Pays-Bas. Par F.N.M. Eyck van Zuylichem, Membre de quelques societés littéraires. A Utrecht, chez Kemink et Fils. 1858. Gr. in-4to. 16 pag. et IX lithograph. f 2-50.

Na den bijkans totalen ondergang der Nederlandsche riddersloten en kloosters, zijn onze oude kerken nu zeker wel de voornaamste gedenkteekenen der middeneeuwsche bouwkunst hier te lande. Maar dan hebben ze ook overgroot belang voor de historie der achitectuur; en deze historie wederom, is zij niet eene onuitputbare bron van nieuwe architectonische scheppingen?
De liefde voor Christelijke kunst in 't algemeen, voor Christelijke bouwkunst in 't bijzonder, is in de laatste jaren blijkbaar ontwaakt, en maakt nog bij voortduring rassche vorderingen. En voorwaar, 't was en is geene doellooze liefhebberij, waar men zoovele ondoelmatige en onaesthetische kerkgebouwen zag en ziet verrijzen. Alberdingk thijm beging geen anachronisme, toen hij, ook en niet het minst voor den kerkbouw, op getrouwer behartiging der ‘Kompozitie in de Kunst’ aandrong. En hij wees onzen architecten buiten kijf den regten weg tot verbetering, als hij hun voorschreef: ‘Onderzoekt de Historie. Vraagt haar, in welke dagen men gelijke of dergelijke behoeften te bevredigen gehad heeft; hoe, met welke vormen, men die heeft weten te bevredigen. Merkt op, wat onze tijd ánders, wat zij méer eischt.’
Zijn convent en burgt van ons voorgeslacht de een na den ander verdwenen, meer en meer komt thans de beurt ook aan hunne kerken. Geen jaar, waarin 't getal van dezen niet mindert; en zelfs die gespaard blijven, ondergaan - wat trouwens reeds in de middeleeuwen zélven geschied is - herstellingen en verbouwingen, bij welke zij hare oudste en dus merkwaardigste gedeelten inschieten. Wel is waar, van velen heeft men beschrijvingen en afbeeldingen; maar die doorgaans geheel niet met het oog op de behoeften der architectuur werden vervaardigd, en van daar veel te onnaauwkeurig zijn. Ongaarne misten wij echter onder de door den Heer e.v.z. aangeduide gunstige uitzonderingen de Wandelingen van den vlij-
{==188==} {>>pagina-aanduiding<<}
tigen haasloop werner door de Kerken der Over- en Middel-Veluwe (kist en rooijaards, Nieuw Archief, I, bl. 85 vv.) met de daarbij gevoegde teekeningen, die nog kunnen aangevuld worden met eene afbeelding der kerk van Ermelo door denzelfden Schrijver in den Gelderschen Volks-Almanak voor 1851.
De vroegste kerken lijden natuurlijk eerst en meest. Zij waren gebouwd in den Romaanschen stijl, dien men ten onregte verward heeft met den Byzantijnschen, daar hij, ofschoon niet weinig elementen uit dezen ontleend hebbende, naar zijn grondvorm toch veeleer van de Basilieken afstamde. Zijne heerschappij duurde tot in 't midden der XIIIe eeuw, als wanneer zijne rondbogen door de Gothische of liever Germaansche spitsbogen voor goed verdrongen werden. Reeds lang van te voren evenwel was een overgangsstijl in zwang geraakt, waarin de spitsboog nog slechts bij afwisseling of wel lancetvormig voorkwam.
't Zijn dan deze heel- of half-Romaansche kerken (niet zelden door latere Gothieke vernieuwingen voor den ongeoefende moeijelijk te onderscheiden), tot wier grondige kennis de Heer e.v.z. ons hier eene hoogst grondige bijdrage levert. Eerst een resumé zijner opmerkingen over de bewuste gebouwen, en dan een aantal afbeeldingen met zorgvuldige verklaring. Alles zóó intéressant, dat wie ook maar een weinigje 't zij met architectuur, of met archaeologie opheeft, dit boek wel met graagte moet doorstuderen.
Geve de S. ons nog vele zulke resultaten en vruchten zijner ijverige nasporingen, aan hetzelfde of ook aan latere tijdvakken te koste gelegd! Maar worde hij hiertoe dan ook aangemoedigd, doordat ieder bemiddeld kunst- of oudheidminnaar - gelijk bij werken van dezen aard volstrekt noodzakelijk is - het zijne toebrenge tot een behoorlijk debiet! Ook de Uitgevers hebben zich dit door de zorg, aan druk en plaatwerk besteed, ruimschoots waardig gemaakt.
Jammer toch, dat debiet en wetenschap beiden niet vergunnen, diergelijke geheel vaderlandsche kunststudiën het licht te doen zien in 't voor hen zóó natuurlijke kleed der vaderlandsche taal!
v.p.







{==189==} {>>pagina-aanduiding<<}

Uit Fanny Fern. Door Cd. Busken Huët. Leeuwarden, G.T.N. Suringar. 1858. In post 8vo. 4, VIII en 196 bl., met gelith. titelplaat. f 1-80.


Overdrukjes. Schetsen en Verhalen door Cd. Busken Huët, Predikant bij de Walsche Gemeente te Haarlem. Haarlem, C. Zwaardemaker. 1858. In post 8vo. VIII en 265 bl. f 2-50.

In een tijd zoo bij uitstek ‘nuchter wetenschappelijk’ als de onze, een tijd waarin men à force ijvert voor het verspreiden van materiële kennis, en waarin de gedachte meer en meer schijnt veld te winnen, dat een boek, al is het nòg zoo droog en dor, nòg zoo stijf en onbehagelijk, mits het slechts met dàt doel zij opgesteld, ook onbetwistbaar goed is en verre boven anderen den voorrang verdient, - in zulk een tijd, zeiden wij, is een boekje als dat, welks vertaling hierboven door den bekwamen en talentvollen busken huët zijnen landgenooten wordt aangeboden, zeker eene hoogst welkome, eene bijzonder liefelijke verschijning.
Al is gelukkig Fanny Fern ook sinds lang geene vreemde meer in ons midden; al heeft haar veelzijdig talent, haar uiterst boeijende schrijftrant, haar geoefende menschkundige blik en vooral haar fijne, diepe humor, waardoor zij zoo meesterlijk de toetsen van ons hart weet te bespelen, reeds sinds geruimen tijd ook hier te lande eene menigte bewonderaars uitgelokt, die haar liefhebben en hoogschatten, eene nieuwe keurverzameling van eenige schetsen uit hare zoo rijk voorziene portefeuille (van eenige Fern-leaves) behoeft daarom toch geenszins als volstrekt nutteloos of overbodig te worden beschouwd. Ik zeg keurverzameling. Immers de Heer b.h. heeft - zooals trouwens ook van hem te verwachten was - met veel smaak en tact uit den rijken overvloed harer geestproducten weten te kiezen, en de plaatsing en schikking der hier bijeengebragte schetsjes is met zorg en overleg tot stand gebragt. Die schikking is niet willekeurig. Gelijk toch het leven zelf van fanny fern of, gelijk eigenlijk haar naam is, van sarah willis, zich in twee helften splitst, de eene omvattende de negen hoogst gelukkige jaren van haar eersten echt, de andere die van haar tweede huwelijk, 'twelk niets dan eene

{==190==} {>>pagina-aanduiding<<}
bron van jammeren en ellende voor haar werd en waarop ook weldra eene, eerst feitelijke, daarna wettelijke, scheiding is gevolgd, zoo dragen ook de voortbrengselen van haren geest een tweevoudig zéér onderscheiden, zéér uiteenloopend karakter. Scherp contrasterend vertoont zich in sommige er van een diep, zacht, weekelijk, bijwijlen overaandoenlijk gevoel, in andere daarentegen een bijtend, meedoogenloos, ja niet zelden bitter en hatelijk sarcasme. - Als voorzien van deze laatste eigenschap, t.w. de neiging tot het scherpe en bittere, was, dus meent de Heer h., fanny fern tot nog toe ten onzent minder of niet genoeg bekend. Hij vond het nogtans voegzaam, ja noodig dat zij ook als zoodanig gekend werde, en wel uit vrees - dat zij anders voor ‘een type van louter lievigheid en zoetsappigheid zou doorgaan.’ - Nu, dáárvoor bestaat althans nú geene vrees meer.
Toch heeft de Vertaler, ‘daar gevoel en meêwarigheid kennelijk de overhand bij haar hebben op scherts en satyre, zorg gedragen dat zoowel in den aanhef als aan het slot van het boekje de teedere gevoelens bovendreven.’ - Wij kunnen moeijelijk beslissen in hoeverre de eenigzins veranderde inzigten, die wij zoodoende in fanny fern's karakter verkrijgen, den meesten lezeren aangenaam zullen zijn. Wij voor ons, vonden ook in die meer sterk gekruide en bittere spijzen die zij ons nu en dan opdischt, ongemeen veel behagen, daarbij gedachtig aan 'tgeen een vaderlandsch spreekwoord zegt:

Wat bitter is voor den mond, 
Is voor het hart gezond. 


Alleen griefde ons meer dan eens de harde, bittere toon, die, naar 't ons voorkwam, meer van een liefdeloos toornen jegens den zondaar, dan van een heilig toornen over de zonde getuigt. Over 't geheel - en dit is, bij al de hulde die wij met den Vertaler aan het schitterende en veelzijdige talent, de oorspronkelijke, echt geniale levensopvatting der Schrijfster toebrengen, zeker de zwakke zijde van fanny fern - ontbreekt het haar, bij het vele innig Christelijke zelfs dat wij hier en daar aantroffen, nog te veel aan den waarachtigen, alles bezielenden en doordringenden geest van het Christendom, aan dien geest, die ook bij de hardste bejegening, de bitterste en smartvolste ondervindingen, nogtans zelf niet hard en bitter wordt, die de menschen zoekt te verbeteren,

{==191==} {>>pagina-aanduiding<<}
niet door den scherpen geesel der satyre, maar door den zachten adem der liefde.
't Schijnt, althans blijkens de Voorrede, dat de Heer huët in het hier uitgesproken gevoelen niet deelt, maar van meening is, dat wanneer iets schoon is, het er ook verder niet op aankomt in welken geest het geschreven is. ‘De vraag’ toch, zegt hij (Voorr., bl. vi), ‘of een boek schoon is, behoort onder beschaafde lezers zwaarder te wegen dan de vraag of het bedoelde boek ons aanstaat en of wij sommige uitdrukkingen niet anders zouden hebben gewenscht.’ ‘Dit laatste oogpunt’, voegt hij er bij, ‘is dat van de willekeur en van den wansmaak.’
Wij hadden gaarne gezien, dat de Heer huët deze vreemde en in ons oog onjuiste, ja zelfs ietwat gevaarlijke stelling eenigzins uitvoeriger had ontwikkeld en toegelicht. Zij was, dacht ons, de eer van een weinig ‘uitpluizens en nacijferens’ ook ‘in eene Nederlandsche voorrede’ wel waardig. Gelijk zij toch nu daar staat neêrgeschreven, zoo naakt en zonder eenig betoog, moeten wij er ten ernstigste protest tegen indienen. De kunst toch is het voertuig, het middel, hoewel een zeer uitnemend middel, waardoor heilige en verhevene indrukken in ons worden gewekt en het goede, het waarachtig goede nader gebragt wordt tot ons hart. Meer echter is zij niet. Zij is dienaresse, geen heerscheresse. Wat zij uitdrukt, het moet schoon niet alleen, het moet ook waar en goed zijn. Zoodra wij haar eene hoogere plaats toekennen, treden wij al aanstonds op het gebied der kunstvergoding, door w. francken, az. in den eersten jaargang van het Tijdschrift Licht, Liefde, Leven zoo meesterlijk geschetst, en verliezen wij den maatstaf uit het oog, naar welken alles in de zedelijke wereld, ook het schoone en de kunst, moet worden afgemeten en beoordeeld.
Trouwens, wij kunnen het naauwelijks gelooven, dat het den Heer huët met zijne stelling volkomen ernst zou zijn geweest. Zien wij toch hem zelven met de pen in de hand, - 't zijn thans de hierboven aangekondigde ‘Overdrukjes’, die wij bedoelen, eene verzameling van opstellen van zijne hand, vroeger hier en daar in verschillende Jaarboekjes geplaatst, maar nu bijeenverzameld en onder bovengemelden titel bij c. zwaardemaker, te Haarlem, in het licht gezonden, - wij worden dan juist verrast door zijn streven - een streven 'twelk zich bij hem duidelijk en zeer kennelijk openbaart - om ook

{==192==} {>>pagina-aanduiding<<}
onder het luchtige kleed der Novelle Evangelisch licht te verspreiden en het goede zaad te strooijen op den akker der wereld; en hoe men ook over de genoemde ‘Schetsen’ moge oordeelen, de innig goede, de diep zedelijke strekking er van zal niemand kunnen ontkennen.
Ieder, ten minste het meerendeel onzer lezers, kent deze opstellen. Wij noemen slechts: Een goed begin, Langs het Kerkhof, Gitje (hier voltooid voor zooveel het voltooijing noodig had), Doctor George e.a.; daarom achten wij eene eigenlijke aankondiging er van overbodig. Wie ze nog niet kent, hij neme ze op onze aanbeveling ter hand en zal, wij twijfelen er geenszins aan, in de waarheid van hetgeen wij daar zoo even zeiden, versterkt worden. Wat dan nu? Zouden wij misschien ook van den talentvollen Schrijver moeten zeggen: ‘Het hart is hier beter dan de leer’? 't Is zeer ligt mogelijk. De Heer huët zou de eerste niet zijn, die ‘eene gelukkige inconsequentie’ beging of liever die in de praktijk hulde bragt aan hetgeen hij in theorie verwierp. - Eere intusschen den man, die ook op dusdanige wijze met zijn talent heeft weten winste te doen in de dienst van zijnen Heer.
Mogen er velen, die van den preekvorm afkeerig zijn, door dézen vorm gewonnen en gesticht worden. De Schrijver zelf toch geeft, meenen wij, dezen wensch in de Voorrede niet onduidelijk te kennen. - Nog iets. Al staat er Walsch Predikant op den titel, hij behoeft zich zijn Hollandsch niet te schamen.
p.b.





Het leeren der Chronologie gemakkelijk gemaakt door 600 doelmatige (?) Voorstellen, ten dienste van adspirant-kadetten, hulpen hoofdonderwijzers, enz. Eerste tweehonderdtal. Oude en middelgeschiedenis. (;) door L. Rijnenberg. Te Gorinchem, bij J. Noorduyn en Zoon. 1858. In kl. 8vo. IV en 50 bl. f : - 20.


Tweede tweehonderdtal. Nieuwe Geschiedenis. In kl. 8vo. 64 bl. f : - 20.


Derde tweehonderdtal. Vaderlandsche Geschiedenis. In kl. 8vo. IV en 51 bl. f : - 20.

De Verzamelaar van deze voorstellen heeft zich, blijkens het voorberigt, voorgesteld om eene zwarigheid, die zich bij het voorbereiden van jongelieden voor sommige examina, wat de jaargetallen in de Geschiedenis betreft, zoo al niet geheel dan toch voor een goed deel uit den weg te ruimen. Het rekenen

{==193==} {>>pagina-aanduiding<<}
wordt vereenigd met landbouwkunde, natuurkunde en onderwerpen van technischen aard; waarom kan zulks niet even goed met geschiedkundige onderwerpen plaats hebben? Hoewel wij ons niet terstond als bestrijders van rijnenberg's gevoelen willen opwerpen, meenen wij hem toch in bedenking te moeten geven of de omstandigheden wel gelijk zijn; of het verband tusschen rekenkunde en geschiedenis wel zoo naauw, zoo innig is als tusschen haar en de drie genoemde vakken. - Verder wordt in het voorberigt gezegd dat de voorstellen zuiver rekenkunstig zijn, en alleen van gewone rekenkunstige opgaven verschillen, doordien in elk een jaartal uit de geschiedenis voorkomt; dat de moeijelijke en gemakkelijke door elkander staan, ten einde den leerling niet te zeer af te schrikken of af te matten (!?); dat in het tweede en derde stukje de zeer gemakkelijke zijn achterwege gelaten; dat de Heer r. zich heeft toegelegd vele sommen (?) te geven, waarbij meer het accurate en vaardige rekenen, dan groote kunde te pas komt, om te zekerder het doel, waarmede de voorstellen zijn verzameld, zooals op den titel staat uitgedrukt, te bereiken; dat den leerling zoo weinig mogelijk de vrijheid dient gelaten te worden, om de jaartallen op te zoeken, opdat het rekenboek meer een beproevingsmiddel zij en het rekenen hoofdzaak blijve, terwijl ieder stukje tweemaal doorgewerkt dient te worden, en wel de tweede maal geheel zonder geschiedenis voor zich. - Wij kunnen niet zeggen, dat de Schrijver zich, vooral in de beide laatste mededeelingen, heel gelukkig heeft uitgedrukt. Dat ‘doel op den titel’ en het ‘accuraat en vaardig rekenen zonder groote kunde’ is ons niet regt duidelijk. Evenzoo gaat het ons met het weinig opzoeken, met de geschiedenis (?) voor zich, het rekenboek beproevingsmiddel en het rekenen de hoofdzaak.
Dan laat ons overgaan tot de zaak zelve. En om den geachten lezer met de wijze van behandeling bekend te maken, willen wij een paar voorstellen afschrijven, en nemen daartoe uit het eerste honderdtal No. 6. ‘Zeg eens de reden eener meetkunstige reeks, welker eerste term gelijk is aan het jaartal, waarin cicero catilina's zamenzwering ontdekte plus 1, de laatste 1093½ en de som 3152½ is?’ (.) en No. 10. ‘Indien ik het jaar mijner geboorte in het twaalftallige stelsel schrijf, dan zou ik het jaar schrijven, waarin codrus zich voor zijn volk opoffert plus 1. In welk jaar ben ik geboren?’
Deze twee voorbeelden achten wij genoegzaam om te doen

{==194==} {>>pagina-aanduiding<<}
uitkomen, hoe de Heer r. zijn doel heeft meenen te bereiken. De overigen zijn op dezelfde leest geschoeid. Ieder voorstel geeft een jaartal, en zoo ver wij konden nagaan, heeft er geene herhaling plaats. Als de leerling dus de tweehonderd voorstellen eenmaal heeft doorgewerkt, heeft hij ieder jaartal eens moeten zoeken of zich herinneren. Wij weten nog zeer goed, dat de moeite om meermalen hetzelfde woord te moeten opzoeken een spoorslag is om het beter te onthouden. Doch wanneer zulk een woord zich maar eenmaal voordoet, gaat het weldra verloren, en zoo is het ook met getallen. Wanneer de leerling het rekenkunstige in de vraag verstaat, komt het er bij hem alleen op aan, om het aangeduide jaartal te weten. Om geene vergeefsche moeite te doen zal hij zijn best doen zeker te zijn van het jaar; maar dit eenmaal hebbende, is zijne hoofdgedachte bij de oplossing, en het jaartal is op den achtergrond geschoven, tenzij de vreemdsoortige combinatie van denkbeelden die uit den aard der zaak in sommige voorstellen wordt aangetroffen, hem nog eenige oogenblikken bezig houde. - Daarenboven is de omschrijving van het jaartal in de meeste gevallen oorzaak, dat de leerling eerst na herhaalde lezing de rekenkunstige vraag zal kunnen vatten; dit zou grootendeels ontweken zijn als het jaartal meer in het antwoord was opgenomen, en daar de leerlingen niet zelden bij hunne berekeningen bijzonder belang in het antwoord stellen, zoo zou hierdoor ook nog het voordeel verkregen zijn, dat de aandacht meer bepaald op het jaartal werd gevestigd. In dit geval kon zelfs het feit als antwoord direct bij de opgave zijn geplaatst. Om deze reden spijt het ons, dat de Heer r. niet meer vraagstukken in den geest van No. 11, 42, 45 en 84 van het 5o en 6 en 80 van het 6e honderdtal heeft geleverd.
Wat de rekenkunstige waarde der voorstellen betreft, deze is ons niet bijzonder in het oog gevallen. Het zijn vraagstukken over gewone onderwerpen der rekenkunde. Zij staan door elkander en kunnen dus in dit opzigt als eene geschikte herhaling aangemerkt worden.
Wij hebben bij het doorbladeren minder acht geslagen op de juistheid van jaartal en gebeurtenis. Dat Don pedro, Keizer van Brazilië, in 1826 Koning van Spanje werd (No. 74, 3e honderdtal), zal wel van Portugal moeten wezen; dat noach de uitvinder (?) van het tweetallig stelsel is, was ons onbekend. (No. 61, 2e honderdtal.)

{==195==} {>>pagina-aanduiding<<}

Wij eindigen onze aankondiging met een paar aanmerkingen, die wij, hoewel van ondergeschikt belang, evenwel niet willen terughouden; zij mogten den vervaardiger te eeniger tijd nog van dienst kunnen wezen.
De eerste betreft eenige uitdrukkingen en omschrijvingen der voorwaarden. Deze moeten duidelijk de bedoeling aangeven. In No. 81 van het 2e honderdtal is dit het geval niet, als de snelheid der aarde in hare loopbaan vergeleken wordt met de omwentelingssnelheid, de hoeksnelheid. In No. 82, 5e honderdtal, is twee voet boter in het vierkant eene zeer ongelukkig gekozen bepaling. ‘Soortgelijke’ voor soortelijke mag niet gebruikt worden, zooals onder anderen in No. 93 van het 2e en No. 18 van het 4e honderdtal.
De tweede betreft de waarschijnlijkheid van sommige gegevens. Wenschelijk is het die gegevens zoodanig te kiezen, dat het vraagstuk niet alleen mogelijk, maar zelfs practisch zij. In dit opzigt valt er nog al wat af te dingen op de gegevens in No. 13 van het 3e honderdtal. Een kanaal diep 120 en breed 60 voet, terwijl het antwoord ‘tot zelfs ⅓ persoon’ opgeeft. - In het groote tijdsverloop in No. 74 van 't zelfde honderdtal opgegeven, zal het antwoord met de werkelijkheid nog al verschil opleveren. Hier ware het beter geweest aan te nemen: in 19 jaren vallen 235 maneschijnen voor. - Een touw van 800 duim dik, waarvan in No. 32, 5e honderdtal, sprake is, zal ook wel alleen in verbeelding bestaan.
Ofschoon wij nu niet zoo overtuigd zijn als de Schrijver, dat het aanleeren der Chronologie gemakkelijk is gemaakt door aanwending van het voorgeschrevene, kunnen wij, uit een rekenkundig oogpunt beschouwd, deze honderdtallen gerust aanbevelen aan allen, die in herhalingen van de regels der rekenkunde naar verscheidenheid uitzien.





1. Handboekje voor Onderwijzers en Examinandi; bevattende chronologische, aardrijkskundige en andere overzigten en losse aanteekeningen, door C.A. Tebbenhoff. Te Gorinchem, bij J. Noorduyn en Zoon. 1858. In kl. 8vo. 42 bl. f : - 25.


2. Korte Leiddraad der Mythologie, door C.A. Tebbenhoff. Bij dezelfden. 1858. In kl. 8vo. 60 bl. f : - 30.

{==196==} {>>pagina-aanduiding<<}
3. Handleiding tot de kennis der fransche Litteratuur, door C.A. Tebbenhoff. Bij dezelfden. 1858. In kl. 8vo. 42 bl. f : - 25.

Ziedaar, lezer, drie werkjes te gelijk, wedijverende in dorheid en oppervlakkigheid, en daarbij ter markt gebragt op eene wijze, die onwillekeurig aan den grooten barnum doet denken. We zullen kort zijn.
Met No. 1 beginnende, willen we u zelf laten oordeelen, ons zedig achteraf plaatsende, en u daartoe slechts 't Voorberigt en den inhoud doen kennen.
In 't eerste leest men: ‘In dit handboekje wordt de weg aangewezen, dien men te volgen heeft om tot heldere (!!) kennis te geraken van eene en andere wetenschap. Men vindt hierin eenige proeven, maar eerder eene aanwijzing, hoe men zelf te werk zal gaan bij het aanleeren van eenig vak van onderwijs. De chronologische en andere overzigten hebben met vrucht bij de mededeeling van onderrigt gediend, en onderscheiden zich - meenen wij - door duidelijkheid en doelmatigheid. Onder anderen (hoor!) geven wij ook iets betrekkelijk onze bezittingen in andere werelddeelen, welke, hoe belangrijk ook, voor de meesten een onbetreden veld zijn. Mogt dit werkje aan het doel blijken te beantwoorden, dan zullen wij spoedig meerdere aanteekeningen doen volgen, telkens uitmakende een tale quale (!!) geheel.’
En nu de inhoud, die op dien grandiosen aanhef volgt en daaraan moet beantwoorden: 1o. Een chronologisch overzigt van de geschiedenis des Vaderlands, 15 blz. beslaande, geheel gelijk aan dergelijke tabellen, en waaraan men, nadat zoovele anderen de hunne uitgaven, nooit behoefte voelde; 2o. eene geslachtslijst van ons koninklijk Huis, eveneens in een tal van dergelijke werkjes te vinden, en daaraan natuurlijk geheel gelijk; 3o. dynastiën, enz.; hiervan te herhalen, wat onder 2o. gezegd is. Eindelijk komen we - en we erkennen, dat na zulk een voorberigt, waar van ‘onbetreden velden’, enz. gesproken wordt, onze verwachting zeer gespannen was - aan de Ned. Buitenl. Bezittingen. Deze worden op 9 blz. behandeld en gerepresenteerd door eene bloote opgave van namen en cijfers. Nu volgt: Loop van eenige rivieren (Rijn, Maas, Schelde, Donau, Elbe, Oder, Wezer) = 4 blz.; regerende vorsten = 1 blz.; grootte en ‘bewonertal’ van Europa, Azië, enz. = ½ blz.; planeten, dito = ½ blz.; valwetten = 1 blz.

{==197==} {>>pagina-aanduiding<<}
Hierna komt: Onder den evenaar ligt: 't midden van Afrika, enz., eindelijk het aantal Christenen, Joden, enz., die op aarde leven.
En ziedaar, lezer, u den weg aangewezen, dien men te volgen heeft om tot heldere kennis te geraken van eene en andere wetenschap!!
No. 2. Ofschoon weinig meer dan namen en opgaven bevattende, die men in een tal van vroeger over Mythologie uitgegeven werkjes ook vindt, onderscheidt zich dit boekje echter gunstig van No. 1, daar het althans eenigermate een ‘tale quale’ geheel vormt. Overigens zijn wij van meening, dat de leerling der lagere school (de Schr. zal zich toch wel niet voorgesteld hebben hier iets voor 't middelbaar onderwijs, ten gerieve van gymnasiën en dergelijke inrigtingen, te leveren?) genoeg aan Mythologie doet, wanneer hij, bij 't nu toevallig ontmoeten van zoo'n heidenschen naam, dien opslaat in een Dictionnaire mythologique.
No. 3 schenkt ons op 30 blz. eene schets van de fransche Letterkunde, zich kenmerkende door gezwollenheid van stijl (waarschijnlijk uit 't Fransch overgebragt en hier geheel te onpas; vergelijk peschier, Cours de la Littérature française) en onbeduidendheid. Ons oordeel stave, wat we lezen in 't aanhangsel, bl. 29: ‘De litteratuur der XIXe eeuw heeft haar eigen, en meer dan eenige andere een algemeen karakter. Enkele trekken zijn reeds nu duidelijk te erkennen, evenals de wijziging deszelven in 't verloop des tijds. Onder anderen verdient opmerking de toenadering van sommigen tot de romantische school, die, in Duitschland ontstaan, uitging van het middeleeuwsche of oostersche leven, en zich onderscheidde door haar streven naar oorspronkelijkheid.’
Hierop volgen anderhalve blz. namen en titels van boeken, en daarmeê eindigt het overzigt van de fransche letterkunde onzer eeuw.
Teregt wordt in onzen tijd geklaagd over oppervlakkigheid van kennis, die men vaak bij jongelieden vindt, en die zeker dikwijls is toe te schrijven aan de vele en velerlei zaken, die thans èn in 't lager èn in 't middelbaar onderwijs moeten beoefend worden. Indien echter werkjes als het bovenstaande tot bakens moeten dienen, vreezen we, dat die klagt meer en meer gegrondheid zal verkrijgen.



{==198==} {>>pagina-aanduiding<<}

Korte mededeelingen.

Het is moeijelijk, zoo niet onmogelijk, om over een katechisatie-boekje een juist oordeel te vellen, voordat men het met zijne katechisanten heeft gebruikt. Dit ondervonden wij meermalen en zeker anderen met ons. Een boekje, dat ons bij het doorbladeren goed beviel, bleek ons soms, na het gebruik, zeer gebrekkig te zijn. Daarom onthouden wij ons liefst van een bepaald oordeel over de ‘Uitgewerkte Handleiding voor Belijdenis- en Lidmaten-Katechisatie, door w.c. van der zwaag, Predikant te Zuidbroek, uitgegeven te Groningen, bij l. van giffen.’ Slechts eene enkele opmerking zij ons vergund. Zien wij het boekje in, dan blijkt ons terstond, dat op ieder hoofdstuk enkele onbeantwoorde vragen volgen; doch wat lezen wij boven die vragen? - een woord, dat wij tot nog toe in onze moedertaal niet kenden, maar dat zeker in de noordelijke provinciën van ons vaderland gebruikelijk is, namelijk buitenvragen! Van buitenplaatsen hadden wij meer gehoord, maar van buitenvragen - nimmer. Het zijn - en dit diene tot inlichting van elk, die even onkundig is als wij - buitengewone vragen, die als eene toegift aan het hoofdstuk worden toegevoegd; althans zoo stellen wij ons de bedoeling van den schrijver voor. - Op bl. 13 wordt de vraag gedaan: ‘Hoe luidt de algemeene belijdenis van Hem (christus)?’ en daarop tot antwoord gegeven een gedeelte van den inhoud van de 12 artikelen des geloofs; zoodat de kinderen ook de onomstootelijke waarheden van de nederdaling ter helle en de wederkomst des Heeren ten gerigte in het hoofd moeten prenten. Neemt de heer v.d. zwaag die 12 artikelen allen aan, zooals zij daar liggen? Onderschrijft hij ook de woorden, die wij niet hier, maar wel op bl. 40 aantreffen, waar de artikelen in hun geheel worden meêgedeeld: ik geloof in de
wederopstanding des vleesches?!!

Een nuttig katechisatie-boekje, waarvan ons een tweede druk, bij l. veerman te Heusden uitgekomen, is toegezonden, heeft den titel: Onderwijs in het Evangelisch Christendom. De schrijver is te gunstig en te lang bekend, dan dat zijn arbeid onze aanbeveling zou behoeven, de Eerw. c.w. pape, rustend

{==199==} {>>pagina-aanduiding<<}
Predikant van Heusden. Die naam waarborgt de voorstelling van een zuiver, echt Evangelisch Christendom. Het boekje heet, op den titel, te zijn ingerigt naar de behoeften van onzen tijd, d.i. met het oog op de dwalingen der Roomsche Kerk. Uit dezen hoofde verdient dit leerboekje bijzondere vermelding. Het kost 30 cts.

Het Bazelsche Evangelische-Missions-Magazin gaf in de laatste Hefte van 1857 een paar belangrijke artikelen, waarin de opstand in Britsch-Indië met veel talent en veel kennis van zaken wordt beschouwd als het gevolg van een vijandelijken aanval van het Brahmaïsme op het Christendom. Die opstellen zijn in onze taal overgebragt onder den titel: De Britsch-Indische Opstand. Schets van de aanleiding daartoe, in verband met de Christelijke Zending. Uit het Hoogduitsch; te Groningen, bij a.l. scholtens. à f 1-50. Vele omstandigheden regtvaardigen de opvatting van de oorzaken des opstands, zooals de schrijver ze voordraagt; zeker is het dat de zaak dieperen grond heeft, dan eene muiterij in het leger. Of echter de tijd reeds rijp is voor eene bepaalde aanwijzing der wortels en aanleidingen, is eene andere vraag. Doch dit neemt niet weg, dat de hier aangekondigde brochure als eene bijdrage daartoe, allezins opmerking verdient.

Eene waardige hulde is aan een waardigen overledene bewezen in: Hulde aan willem egeling, Stichter der Nederlandsche Vereeniging tot afschaffing van sterken drank. Haarlem, bij c. zwaardemaker, 1858; bestaande in eene Redevoering, uitgesproken te Haarlem bij de Jaarlijksche algemeene vergadering der Vereeniging, op 8 Julij 1858, door den Amsterdamschen Predikant c.s. adama van scheltema. Het is een waar en warm woord, dat den geest van den voortreffelijken egeling zoo getrouw afspiegelt, als 's mans gelaat wordt geschetst in het portret, dat dit boekje versiert.

Slechts een paar woorden ter aankondiging behoeven wij te schrijven over den vierden druk van Welmeenende Raadgevingen aan studerende Jongelingen, maar ook aan anderen van den beschaafden stand; door s. crommelin, Rustend Leeraar bij de Hervormde Gemeente te Leeuwarden, Ridder der Orde van den

{==200==} {>>pagina-aanduiding<<}
Nederlandschen Leeuw. Te Goes, bij h.c. schetsberg. 1858. à f : - 60. Het boekje is met hartelijkheid en menschenkennis geschreven en herinnert op vele plaatsen de nog altijd herinnering waardige Lehren eines Vaters an seinen Sohn, den er auf die Academie schickt, van gellert. Een regt Christelijke commentaar is het op de waarschuwing van den Prediker: ‘Verblijd u, o jongeling, in uwe jeugd, en laat uw hart zich vermaken in de dagen uwer jongelingschap, en wandel in de wegen uws harten en in de aanschouwing uwer oogen; maar weet, dat God om al deze dingen u zal doen komen voor het gerigt.’
De achteraangevoegde lijst van boeken, die de schrijver aan jongelingen, tot opwekking van hun godsdienstig gevoel aanbeveelt, ziet er wel wat zonderling uit, en bevat b.v. ook meeuse's Godsdienstig Handboek voor Zeelieden, een voor den eenvoudigen varensgast zeer nuttig gebeden- en overdenkingenboek, maar dat voor studerende en andere beschaafde jongelingen eene met weinig oordeel des onderscheids aangeprezen lectuur zou zijn. Over 't geheel schijnt de Eerw. schrijver zich geene hooge denkbeelden te hebben gevormd van de ontwikkeling dergenen, voor wie hij schreef; maar dit neemt het ‘welmeenende’ der bedoeling en het nuttige der strekking niet weg.

De strijd, dien het Romanisme in onze dagen op leven en dood voert tegen het Protestantisme, heeft reeds vele belangrijke geschriften van de Protestantsche zijde doen ontstaan, uitvoerige en beknopte, populaire en wetenschappelijke. Tegenover Rome is al dat schrijven een schermen in den wind, want Rome is niet t'huis voor eerlijke discussie. Maar 't kan Protestanten bevestigen in hunne geloofs-overtuiging, en hun verdedigings-wapenen in handen geven, waar de sophisterijen van Rome hen zouden verkloeken. Uit dit oogpunt vermelden wij goedkeurend den Open Brief van dankbetuiging aan zijne doorluchtige hoogwaardigheid j.b. malou, Bisschop van Brugge (schrijver van: De dwaling van het Protestantisme bewezen), door Dr. th.h. de visser. Te Dordrecht, bij h. lagerwey. 1858. In kl. 8vo. 47 bl. f : - 25. Het boekje heeft iets ironieks, dat toch hout snijdt; b.v. malou zegt: ‘de R.K. is katholiek, omdat zij alle waarheid leert.’ Daaromtrent merkt de visser aan: ‘Wat is de katholiciteit der Roomsche kerk dan van

{==201==} {>>pagina-aanduiding<<}
jeugdigen datum, want dan was zij vóór 1853 nog niet katholiek; toen leerde zij nog niet alle waarheid, want toen leerde zij de onbevlekte ontvangenis van maria nog niet.’ Zulke zetten zijn er meer; wij bevelen het boekske zeer aan.

Keurig net uitgevoerd is een boekje, dat in 1858 te Amsterdam, bij h.w. mooy is uitgegeven (het kost f 1-25) onder den titel: Proeven van Evangelische Psalmberijming, tot huiselijk gebruik vervaardigd door c.p. holst. Blijkens het voorberigt hebben wij hier den arbeid van een hoogbejaard man voor ons, wien het in den avond zijns levens aangenaam is, door goedkeuring aangemoedigd te zijn geworden tot het openbaar uitgeven van 't geen eigenlijk slechts ten huiselijken gebruike geschreven en bestemd was. De godsdienstige denkbeelden, in vele Psalmverzen, heeft hij door eenige verandering verchristelijkt, doorgaans met behoud van het metrum (van Ps. xc:9 alleen is dit veranderd), zoodat die verzen voor de huiselijke godsdienstoefening ook tot zingen geschikt gehouden zijn.

De uitgevers ten brink en de vries hebben een derden druk durven geven van een schijnbaar reeds verouderd Godsdienstig Huisboek voor Vrouwen uit den beschaafden stand, naar het Hoogduitsch van f. ehrenberg, à f 2-60. Zij zijn in het vinden van een bezorger dezer uitgave gelukkig geweest, daar de bekende Ds. a.h.v.d. hoeve, Pred. te Keppel, zich hiertoe wel heeft willen laten gebruiken. 't Was zeker regt goed van hem gezien, dat hij niet enkel voor eene nieuwe vertaling, maar vooral voor eene nieuwe bewerking moest zorgen, waaraan wij het toeschrijven dat ons oordeel over deze uitgave gunstig kan zijn. De bewerker toch heeft er op toegezien, dat het Christelijke element wat meer tot zijn regt kwam; duidelijk zijn hiervan de sporen; maar dit geeft ook aan het geheele boek iets tweeslachtigs en maakt dat er passages in zijn, die men, naar het overige te oordeelen, er niet in zoeken zou. 't Geheel is gebleven een product van voor eenige jaren, al munt ook het uitwendige uit door de kloeke letter, het heldere papier en een goed staalplaatje tegenover den titel. Zoo wij niet de ondervinding hadden dat menigeen in onze dagen nog water-en-melk noodig heeft; zoo wij de overtuiging hadden, dat aller maag krachtig rundvleesch kan verdragen, wij zouden

{==202==} {>>pagina-aanduiding<<}
dit boek onbepaald afkeuren; maar nu maken wij er H.H. Predikanten opmerkzaam op voor die gemeenteleden, die bijna alleen melk kunnen verdragen en nu en dan zelfs wel eens met smaak uit den pot der groote menschen meêproeven.

De ‘Euthanasia’ van den Eerw. corstius, vroeger Pred. te Amsterdam - kent gij dat werk? Zoo niet, gij moet het u waarlijk aanschaffen. Een derde herziene en vermeerderde druk is er van in 't licht verschenen, te Utrecht bij de Wed. f. herfkens & zoon, een druk in klein formaat en tot den prijs van ingen. f 3-50, geb. f 4-20 de twee deeltjes. Het eerste bevat overdenkingen over dood en eeuwigheid, en is vermeerderd met een stuk van den Eerw. schrijver, voorkomende in het Chr. Maandschrift; het tweede bevat eene reeks van leerzame sterfgevallen, met uitzondering van het laatste, dat in den vorigen druk gevonden werd. De bezorger der tegenwoordige uitgave heeft er vier nieuwe berigten bijgevoegd, terwijl de zoon des schrijvers het werk zijns vaders op waardige wijze met de beschrijving van diens uiteinde besluit. Wij verheugen ons hartelijk over deze uitgave, want in dit boek van c. heerscht die waarachtige, vrome, stichtelijke toon, dien wij in den strijd dezer dagen haast zouden vergeten. De man had zijne dogmatische overtuiging, die niet altijd de onze is, doch al wat maar eenigzins naar liefdeloos drijven of verketteren gelijkt, is vreemd aan zijn werk. Het kan niet anders dan met groote stichting gelezen worden door wie met een heilbegeerig gemoed zich wenscht voor te bereiden voor den grooten stap, dien al wat mensch heet eens doen moet.

Er is een nieuwe of derde druk verschenen van het Vraagboekje over de Bijbelsche en Kerkelijke Geschiedenis van amshoff, rutgers en diest lorgion. 't Is een goede leiddraad vooral voor leerlingen, die schriftelijke antwoorden maken. Maar hielden de Eerw. schrijvers het voor onverbeterlijk? Dat is het toch, dunkt ons, niet, en wij hadden gaarne gezien, dat b.v. de gelijkenissen veel uitvoeriger behandeld waren, alsmede de levensgeschiedenis van paulus. Daarvoor hadden wij die keizerlijke namen (bl. 51) graag gemist. Ook zijn het Mozaïsme en de jeugd van david slechts aangeroerd. Een vierde

{==203==} {>>pagina-aanduiding<<}
druk, die zeker eens komen zal, moge deze vlugtige opmerkingen verder overbodig maken.

Even als reeds sedert eenige jaren, heeft ook voor 1859 de beroemde Leidsche Hoogleeraar kaiser de liefhebbers der sterrekunde aan zich verpligt door een Populair Sterrekundig Jaarboek, te Amsterdam, bij j.c.a. sulpke (à f 1-30), naar aanleiding van, en ten gebruike bij zijn voortreffelijk werk: De Sterrenhemel. Inhoud en inrigting zijn uit de vorige jaargangen genoeg bekend, als bestaande uit ephemeriden van de zon, de maan en de voornaamste planeten, benevens opgave van de merkwaardigste verschijnselen, die de sterrenhemel in dit jaar voor het gewapende en ongewapende oog zal opleveren. Ook nu is er een sterrekaartje aan toegevoegd, ter afteekening van den schijnbaren weg, dien de planeet Neptunus dit jaar onder de vaste sterren zal afleggen.
Onze aankondiging komt vrij laat, maar indien wij ons ook ééne aanmerking op dezen allernuttigsten arbeid van Prof. k. of liever op de uitgave mogen veroorloven, zou het deze zijn, dat het Jaarboekje vroeger het licht moest zien. De Hoogleeraar heeft in zijne schriften steeds het nut zijner lezers op het oog gehad; zeer nuttig zouden wij het achten, dat de vervaardigers van almanakken zich liever van zijne naauwkeurige opgaven bedienden dan van andere die dikwijls veel te wenschen overlaten. Dat is wel ploegen met eens anderen kalf; maar dat doen de meeste almanak-fabrikanten toch, en dan is het beter een goed dan een gebrekkig hulpmiddel.
Met ingenomenheid vermeldt Prof. k., dat de stichting eener sterrewacht te Leiden eindelijk tot uitvoering komt. Voorspoedig ga dat werk voort, en de beroemde man zij er na de voltooijing nog lang een sieraad der wetenschap!

Almanak tot gezellig onderhoud, voor het jaar 1859. Een-en-twintigste jaargang. Te Schoondijke, bij a.j. bronswijk. De een-en-twintigste jaargang! Wat ben ik toch een vreemdeling op nationaal-letterkundig terrein, dat ik geen der twintig vorigen onder de oogen heb gehad! - Spijten kan het mij niet, daar ik No. 21 verre van mooi vind, en de heer uit-
{==204==} {>>pagina-aanduiding<<}
gever in zijn voorberigt verklaart, dat No. 1-20 nog minder waren. Zoo wij hier aan eene afdalende aesthetische reeks moeten denken, dan kan ik mij van het afschuwelijke van No. 1 geen denkbeeld vormen. - De bijdragen in dezen jaargang zijn te min, dan dat de lezer der Vaderl. Letteroefeningen met eene critiek er van worde lastig gevallen. Wat ik den uitgever moet aanraden, weet ik waarlijk niet; zoo hij nog niet verre in jaren is gevorderd, zou hij misschien niet kwaad doen, met de kat eens uit den boom te kijken, en te zien, waar het in de eerstvolgende twintig jaren met den Almanak tot gezellig onderhoud naar toe wil; gaat deze dan voort met jaarlijks beter te worden, dan zal mogelijk de jaargang voor 1879 goed zijn.

Reizen en Avonturen van Mijnheer prikkebeen. Eene wonderbaarlijke en kluchtige historie. Naar teekeningen van rudolph töpfer voor de Nederlandsche jeugd berijmd door j.j.a. goeverneur. Te Groningen, bij de Erven c.m. van bolhuis hoitsema. Wel wonderbaarlijk en kluchtig mag deze historie worden genoemd. De teekeningen hadden wij meer gezien, zonder dat wij ons eerst herinneren konden, waar. Eindelijk schoot ons te binnen dat wij vroeger hartelijk gelagchen hadden over L'Histoire de Monsieur cryptogame, onder welken titel voor eenige jaren töpfers caricaturen in het Fransch zijn uitgegeven. Vraagt men ons of er iets in zit in deze dwaze geschiedenis, wij moeten gulweg zeggen: niets. En toch, niettegenstaande geen kind bepaald nutte leering uit deze teekeningen en uit de rijmpjes van goeverneur zal trekken, bevelen wij dit werkje aan. Kwaad zullen de kleinen er niet uithalen, en zij zullen er een massa pleizier mede hebben; iets dat niet eens van de meeste werkjes voor de jeugd gezegd kan worden. Zekerlijk is er meer reden om te prijzen waar amusement met nut gepaard gaat; maar wij groote menschen zijn ook niet afkeerig van genietingen, die hoewel onschuldig toch nutteloos moeten genoemd worden; adres onze uitspanningslectuur. Welnu, laat ons den kleinen een dergelijk vermaak niet misgunnen.






{==205==} {>>pagina-aanduiding<<}

Boekbeschouwing.

Bedenkingen op het gebied der Godgeleerdheid, naar aanleiding van Brieven in Brieven. Door S.G. Jorissen. Tweede Stuk. Utrecht, Kemink en Zoon. 1858. In gr. 8vo. 191 bl. f : - 80.

In No. XII (1858) der Vaderl. Letteroefeningen hebben wij het eerste stuk dezer Bedenkingen aangekondigd, waarin over het O.T. werd gehandeld en het openbarings-begrip der nieuwere theologie als onhoudbaar door den Schr. werd afgewezen. De zes brieven, die wij hier voor ons hebben, handelen over het N.T. Ook op dit gebied tracht de Schr. het ongerijmde der zoogenaamde nieuwere theologie aan te toonen. Eerst spreekt hij over den persoon van christus, wien hij als mensch erkent, maar wien hij tevens meer dan mensch noemt, omdat het, naar zijne meening, geschreven staat; en de heer j. wil niet wijs zijn boven hetgeen geschreven is. Volgens hem is er niet enkel een graduëel, maar ook een essentiëel verschil tusschen christus en de andere menschen. Toch is de heer j., naar zijne eigene verklaring, geen doceet, dat is, een derzulken, die het gevoelen zijn toegedaan, dat christus slechts in schijn een mensch zou geweest zijn. Welke voorstelling hij zich eigenlijk vormt van den persoon des Zaligmakers, is moeijelijk uit zijne woorden op te maken. Hij neemt het voorbestaan als waarheid aan, en noemt de meening, dat dit dogma in de beide bekende plaatsen van het vierde evangelie niet wordt geleerd - willekeurige schriftverklaring. De naam Zoon van God duidt, volgens hem, dan ook de hoogere natuur van jezus aan, en daarmede wordt het gevoelen weêrsproken, dat er eens een tijd was, waarin hij niet bestond. De persoon van jezus is dus eeuwig. Ook de apostelen, zegt de heer j., verkondigen in hem nergens een geschapen wezen. Waar in het N.T. van eene zending van den christus wordt gesproken, daar wordt altijd eene onmiddellijke, goddelijke
zending bedoeld. Zulk eene zending zou vervallen, wanneer men de wondervolle geboorte ontkende, die toch, volgens den heer j., als historische waarheid op onwrikbare gronden rust.

{==206==} {>>pagina-aanduiding<<}
Daarvoor pleit, nevens andere uitspraken, ook de getuigenis van joannes den Dooper, en uitdrukkingen als deze: uit den hemel zijn, van den Vader gehoord, bij den Vader gezien hebben, zooals in het vierde evangelie herhaaldelijk voorkomen, en die allen, volgens den Schr., in letterlijken zin moeten worden opgevat, welk beweren in het minst niet wordt verzwakt door de voorbeelden, welke men heeft bijgebragt, dat de diep bedorven zin der Joden van jezus' tijd, een zijn van beneden, uit de wereld, een niet hooren van de woorden Gods wordt genoemd, in tegenoverstelling van het zijn van boven, het hooren der woorden Gods, dat jezus toekent aan zich zelven.
In den zesden brief wordt over het onderwijs en het gezag van jezus gehandeld. De Schr. begint met de aanhangers der nieuwe theologische rigting te verwijten (van waar hij deze aanklagt ontleent, is ons niet helder), dat zij eigenlijk het lot en leven van jezus niet noodig hebben, om te bepalen wat hij heeft geleerd, en dat zijn lot en leven volgens hen niet behooren tot het woord Gods door hem verkondigd. Daartegen verheft hij zijne stem, en tracht verder aan te toonen, hoe ongerijmd het is, de Godskennis van jezus voor eene natuurlijke Godskennis te houden. Zij is, naar zijne meening, eene onmiddellijke openbaring, niet langs den gewonen weg verkregen. Niet alleen zijne prediking, maar geheel zijne geschiedenis (hierin stemt hij overeen met den hoogl. scholten) moet als een woord Gods worden beschouwd. Al wat hij sprak, draagt de kenmerken, niet alleen van diepe, heilige overtuiging, maar van goddelijk gezag.
Niet moeijelijk is het om, na het aangevoerde, nu reeds vooraf te vermoeden, hoe over de wonderen van jezus zal gesproken worden. Aan hunne historische waarheid te twijfelen is niets minder dan belagchelijk. Op minachtenden, bespottenden toon worden zulke twijfelaars op zijde gezet. Zij staan in de schatting des schrijvers verre achter bij een kant. Het is toch duidelijk, dat de wonderen dienden, om de hooge afkomst van jezus te bewijzen. Zijn de wonderen niet historisch waar, dan valt de waarheid van het evangelie. Ja, niemand kan in christus en in het Christendom gelooven, wanneer hij de waarheid der wonderen verwerpt. Zij zijn de grond, waarop het Christendom rust. In dienzelfden geest gaat de Schr. voort

{==207==} {>>pagina-aanduiding<<}
te spreken over de voorzeggingen van jezus, die, naar hij meent, doorgaans te weinig worden geteld, in den dubbelen zin van het woord. Het aantal dier voorzeggingen is niet gering, integendeel, zooals reeds hess heeft opgemerkt, heerscht in het gansche onderwijs van den Heer, tot zelfs in de eenvoudigste dingen een profetisch element, (niet in den zin, waarin het woord profetie en de naam profeet steeds in O. en N.T. worden gebezigd, maar) in den zin van voorspelling, voorzegging. Even onzinnig als iedere bedenking, die er tegen de historische waarheid der wonderen wordt gemaakt, zijn de meeningen van vele nieuwere theologen over de ligchamelijke opstanding en hemelvaart van jezus. Ook de wederkomst, en wel de zigtbare wederkomst van jezus ten gerigte, is eene verwachting, welker toekomstige vervulling te onregte door velen betwijfeld wordt. Christus is de bestuurder van het heelal, die eens als de regter van het menschdom wederkomt, om de dooden op te wekken; met of zonder ligchaam, zegt de Schr. niet duidelijk; hij schijnt wel aan de opstanding van het ligchaam te gelooven. - De laatste of negende brief spreekt over het eigenlijke wezen des Christendoms; of liever behelst eene voorstelling van hetgeen de nieuwe theologie als het wezen des Christendoms verkondigt, zonder dat de Schr. zijne eigene meening ons leert kennen, die dan ook trouwens uit al het voorgaande gemakkelijk kan worden opgemaakt. Vooral tegen de bij velen geliefde preken van colani trekt de Schr. in dezen laatsten brief erg te velde, en belooft ten slotte, dat hij, in een derde en laatste stuk dezer Bedenkingen, aan zijn vriend de gronden zal leeren kennen, waarop zijne overtuiging steunt, dat ‘alleen het geloof aan het goddelijk gezag van het woord Gods, waarvan het Christendom het
eindresultaat is, zalig maakt.’
Hebben wij in onze aankondiging van het eerste stuk der ‘Bedenkingen op het gebied der godgeleerdheid’, aan den Schr. den lof gegeven, dat hij zich op eene waardige wijze onderscheidt van vele bestrijders der nieuwe theologie door den bezadigden, den fatsoenlijken toon, waarop hij over de gewigtige zaken spreekt, die in onze dagen veler hoofd en hart in beweging brengen; dien lof kunnen wij niet toepassen op het tweede stuk. Hierin toch heerscht een toon, zoowel het onderwerp als den schrijver onwaardig, een toon van minachting

{==208==} {>>pagina-aanduiding<<}
tegenover het gevoelen van anderen, die niet zeer geschikt is om den onbevooroordeelden lezer met vertrouwen op de meeningen des Schrijvers te bezielen, en hem tot zijn gevoelen over te halen. Vooral is dit van toepassing op den zevenden brief, die over de wonderen handelt. In zijn betoog over de waarheid der wonderen begint de heer j. met de woorden van asmus tot de zijnen te maken, dat men niet beter kan doen tegenover hen, die de mogelijkheid van wonderen ontkennen, dan hen uit te lagchen. Wij betwijfelen zeer of eenig ongeloovige hierdoor tot inzigt van zijne dwaling zal komen. Wel is dit het gemakkelijkste wapen, om den tegenstander te bestrijden, maar niets toont meer dan dit de onmagt van hem, die als kampvechter voor de eene of andere waarheid optreedt. Het zal dan ook wel niemand van hen, die de nieuwere rigting op het gebied der godgeleerdheid zijn toegedaan, in den zin komen, om met den heer jorissen in discussie te treden. Hij is nu gebleken een man te zijn, die deze rigting volstrekt niet begrijpt. Hij schroomt niet den geheelen arbeid der historische kritiek van de laatste jaren van onwaarde te verklaren. Het Nieuwe Testament is hem een arsenaal en ieder vers een wapen, onverschillig door wien en in welken tijd het vervaardigd is. Geen onderscheid wordt er door hem gemaakt tusschen den eenen en den anderen schrijver van de Bijbelboeken. Waar alle wetenschappen in den laatsten tijd zijn vooruitgegaan, heeft de theologie alleen stilgestaan; elke vrucht, die een vernieuwd en onbevooroordeeld onderzoek der Bijbelboeken heeft gedragen, wordt als onrijp of verrot door hem weggeworpen, en in het oog der onkundige menigte stinkende gemaakt. Alle theologen der nieuwere school zijn dwazen, over wie men zich slechts behoeft vrolijk te maken, om hunne dwaasheid in het licht te stellen. Ja, wat nog veel erger is, niemand hunner is een Christen, want op het geloof aan de
waarheid van het bovennatuurlijke in de evangelie-geschiedenis rust het Christendom. In alle pogingen om de ethische grootheid van den persoon des Zaligmakers en van het Christendom zelf te doen uitkomen, in elke nieuwe beschouwing van een bijbelboek, in elke nieuwe verklaring van een tekst meent de heer j. oneerlijke bedoelingen te bespeuren; overal in de nieuwe theologie schuilt een adder onder het gras. Wij dachten onder het lezen aan de woorden van laboulaye in zijn artikel

{==209==} {>>pagina-aanduiding<<}
over stahl en bunsen: ‘L'homme a un tel besoin de la vérité divine, il est si heureux quand il croit la tenir, qu'il regarde aisément comme des aveugles ou des monstres, ceux qui ne pensent pas comme lui.’ Zulk een monster ziet de heer j. in de nieuwe theologie. Zij is hem eene dochter van het rationalisme der vorige en van het begin dezer eeuw, waaruit wij moeten opmaken, òf dat de gewaande moeder en dochter beiden hem onbekend zijn, òf dat de dochter in zulk eene verhouding tot de moeder staat, dat zij aan haar alleen het aanzijn te danken heeft, maar buiten hare woning is opgevoed. Het verschil tusschen de nieuwe theologie en het versleten rationalisme is, dacht ons, nog al merkbaar.
Waar de heer j. zelf niet is meêgegaan in de laatste beweging op theologisch gebied, meent hij dat anderen, wier namen steeds met achting zullen genoemd worden, omdat zij in hunnen tijd als mannen der wetenschap hoog stonden aangeschreven, dat de zoodanigen, indien zij nog leefden, hetzelfde gevoelen van vroeger zouden uitspreken, op hetzelfde standpunt zouden zijn blijven staan. Daarom beroept hij zich met groote zelfvoldoening op een donker curtius, dermout, hess, van der willigen, borger, enz. Moeijelijk is het met eenige zekerheid te zeggen, of die mannen in onze dagen nog hetzelfde zouden denken als in hun tijd, of zij met den heer jorissen de oogen geheel voor het licht der nieuwere wetenschap zouden gesloten hebben; de eenvoudige reden is deze, dat zij niet meer zijn. De waarschijnlijkheid pleit er wel voor, dat zij in ontwikkeling zouden zijn vooruitgegaan. Dat vermoeden wordt te meer gegrond, nu wij kunnen wijzen op een van hen, die door den heer j. als autoriteiten worden aangehaald, een, die tot onze vreugd zich nog onder de levenden bevindt. Wij bedoelen den hoogl. van hengel. Ook op hem beroept zich de S. bij herhaling; maar zien wij dan aan den voet der bladzijde, welke geschriften van v.h. worden aangehaald, dan ontdekken wij, dat die geschriften reeds een leeftijd van 40 à 50 jaren tellen. Wie nu eenigzins met den hoogleeraar van hengel en zijn laatsten arbeid bekend is, dien behoeven wij niet te herinneren, dat zijn tegenwoordig standpunt op godgeleerd gebied nog al eenigzins verschilt van dat, wat hij voor eene halve eeuw innam.
De heer j. zegt in zijne voorrede, dat men hem mondeling

{==210==} {>>pagina-aanduiding<<}
als het oordeel der wetenschap over zijn arbeid heeft medegedeeld, dat zijne ‘Bedenkingen’ louter onzin behelzen; waarschijnlijk zal dit berigt, indien het door hem aan eene historische kritiek werd onderworpen, zich in eene andere gedaante aan hem vertoonen en blijken, den stempel der overlevering te dragen. Meer geloofelijk is het, wat zijn rapporteur er bijvoegde, dat men van die ‘Bedenkingen’ niet veel notitie zal nemen. De reden, waarom, hebben wij boven aangewezen. De orthodoxie op het gebied der godgeleerdheid heeft in hem een niet zeer gelukkigen verdediger gevonden. Wij vermoeden, dat zijne vrienden hem een uitbundigen lof over zijn eerste stuk hebben toegezwaaid, en dat daarbij de niet geheel en al ongunstige kritiek, die hem hier en daar is wedervaren, hem overmoedig heeft gemaakt. Daaraan schrijven wij den schamperen toon dezer brieven toe, de naïeve en soms kinderachtige wijze, waarop hij zich van de gewigtigste bedenkingen afmaakt. En was hij vroeger opgetreden met de voorspelling, dat de geheele nieuwe theologische rigting binnen tien jaren uit de wereld zal verdwenen zijn, thans is er voor hem een nieuw licht over hare toekomst opgegaan; eer zes jaren zijn verloopen, behoort zij tot het verleden. Wij verwachten nu in het derde stuk eene aankondiging, dat ook de tijd van zes jaren gebleken is, nog veel te lang te zijn; want - de nieuwe theologie is bij het uitkomen van dat slot der ‘Bedenkingen’ reeds verslagen, verslagen door den WelEerw. Heer jorissen.
Met eenige bezorgdheid zien wij echter dat derde stuk te gemoet. Aan het eind van den negenden brief toch stelt de Schr. als het probleem, dat door hem moet worden opgelost, de beantwoording der vraag: is de Bijbelleer en dus het Christendom een onmiddellijk Godsgeschenk of niet? - hij voegt er bij: de wetenschap zegt neen; de Christenheid door alle eeuwen ja! - Gelukt het den heer j. te bewijzen, dat de Bijbelleer en het Christendom een onmiddellijk Godsgeschenk is, dan duchten wij, dat door hem de profeten, de schrijvers der Bijbelboeken, ook de persoon des Zaligmakers en allen, door wie het Christendom is tot ons gekomen, uit de geschiedenis zullen worden uitgewischt, om plaats te maken voor bijzondere openbaringen, aan den heer jorissen ten deel gevallen. Dat ware zeker een gevoelige slag, dien de wetenschap niet lang zou overleven.

{==211==} {>>pagina-aanduiding<<}

Ook wat den vorm betreft staat de heer jorissen verre achter bij hen, die in den laatsten tijd hebben geschreven over de zaken, welke door hem worden ter sprake gebragt. Zijne brieven zijn tot eene onbehoorlijke lengte uitgerekt, de stijl is duister en de correctie niet naauwkeurig. - Zonder twijfel zijn er nog gewigtige bedenkingen tegen de resultaten der nieuwere theologie in te brengen, belangrijke vragen haar voor te leggen, waarop zij met haar antwoord niet gereed is. Alleen een man als de heer j. kan haar daarom verachten en bespotten. Wie niet met hem van zulk een verregaanden argwaan tegenover haar is bezield, zal in haar een onpartijdig streven naar waarheid erkennen, die zij onbevooroordeeld en vrij van alle overgeleverde meeningen zoekt; daarom zal hij haar eerbiedigen, en in plaats van schade voor het zuivere Christendom, veel goeds van haren rusteloozen arbeid voor het rijk des lichts en des levens verwachten. Wij eindigen met de woorden van réville tot de onze te maken: ‘Nous plaignons le Chrétien éclairé, dont la foi repose uniquement sur des assertions entamées par la critique ou exposées à ses atteintes.’


- r -






1. Doute et Assurance. Deux Discours par Philippe Boucher. A La Haye, chez H.J. Gerretsen. 1857. Gr. in-8vo. 68 pagg. f : - 70.


2. Conservatisme et Progrès. Sermon pour la fête de la Réformation, prêché le 31 Octobre 1858 à Amsterdam et le 7 Novembre 1858 à Leyden, par D. Chantepie de la Saussaye, Pasteur à Leyden. A Amsterdam, chez H. Höveker. 1858. Gr. in-8vo. 28 pagg. f : - 30.


3. De vrije openbaring der waarheid. Leerrede over 2 Corinthen iii:17-iv:2, uitgesproken op Zondag, den 26sten Julij 1857, ter bevestiging van Ds. J.J. van den Broek, als Predikant te 's Gravenhage, door J.C. Zaalberg, pz., Theol. Doct. en Predikant aldaar. Te 's Gravenhage, bij M.J. Visser. 1857. In gr. 8vo. VI en 32 bl. f : - 40.

Drie predikers, wien ge 't kunt aanzien, dat het zielenheil hunner hoorders hun zeer ter harte gaat, wien het tot dit doel aan de vereischte wetenschappelijke ontwikkeling niet hapert,

{==212==} {>>pagina-aanduiding<<}
en bij wie u eene ongemeene energie en vurigheid van geeste in 't oog valt.
Veel overeenkomst dus. Maar ook veel verschil. Wel niet zoozeer in de dictie. Deze toch kunt ge bij alle drie met de epitheta: frisch en levendig kenmerken. Bij z. stuitten we op een paar taalkundige kleinigheden: uitwijden voor uitweiden, en: in den Evangeliespiegel zien wij de waarheid Gods, bij welk woord men eensdeels onwillekeurig aan het tijdschrift van dien naam denkt - waarvoor een lof als deze, en dan nog wel van den kansel, toch wat hyperbolisch klinken zou -, maar in allen gevalle zich een spiegel, welken dan ook, van den inhoud des Evangelies voorstellen moet, terwijl de spreker kennelijk den spiegel, dien 't Evangelie zélf ons voorhoudt, bedoelt. Verder dunkt ons, dat z. betrekkelijk deze preek van 31 groote, compres gedrukte bladzijden zijn eigen vonnis geveld heeft, als hij ons in de voorrede meldt, dat ze ‘onder 't uitspreken eenigzins bekort werd.’ En - om al onze aanmerkingen op het formele zijner homiletische bijdrage nu maar in ééns af te handelen - wilde hij ons, blijkens de geheel afgedrukte gezangen, eene volledige godsdienstoefening aanbieden, dan hadden ook de gebeden, al moesten ze, uit het geheugen opgeschreven, eenige wijziging ondergaan, in geenen deele achtergehouden mogen worden. Bij de beurtzangen eindelijk, die hier worden opgegeven, is ons wederom de ondoenlijkheid gebleken, om de meesten onzer psalmen en gezangen tot dat einde af te deelen, zonder er disjecta membra van te maken: hoe zonderling immers, wanneer in Gez. iii:3 de Gemeente, die den lof des Vaders en des Geestes verheft, dien des Zoons (reg. 2) uitsluitend aan de vrouwen uit haar midden overlaat! Neen, begeert men in ernst voor onze Hervormde kerken het koorgezang terug - er is veel vóór, doch ook veel tégen te zeggen -, dan zij men bedacht op de invoering van liederen, die er door
hunne makers toe bestemd werden!
Eer wij overigens na dezen uitstap van den stijl der drie predikers afstappen, teekenen wij nog aan, dat de verhouding tusschen de beide Fransche heeren ons voorkomt ongeveer deze te zijn: s. spreekt Fransch, en b. is een Franschman. De ingewikkelde periodenbouw van den eerste, ja zijne gansche preekmanier, zijn zóó Hollandsch, dat de smaak van den

{==213==} {>>pagina-aanduiding<<}
laatste dáár wel nooit op gevallen zou zijn. Laat den Heer s. dat echter zóózeer niet rouwen! Doet hij in Fransche losheid voor hem onder, in Hollandsche degelijkheid wint hij 't juist daarom ook weêr zeer ver van den Heer Hofprediker.
Want, zooveel is zeker, waar 't niet meer op woorden maar op zaken aankomt, staat b. op den ondersten trap van de drie. Zijn standpunt is het blindste autoriteitsgeloof, aan Schrift en aan Kerk beide, in voege als dit (p. 14): ‘L'enfer répugne aux sentimens de l'orthodoxe comme aux vôtres, et il ne sent pas comment cela peut être, mais il lit que cela est.’ Bij zulk een strak kolenbrandersgeloof zijn nu eigenlijk wel geene argumenten noodig, maar om der zwakken wil worden er dan toch nu en dan bijgebragt: 't zijn er intusschen ook argumenten naar! Ziehier b.v. dat voor de regtstreeksche, onmiddellijke werking van Gods Geest op dien des menschen: ‘Le Dieu créateur agit sur nos organes matériels par la matière. Mais comment le Dieu Sauveur agira-t-il sur notre être spirituel? Par la matière aussi? Non, il agit sur notre Esprit par son Esprit. La matière pour la matière, l'esprit pour l'esprit.’ Alsof er tusschen geest en stof geenerlei verband bestond, en er dus niet, men denke alleen maar eens aan de toonkunst, door stoffelijke middelen op den geest kon gewerkt worden? Wilt ge een nog fraaijer staaltje van Fransche redeneerkracht? Luister:
‘Il y a en effet des doutes légitimes. Eh quoi! y aurait-il en religion des choses dont il faille douter? - Evidemment. - Et lesquelles donc? - Les choses douteuses.’
Nu, dat is voorwaar évident genoeg! En klinkend genoeg ook, niet waar? maar wat hol! Onder die ‘choses douteuses’ wordt dan voorts ook het vraagstuk gesteld, of de Engelen van de eene ster naar de andere vliegen!!
Op veel vrijer, edeler en vruchtbaarder standpunt beweegt zich s. Gij hoort het aan 't geen hij bij zijne Hervormingsrede op den voorgrond stelt: ‘Le vrai progrès est si peu l'opposé de la conservation, qu'au contraire il en est la condition. Rien ne se conserve qu'à condition de se transformer; mais dans cette transformation rien ne se perd, tous' les élémens qui ont constitué l'ancienne forme trouvent leur place dans la nouvelle. Aussi, m.F., si je vous parle de cette lutte, ancienne et nouvelle à la fois, du conservatisme et du progrès,

{==214==} {>>pagina-aanduiding<<}
mon intention n'est pas de vous porter à prendre parti pour l'un ou pour l'autre. Cette lutte, à mes yeux, n'a pas de sens en elle-même; elle n'a de l'importance que par les passions humaines, qui se cachent sous ces noms de parti. En effet, il n'y a pas d'opposition entre ces deux termes; la conscience les admet tous les deux, et là où ils sont en opposition, la conscience n'y est pour rien; là le conservatisme représente des intérêts de caste ou de position, et le progressisme y est la devise pour faire passer les projets de l'ambition, les présomptions de la vanité, les dédains de l'arrogance.’ En wanneer gij hem dan verder volgt in de ontwikkeling zijner hoofddenkbeelden: ‘La Reformation fût plus qu'une purification de l'église, ce fût l'établissement de l'église sur la base de la conscience individuelle’; ‘le Protestantisme, est l'avènement de l'individualité chrétienne’; dan bespeurt ge - zonder dat wij hier over den hedendaagschen kamp tusschen kerkelijk en individualistisch Christendom eenig ander oordeel willen uiten, dan dat in beide elementen der waarheid voorhanden zijn - hoe ge onder s.'s geleide op weg zijt naar 't vrijzinnig individualisme en conscientiarisme van Straatsburg.
Z.'s standpunt is bekend. 't Is meerendeels dat der moderne Nederlandsche theologie onder 't hoogepriesterschap van Prof. scholten. Gelijk deze in eene academische redevoering de vrije beoefening der Godgeleerdheid heeft gehandhaafd, dus handhaaft z. in zijne kanselrede de vrije Evangeliebediening. Hij stelt voor de wantrouwende gemeente hare geoorloofdheid en pligtmatigheid in 't licht.
Resultaat. De Discours van b. kunnen we wel in menig opzigt - behalve wat reeds genoemd is, ook nog in den gelukkigen tact om den zondaar aan zich zelf te ontdekken - prijzen, doch niet aanprijzen; de Leerrede van z. geven we onzen beschaafden en kundigen gemeenteleden in ernstige en onpartijdige overweging; voor den theoloog echter, wien 't om nieuwe gezigtspunten te doen is, heeft alleen de Sermon van s. hooge belangrijkheid en waardij.
Één punt van overeenstemming nog tusschen het drietal: de nette en correcte uitvoering.
v.p.






{==215==} {>>pagina-aanduiding<<}

De heilige en zijn Zaligmaker, of de wasdom der ziel in de kennis van Jezus. Naar het Engelsch van C.H. Spurgeon; door V.A.V.W. Utrecht, Kemink en Zoon. 1858. In gr. 8vo. VIII en 284 bl. f 2-75.

Waarschijnlijk heeft de naam van den Schrijver, den beroemden spurgeon, voor wien in Engeland bijna geene zalen te vinden zijn, groot genoeg om het aantal zijner toehoorders te bevatten, den vertaler en uitgever van dit boek bewogen, om het in een Hollandsch gewaad aan ons godsdienstig publiek aan te bieden. Bij ons althans heeft de inhoud, voor zoover wij daarvan hebben kennis genomen (want het boek geheel uit te lezen, was niet mogelijk), in plaats van ingenomenheid en bewondering, een alleronaangenaamst gevoel opgewekt: een gevoel van tegenzin en walging, dat de vraag deed oprijzen: of dan werkelijk de befaamde prediker in Engeland en de schrijver van dit boek een en dezelfde persoon zou wezen? Is het inderdaad zoo, dan kunnen wij ons geen denkbeeld vormen, noch van den smaak, noch van de godsdienstige kennis van het Londensch publiek, dat in zulk eene prediking behagen schept, ja er door in verrukking komt. Want al hebben wij hier geene gedrukte preken van spurgeon voor ons, het hier geschrevene zal wel een getrouwe afdruk zijn van de wijze, waarop hij gewoon is te spreken.
In zijne Voorrede zegt hij, zeker niet tot aanbeveling van zijn werk, dat er welligt nooit onder meer aanhoudenden arbeid een boek werd geschreven dan dit, dat hij slechts enkele oogenblikken daaraan toewijden kon, en dat in die oogenblikken afmatting van ligchaam en geest hem daartoe nog dikwijls bijna ongeschikt maakten; dat schrijven voor hem een waar slavenwerk is; dat hij het eene vreugde, een wellust noemt, zijne gedachten, zoodra zij in hem opwellen, uit te spreken, maar geen verdrietiger werk kent, dan stil op zijn stoel te gaan zitten en dan naar gedachten en woorden te zoeken, zonder ze op dien oogenblik te kunnen vinden. - Dat alles lezen wij in de Voorrede, zwart op wit; en dit durven wij tot lof van den Schrijver zeggen, hij is opregt geweest in zijne naïve betuiging. Zijn werk is daar, om het te bewijzen. Dat de Schrijver niet gewoon is, om bedaard na te denken over het-
{==216==} {>>pagina-aanduiding<<}
geen hij zeggen wil, dat hij zich nooit heeft vermoeid met een ijverig en naauwkeurig onderzoek des Bijbels, blijkt op elke bladzijde, die wij lazen. Een enkel voorbeeld zij genoeg, het eerste dat wij ontmoetten, op bl. 3, een voorbeeld van de wijze, waarop de heilige, dat is de Christen, door spurgeon wordt opgeleid tot de kennis van den Zaligmaker. De Schrijver spreekt over de woorden, Jezaja liii:3: wij hebben hem niet geacht, en zal in zijn eerste deel aan zijne lezers het feit hunner geringschatting van jezus helder voor oogen stellen. Nu begint hij aldus: ‘Laat ons het huis des pottebakkers binnentreden en den ongevormden kleiklomp bezien, gelijk ook wij allen eenmaal waren. Laat ons ‘de rots, waaruit wij gehouwen zijn’ en ‘den bornput waaruit wij gegraven zijn, aanschouwen, opdat wij met dieper gevoel de woorden des profeets kunnen herhalen.’ - Wien schemert het niet voor de
oogen bij het lezen van zulk een onzin? - Wij gaan verder en vinden op bl. 9 het volgende gedrukt: ‘Gebrokene Sabbatten komen, als vijandige boogschutters, uit de woestijn van den verwaarloosden tijd te voorschijn en wijzen ons als met den vinger op het verlaten heiligdom, en eene vreesselijke wraak zouden zij nemen, zoo het schild van jezus ons hoofd niet bedekte, want zie! hunne bogen zijn met verzuimde inzettingen bezwaard, en hunne pijlen zijn zoovele verachte boodschappen van genade.’
Deze twee voorbeelden zijn voldoende, om ons afkeurend oordeel te regtvaardigen, want de beide proefjes zijn niet met moeite gevonden. Zij lagen voor de hand; het waren de eersten, die wij aantroffen; met een breede rij van dezelfde soort en hetzelfde gehalte zouden zij nog kunnen worden vermeerderd. Doch het medegedeelde is reeds genoeg. Wij zouden glimlagchen over zulk eene wartaal, indien het boek zich niet voordeed als een middel om de heiligste zaak te bevorderen. Nu grijpt ons een diepe weemoed aan bij de gedachte, dat een man, die zoo schrijft, in de negentiende eeuw, in Engeland, zelfs te Londen, door duizenden wordt toegejuicht. Maar veroordeelen wij onze naburen niet al te zeer, betreuren wij het liever, dat ook in ons land zulk een boek, als hier voor ons ligt, een vertaler en uitgever heeft kunnen vinden. In hoeverre de vertaler medepligtig is aan den schat van ongerijmdheden en proeven van valsch vernuft, die wij hier vinden

{==217==} {>>pagina-aanduiding<<}
opgehoopt, kunnen wij niet beslissen, daar zijn naam ons onbekend is, en het oorspronkelijke niet door ons vergeleken kon worden. Eenigzins kan de vertaling hebben medegewerkt, om het boek nog wanstaltiger te maken dan het was; maar het is meer dan de vorm, die ons mishaagt, ook de inhoud zelf laat alles te wenschen over. Wij hopen, ter wille van ons godsdienstig publiek, dat de uitgever zijne onderneming zal bekroond zien met een aantal onverkochte exemplaren, waarmeê zijn zolder blijft bezwaard. En mogten deze regelen iets kunnen bijdragen, om velen hunne penningen in plaats van aan dit geschrift, aan iets beters te doen besteden, wij zouden ons gelukkig rekenen, met onze aankondiging een goed werk te hebben verrigt.


- r -





Lotgevallen en Ontdekkingen op eene Reis in het noorden en midden van Afrika, op last der Britsche Regering in de jaren 1849 tot 1855 gedaan, door Dr. Heinrich Barth. Naar het Engelsch en Hoogduitsch. Met eene Voorrede van J. van der Hoeven, Hoogleeraar te Leiden. Te 's Hertogenbosch, bij Gebr. Muller. 1858. In gr. 8vo. Tweede Deel. Met platen. 350 bl. Derde Deel. 344 bl.

Niet minder dan het eerste vroeger aangekondigde deel van het bovengenoemde werk, verdienen ook deze beide volgende deelen hoogen lof. Men vindt hier de beschrijving van een belangrijk gedeelte der merkwaardige reis. Voor iedereen is hier zeker iets te leeren. Wie belang stelt in eenig vak van wetenschap zal in deze reisbeschrijving ongetwijfeld het een en ander, laat mij zeggen: veel, aantreffen, dat zijner aandacht waardig is. Met opregte bewondering stellen wij ons den koenen, geleerden reiziger voor, die met ijzeren volharding de ongehoorde bezwaren trotseerde en wist te overwinnen, waarmeê hij te worstelen had; die zich niet tevreden stelde met eenvoudig op te teekenen wat hij zag en ondervond, maar bovendien al het mogelijke deed om de geschiedenis te leeren kennen van de door hem bezochte landstreken en volkstammen. 't Zou nutteloos zijn al de namen dier landen en stammen op te tellen; de meeste daarvan waren zeker tot hiertoe in Europa volkomen onbekend. Maar wanneer men

{==218==} {>>pagina-aanduiding<<}
bedenkt dat barth van bijna allen vele bijzonderheden meêdeelt: de aardrijkskundige gesteldheid, de voortbrengselen zoowel uit het planten- als uit het delfstoffelijk en dierenrijk, de bevolking met hare zeden en gebruiken, hare afkomst en geaardheid, de nijverheid en den handel; dan zal men ook zonder nadere verzekering wel aannemen, dat de inhoud van dit verhaal ten hoogste belangrijk moet zijn.
Meer dan in het eerste deel komt het in deze voortzetting uit, met hoeveel regt de auteur spreken kon van zijne ontdekkingen. Want inderdaad vele zaken zijn door hem aan het licht gebragt, die vroeger òf geheel onbekend waren, òf waarvan men zich door vermoedens of ongegronde berigten allerlei valsche voorstellingen plag te maken. Met verrassing vernemen wij, dat in de binnenlanden van Afrika niet enkel woestijnen en ruwe berglanden, door even ruwe bewoners bevolkt, worden gevonden; maar integendeel uitgestrekte, vruchtbare oorden, getooid met de prachtigste voortbrengselen der natuur, bewoond door min of meer beschaafde volken, Mohammedanen of Heidenen, die zoowel handel en industrie als landbouw en veeteelt beoefenen. Barth leidt zijne lezers in tot de maatschappelijke en staatkundige inrigtingen, maar ook tot de huiselijke levenswijze van deze veelkleurige en in allerlei tongen en talen zich uitende wereldburgers. 't Zal dan ook niemand verwonderen, dat hij om daartoe in staat te zijn zich velerlei inspanningen moest getroosten. Ook zijne lotgevallen op dezen togt zijn der lezing overwaard en zeer interessant. Wat al gevaren had hij uit te staan van het klimaat en de vermoeijenissen der reize, van hebzuchtige landvoogden en verraderlijke bedienden, van wilde dieren en woeste menschen! Wat al onaangenaamheden en teleurstelling als hij zich, ontbloot van alle hulpmiddelen, alleen bevond in een vreemd gewest, dagelijks geplaagd door onbeschaamde bedienden, die hij niet kon afwijzen omdat hij hun achterstallig loon niet kon betalen; bovendien ziek en bezorgd voor de willekeur van den landsvorst, die een rijk geschenk verwachtte en eischte van den armen vreemdeling! Doch ook voldoening en blijdschap moest hem te beurt vallen. Hij betrad streken en bezocht steden, waar nimmer te voren een Europeaan den voet had gezet; hij ontving blijken van warme belangstelling uit

{==219==} {>>pagina-aanduiding<<}
zijn vaderland en uit Engeland; ook in Afrika zelf had hij menige aangename ontmoeting.
Met vrijmoedigheid bevelen wij dus ook bij de aankondiging dezer beide deelen het werk bij onze lezers aan. Wij zouden dat echter nog dringender doen, indien wij met dezelfde ingenomenheid van den vorm als van den inhoud konden spreken. Die vorm is, naar onze bescheiden meening, zeer gebrekkig: geheel streng chronologisch, in den stijl van een dagboek, zoodat men de meest ongelijksoortige dingen soms beschreven vindt op dezelfde bladzijde, juist zooals zij zich aan het oog of aan den geest des reizigers hebben voorgedaan. De vertaler zelf heeft deze aanmerking verwacht, blijkens de noot op bl. 125, Dl. II. Hij vreest dat men dit gebrek ten deele aan hem zal wijten. Dit zou natuurlijk onbillijk zijn. Maar zeker zou toch zijn werk in waarde toegenomen zijn, indien hij, nu eenmaal bezig aan het zamenstellen eener vrije bewerking van twee oorspronkelijke stukken, daarvan een reisverhaal had pogen te maken, dat, zooals hij zelf zich uitdrukt, den lezer één bepaalden indruk van het geheel deed opnemen. Evenwel hij heeft zich tevreden gesteld met den nederigen titel van vertaler; daarom mogen wij niet meer vorderen dan hij gegeven heeft. Ook zijn arbeid is prijzenswaardig. Aan alle lezers van degelijke lectuur, die een weinig inspanning van den geest niet schuwen, blijft dit werk aanbevolen.


Tien maanden Volksheerschappij. 24 Febr.-10 Dec. 1848. Verhaal van geheel nieuwe (!) en nog onbekende, zeer belangwekkende bijzonderheden betreffende de laatste Fransche omwenteling. Naar het Hoogduitsch van Alexander Weill. Amsterdam, Gebrs. Binger. 1858. In 8vo. XVI en 111 bl. f 1-20.

Gewone geschiedenis te beschrijven in den gewonen zin, is niet moeijelijk. Van een hof, eene geregelde representative vergadering, eene geordende staatsmachine gaan bepaalde feiten uit, die de officiële zijde der geschiedenis uitmaken. Wel is waar, die officiële feiten zijn niet meer dan het geraamte, dat eerst leven ontvangt uit de kennis èn van de drijfveêren der personen, èn van de verhoudingen der partijen èn van de

{==220==} {>>pagina-aanduiding<<}
wenschen en behoeften en de veelzijdige ontwikkeling der volken, - zelfs wordt teregt dit laatste eerst geschiedenis genoemd. Maar dat geraamte is toch ook een geheel, de grondslag die eerst gekend moet worden, de uitgangspunten, waar omheen de geschiedschrijver zijne mededeelingen, ophelderingen en beschouwingen groepeert.
Maar van eene revolutie de geschiedschrijver te worden, is eene andere zaak. Vooral van eene echt democratische revolutie, zooals alleen de nieuwe tijd heeft opgeleverd. Daar zijn het individu's, tallooze individu's, waarop men het oog gevestigd moet houden, tallooze belangen, niet om één hoofdbelang draaijende, maar op duizendvoudige wijze elkander kruisende en verduisterende; daar is het een stormen en dringen van onbeschreven en onbeschrijfbare feiten, die een onafwindbaar kluwen vormen, waarvan het geen mensch gegeven is, alle knoopen en kronkelingen te volgen. Slechts aan een enkel genie zal het gelukken de feiten zóó te groeperen en te sorteren, zóó uit een vast beginsel en een bepaald oogpunt te beschouwen, dat hij althans de eene zijde, die hij klaar ziet, aan anderen duidelijk zal maken.
Gewoonlijk echter wordt de geschiedschrijving van zulk eene gebeurtenis òf de verdediging eener bepaalde opinie, òf van een der hoofdpersonen, hetzij dat die hoofdpersoon zelf zijne eigen houding tracht te verklaren en te idealiseren - zooals lamartine in zijne Révolution de 1848 en in het algemeen de Mémoires -, hetzij dat iemand zich naar vrije keuze een held uit de vele strijders en vechters ter beschouwing kiest. Of - en dit is misschien de duidelijkste vorm, - de geschiedschrijver stelt zich enkele saillerende punten en personen, waarom zich andere nevenfiguren en feiten bewegen, en verdeelt dus zijne stof in zoovele episodes. Of ook een ooggetuige, - altijd voor zooverre een ooggetuige denkbaar is van eene zoo veelzijdige gebeurtenis - deelt mede wat hij zag, welke indrukken hij ontving, en vult het andere zooveel mogelijk uit het hooren zeggen aan.
Het meest nabij aan deze soort komt het Verhaal van den Duitscher weill. Zelf zegt hij, en schijnt hij ook, in die dagen te Parijs geweest te zijn, en elken dag zijne bevindingen en gewaarwordingen te hebben opgeteekend. Inderdaad hebben dan ook vele zijner particulariteiten dat cachet van oor-
{==221==} {>>pagina-aanduiding<<}
spronkelijkheid, dat alleen de persoonlijke herinnering geven kan.
Hij geeft ons hier en daar een denkbeeld, niet van wat er te Parijs geschiedde, maar van wat de Parijzenaars deden en dachten. Hij maakt ons bekend, hoe onbeduidend en belagchelijk sommige voorvallen en personen waren, waarvan men op een afstand al vrij groote gedachte zou koesteren. Hij doet ons in een woord hier en daar achter de coulisses zien. Maar verlangt ge een Verhaal, dat u een duidelijker inzigt zal geven in volgorde en verband der gebeurtenissen, - verwacht het dan van onzen Duitscher niet. Aan den avond van elken dag heeft hij zijne opmerkingen neêrgeschreven; maar, zooals te verwachten was, had hij geen tijd om geregeld te verhalen; slechts enkele losse, vliegende gedachten schreef hij neêr, die alleen voor wie met de gebeurtenissen genoeg bekend is, hare waarde kunnen hebben. Moge hij ook al later die aanteekeningen gerangschikt hebben; - tot een weldoorvoed geheel heeft hij zijne magere berigten niet opgekweekt. Hij laat ons en galop vliegen door die tien maanden, zoo vol van gebeurtenissen, zoo rijk aan ellende en aan leering.
Levendig, puntig en frisch zijn vele zijner aanteekeningen en beschouwingen. Zijn stijl is op enkele plaatsen schoon en ferm, soms ook gekruid met valsch vernuft. Het standpunt waaruit hij de geschiedenis beschouwt, is godsdienstig. Maar juist hier is niet zijne sterkste zijde. Zijne godsdienstigheid is eene voorzienigheidstheorie, waar ik niets tegen wil zeggen, maar die eerst dan waarlijk ernstig en leerzaam is, als zij van zelve uit de feiten ons tegenstraalt en niet, gelijk hier, er ietwat kunstmatig wordt ingelegd. Liever hoor ik hem niet theologiseren, want het gaat hem, den verchristelijkten Jood, niet zeer natuurlijk af. Soms kan hij in het triviale, ja baroque vervallen. B.v.: ‘De middelmatige mensch vindt er behagen in, God te loochenen en zich met de pronkende veeren (zijn het de veêren die pronken?) van den voorspoed tegen Hem over te stellen, als wilde hij zeggen: Zie ik heb u volstrekt niet noodig gehad, om mijn geluk te maken. Alles heb ik aan mijn verstand te danken. En als ik het een of ander duld, dan geschiedt het uit louter goedheid des harten, want boos ben ik juist niet en daarenboven ben ik verdraagzaam. Spreek mij echter niet van uwe strenge beginselen, zwijg van uwe stopwoorden: deugd, pligt,

{==222==} {>>pagina-aanduiding<<}
zedeleer! Altemaal zottepraat, mijn beste! Niets dan woorden, louter woorden. Ik ben God, wij zijn goden, maar wij zijn te bescheiden om het den volke in het aangezigt te zeggen. Gij echter bestaat alleen, omdat wij u dulden. Dus wees zoet en gedraag u stil; want durft gij u verroeren, dan zetten wij u af.’ Zijn dat nu woorden om iemand tegen God in den mond te leggen? Bl. xvi van dezelfde inleiding heet het: ‘Het is de vinger Gods, zeggen alle lieden (Leute). - Nog meer: de geheele hand, vier vingers met den duim!’ Dat is niet eens valsch vernuft.
Het zou echter onbillijk zijn, zoo men het geheele boek naar deze staaltjes beoordeelde. Dat vreemde is vooral in de inleiding, later, meer op politiek terrein, wordt het beter.
Van den veelbelovenden titel is dus alleen waar, dat ons hier ‘belangwekkende bijzonderheden’ worden medegedeeld. Maar een geregeld verhaal is het boek niet te noemen, evenmin als wij er een eenigzins volledig denkbeeld door krijgen van wat die ‘Tien maanden volksheerschappij’ hebben opgeleverd. Zelfs een bevattelijk karakterbeeld te geven van enkele der hoofdspelers in dit dolle drama, heeft de schrijver niet beproefd. Den chaos ontwarren heeft hij niet kunnen noch pogen te doen, en juist waar het chaotische begint op te houden, omdat het belang zich uitsluitend om één persoon, lodewijk napoleon, concentreert, - juist op dat punt breekt hij af.
De vertaler noemt het eene zeer opmerkelijke omstandigheid, dat gelijktijdig met zijne vertaling normanby's werk, Une année de Révolution, te Parijs, ook vertaald, het licht ziet. Waarom zoo opmerkelijk weet ik niet; maar dit weet ik, dat normanby's bedaarde, duidelijke en belangrijke schetsen, weill's vlugtige volzinnen geheel in de schaduw laten.
De vertaler heeft een enkel durfde voor mogt, of voorging voor voorviel over het hoofd gezien. Ofschoon de vertaling blijkbaar niet van den Heer koorders is, vinden wij toch eene weinig betere spelling van de bastaardwoorden, gelijk b.v. het fizieke, kopijist, enz. waarover wij reeds bij eene andere uitgave van de Gebr. binger klaagden. Maar anders is zij goed, vlug en zuiver.
Wie dus het hoofdbeloop der genoemde omwenteling reeds kent en in het hoofd heeft, en enkele feiten nog eens van de meer onbekende en particuliere zijde, als het ware van achteren,

{==223==} {>>pagina-aanduiding<<}
wil zien, die leze den wel vreemd theologiserenden, maar niet onaardig politiserenden Duitscher over ‘De laatste Fransche omwenteling’ - eer zij niet meer de laatste is.






Schaduwbeelden uit Suriname. Door Anna. Amsterdam, Gebrs. Binger. 1858. In gr. 8vo. VIII en 102 bl., met gelith. en gekl. titelplaat, in verguld linnen. f 1-90.

Sedert Mevrouw beecher stowe, met haar ideaal-neger, de sympathie der blanken wist te winnen voor het arme geslacht, dat zij zoo lang en zoo wreed hadden verdrukt, en dat zij, ondanks die sympathie, even hard bleven verdrukken; - zijn de slaven het geliefkoosde onderwerp geworden voor romans en verhalen en drama's, in rijm en onrijm; sedert werd de slavernij een onuitputtelijk thema voor eindelooze redevoeringen, de aanleiding en het levenselement voor meetings en genootschappen, de kwelling voor kabinetten en ministeriën: bijna de vraag van den dag. En ofschoon sommige zeer ernstige teekenen ons onwillekeurig de vraag op de lippen doen nemen, of ook hier niet meer schijn dan wezen is, of soms niet meer eene soort van mode-sentimentaliteit, dan waarachtige, werkdadige belangstelling, door bewustzijn van groote schuld en verantwoordelijkheid gewekt, in deze slavenkwestie de hoofdrol speelt, - toch is de beweging op zich zelve edel en goed en verdient zij de medewerking van elken waren menschenvriend. Het was dan ook wel te verwachten dat een onzer dichters deze stoffe zou aangrijpen, van deze stemming partij trekken, en iets leveren dat meer mogt zijn dan eene berijmde aaneenschakeling der gewone gemeenplaatsen over een onderwerp, zoo bij uitnemendheid een thème à phrases te noemen. En toch, hoe aanlokkelijk de stoffe ook zij, in de bewerking heeft zij groote moeijelijkheden. Wij kennen de slavernij in al haar werking en invloeden zeer onvolkomen, bij geruchte, van hooren zeggen, en moeten, wat aan deze onvolledige kennis ontbreekt, uit onze verbeelding aanvullen. Maar nu komt de groote moeijelijkheid, eene moeijelijkheid, door bijna niemand overwonnen. Welke is de invloed van zulk een levenstoestand als de slavernij op het gemoed en den geest eens menschen? Wij kunnen het ons niet dan met moeite en onvolledig, bij

{==224==} {>>pagina-aanduiding<<}
gevolgtrekking, denken. Welke is evenwel de invloed van dien toestand op den neger? Wij weten het nog minder; dit weten wij, dat die invloed een andere moet zijn dan wij ons voorstellen, dat de negerslaaf anders moet gevoelen dan wij weten dat wij in zijne plaats zouden doen, omdat, ware het zoo niet, de slavernij, als duurzame toestand, volstrekt onmogelijk en ondenkbaar zou zijn. Het is ons bijna onmogelijk in den zedelijken toestand, in de denk- en zienswijze der negerslaven ons te verplaatsen of ons helder voor den geest te brengen, welke de gevolgen zijn eener eeuwen- en eeuwenlange slavernij op een menschenras, dat sints duizende jaren het hoofd buigt onder de meest toomelooze willekeur, zonder zich ooit uit dien staat van uiterste vernedering te kunnen opheffen. Wij staan hier gewis voor een duister raadsel in de geschiedenis des menschdoms, een der somberste geheimen van het geheimzinnige Afrika: maar dit raadsel heeft te gelijk voor ons een vreeselijk ernstigen, zeer practischen zin. Wij hebben van de onbetwistbare meerderheid, ons geschonken, schandelijk misbruik gemaakt en onze hand zwaar doen wegen op den hals van den lager ontwikkelden zwarte; eene groote, ernstige schuld, waarvan de vergelding dreigend in de toekomst spookt. Maar nu is de sympathie voor dien zwarte - dien men zich zoo gaarne voorstelt in de onmogelijke lichtgestalte van een Uncle tom - opgewekt, en als om strijd beijveren zich romanschrijvers en dichters om, zoo goed zij kunnen, de schandelijke gevolgen der slavernij te schilderen. Ook onze bekende dichteres anna gevoelde zich door deze stoffe aangetrokken, en wilde ons in drie tafereelen den algemeenen en zedelijken toestand der slavernij schetsen, met andere woorden: den invloed der slavernij op de zedelijke en geestelijke ontwikkeling der slaven. Of het haar gelukt is? Wij vreezen dat ook zij is gestrand op de klip, die wij zoo even aanduidden; dat zij zich zelve
heeft afgevraagd, welke de uitwerking van zulk een levenstoestand op haar gemoed zou zijn, en het antwoord op die vraag uitgesproken in haar gedicht. Wij vreezen, dat zij, in de beide eerste tafereelen voor 't minst, bij hare natuurmenschen eene te hooge, vooral eene te gekunstelde, ontwikkeling heeft verondersteld. Een slaaf, door zijn meester geliefd en beschermd, ziet zich op eens door dien meester de innig geliefde vrouw ontrukken, met wie hij tot dusver had geleefd. De slaaf weet dat hij die vrouw niet de zijne kan noemen, dat hij tegenover den meester geene

{==225==} {>>pagina-aanduiding<<}
regten op haar kan doen gelden; toch, in de vertwijfeling zijner wanhoop, ijlt hij naar dien meester en... wijst hem dood bedaard op de gelijkheid aller menschen voor God. De hardvochtige heer bespot den gemoedelijken slaaf, beveelt hem te geeselen, en roept hem ten afscheid toe: dat die gelijkheid voor God een leugen is, en dat hij zich niet moet verbeelden dat zijne ziel bij God iets geldt, dewijl zijn geheele geslacht vervloekt is. De man was met het Evangelie niet onbekend - het blijkt reeds uit zijne woorden - toch is dat ééne woord, op dien oogenblik, uit den spottenden mond zijns meesters, voldoende om hem voor geheel zijn volgend leven tot een afgodendienaar, een ongeloovige uit wanhoop, te maken. Wij vinden hem, jaren na die gebeurtenis, als een weggeloopen slaaf, in de bosschen, alleen met zijne dochter, een meisje van zeldzame ontwikkeling voor een kind der wildernissen, christinne bovendien, wie de afgoderij des vaders de ziele pijnt; - daar leeft hij, somber, zwijgend, in zich zelven gekeerd, eene soort van neger-Manfred, min de wroeging, doch overigens onschadelijk. Hij zwoer den blanken een eeuwigen haat, maar koelt dien haat voorloopig alleen aan der blanken God, wiens dienst hij verliet, ofschoon hij duldt dat zijne dochter dien God vereert; om zich op dien God te wreken gaat hij, tegen beter weten aan, oude boomen aanbidden. - Eene vrijgelatene Mulattin heeft jaren lang gearbeid en gezwoegd om de bepaalde som bijeen te krijgen, waarvoor zij hare dochter zou kunnen vrijkoopen. Zij komt eindelijk dat geld aanbieden, maar de meesteresse weigert nu het meisje vrij te laten, en wel uit ijverzucht op het schoone, aanvallige kind. Wij zien de moeder geknield bij het lijk harer dochter, - harer dochter vermoord door de mishandelingen en wreede jaloezij der snoode meesteresse. In wilde wanhoop en wraakzucht wil zij het huis in brand steken, maar laat eensklaps haar voornemen varen, wanneer eene andere slavin haar verhaalt, hoe
ook zij eenmaal haar kind op duivelachtig wreede wijze zag vermoord, en hoe zij zich toen onderwierp en troostte met de hoop des wederziens. De straks wanhopende moeder, die van christus of het Evangelie niets weet, volgt onmiddellijk dat voorbeeld van onderwerping en vergevensgezindheid, in de hoop dat zij dan ook haar kind zal wedervinden. - Zijn deze toestanden natuurlijk, en kunnen zij inderdaad gelden als typen van den

{==226==} {>>pagina-aanduiding<<}
zedelijken toestand der slavernij? Zij kunnen dit des te minder, daar ook onze dichteres genoodzaakt is om hare helden, hetzij door geestesgaven, hetzij door afkomst of bijkomende omstandigheden, tot uitzonderingen te maken, hen te verheffen boven, te plaatsen buiten, de massa der slaven. Banco, de weggeloopen slaaf, getuigt van zich zelven, dat hij niet stomp van geest, niet, als de anderen, onwetend was, en hij voegt er bij: ‘helaas!’ En wel te regt, voorwaar, want eerst daardoor, omdat hij niet was als de anderen, werd hem de slavernij het ondragelijke juk dat zijne ziel verplette. Intusschen hebben wij hier een exceptionelen toestand voor ons, en kunnen daarnaar niet afmeten, welke de toestand dier ‘anderen’, dat is der groote menigte, is. Leda, de moeder in het tweede tafereel, is vooreerst eene Mulattin, en daarenboven sints lang vrij; terwijl zij eigenlijk nooit, naar hare eigen getuigenis, het drukkende der slavernij gekend heeft. Zeker gevoelt zij wat de slavernij beteekent, als zij knielt bij het bed van haar vermoord kind, en wij begrijpen haar als zij naar den brandenden houtspaander grijpt - maar dan die plotselinge bekeering! Bij beiden, banco en leda, treft ons het contrast tusschen de heftigheid der taal, de hartstogtelijke kreten, de opwinding der woede, die wel wat breedsprakig en gezocht in hare uitdrukkingen wordt, - en de nietigheid der uitkomst of de dadelijke, zonder eenige moeite bewerkte ommekeer: een contrast dat inderdaad aan het komische grenst. - Beter volgehouden en meer natuurlijk is de vreeselijke wraakoefening der oude negerin in het derde tafereel, eene wraakoefening, jaren lang geduldig verschoven tot zich de gunstige gelegenheid zou aanbieden, en waarvan nu de dochter, het bloemenmeisje, het onschuldige werktuig en slagtoffer wordt. Dit tafereel, het uitvoerigste van de drie, is zeker in elk opzigt, ook wat den
vorm betreft, verreweg het beste. De levendige, afwisselende, vloeijende versificatie onderscheidt zich zeer gunstig van de matheid en zwakheid die het voorgaande dramatische gedicht over het algemeen kenmerkt; ook is leila vrij van die platheden en ondichterlijke paraphrases, die men in de vorige stukken nu en dan aantreft. De aanhef van het gedicht, het lied van het bloemenmeisje, leila's dans - dat alles is zeer schoon en getuigt voor anna's meesterschap over den vorm, vooral waar het 't lyrische genre geldt. - Alleen zouden wij

{==227==} {>>pagina-aanduiding<<}
haar eene verklaring willen vragen van dien panischen schrik onder de bruiloftsgasten na leila's dans; en bovenal eenige opheldering omtrent dat zeer bijzondere en merkwaardige vergif, op dien bloemkrans gestrooid: een vergif dat onmiddellijk den dood veroorzaakt van het ongelukkige meisje, op wier hoofd de krans wordt gezet, ofschoon leila dienzelfden krans, zonder schade, een geruimen tijd in de hand hield. Misschien ware hier voor onze scheikundigen veel te leeren.
En nu de vorm. Wij zeiden reeds met een enkel woord dat breedsprakigheid en gezochtheid van uitdrukking, met name in de twee eerste tafereelen, niet te loochenen valt; misschien een gevolg der gekunstelde opwinding, zonder waren hartstogt: deze laatste is zelden woordenrijk. Het dramatische gedicht: ‘Moeder en Christin’, dunkt ons het minst geslaagde, ook wat den vorm betreft; eene beschavende, voltooijende hand kon daar wel aangelegd worden. Voor 't overige is de versificatie zuiver, en vertrouwen wij dat anna onnaauwkeurigheden en fouten, als wij er enkele aantroffen, gemakkelijk weet te vermijden. Zij weet dat het niet aangaat te zeggen:

Nog rijst uit de eenzaamheid dier dreven 
Geen stemme des geweens omhoog! 
Geen handen kermend opgeheven! 
Geen hart dat zich in de aard bedroog!; 


en dat versregels als deze:

O, niet om niet ontscheurt de erinnering 
Zich aan de groef van 't hart der moeder, 


noch natuurlijk, noch smaakvol, noch welluidend zijn. Zij weet ook dat ongevormde bosschen nergens ter wereld worden aangetroffen; en dat het niet geoorloofd is, om den wille van het rijm (die meedoogenlooze tyran!), te schrijven: Ik - ziet (bl. 63.) Zoo wij dergelijke vlekken aanwijzen, geschiedt het voornamelijk om der begaafde zangeres te herinneren, dat zij geroepen is om ook door haar voorbeeld den zoo noodigen eerbied voor onze schoone taal te bewaren en in te scherpen. Eene opmerking, die wij niet mogen weêrhouden, geldt de slordige interpunctie, waardoor de zin, op 't eerste gezigt althans, hier en daar soms geheel onverstaanbaar wordt: 't is een angstwekkende, bedwelmende overvloed van komma's en

{==228==} {>>pagina-aanduiding<<}
uitroepteekens, op de minst passende plaatsen uitgestort. De schuld zal echter wel aan den corrector liggen. Dat het boekje smaakvol is uitgevoerd, waarborgt de naam van de Gebrs. binger; jammer slechts dat de plompe, onbevallige, op vallen staande figuur van het titelplaatje, zoo wonderlijk toegetakeld bovendien, ons nooit zou doen denken aan het van schoonheid schitterende, als eene fee daarheen zwevende bloemenmeisje, wier ‘voet de huivrende bloemkens niet raakt’! - Wanneer zullen onze uitgevers toch daarin verbetering brengen, of ons dergelijke illustratiën maar liever schenken?





Twee jaren geleden. Door C. Kingsley. Uit het Engelsch vertaald, door Dr. M.P. Lindo. In drie Deelen. Dordrecht, P.K. Braat. 1858. In gr. 8vo.

De wensch die na het lezen van dit werk bij mij opkwam, was, dat dit nu eens een origineel Hollandsch product had mogen zijn; maar zóó iets wordt zelden geleverd, ook door Engelsche schrijvers, die er zich doorgaans op toeleggen om een gekozen onderwerp tot uitputtens toe te behandelen. Wat hier den lezer boeit, is juist dat men steeds wenscht meer van de voorkomende menschen en zaken te hooren; en toch, verre van oppervlakkig te zijn, geeft deze roman veel meer te denken dan zulke lectuur gewoonlijk doet. Zoo rijk en kernachtig is de inhoud dat er stof voor een dozijn andere romans in te vinden zou zijn, indien men iederen draad wilde afspinnen, want verscheidene der handelende personen worden op het tooneel geworpen, even als medereizigers die men in een spoorwagen ontmoet, in wier gezelschap men eenige aangename uren doorbrengt en die overigens voor ons noch verleden, noch toekomst hebben.
Een eigenlijk hoofdpersoon kan men, dunkt mij, niet aanwijzen; men vindt hier meer eene galerij van karakters die wel onderling verbonden zijn, maar zóó, dat het moeijelijk zou wezen om van het verhaal eene doorloopende schets te geven. Elk van die karakters schijnt de eene of andere waarheid te moeten staven: tom thurnall, de wereldburger, die door de ingeving van zijn edel hart het goede doet, maar te veel op eigen kracht steunt, is dáár om te bewijzen, dat die kracht

{==229==} {>>pagina-aanduiding<<}
eindelijk zal worden gebroken, om te doen blijken dat ook de sterkste zonder den steun der godsdienst niets is. Jan briggs, die zijne fortuin, zijn naam, zijne vrouw, alles door list en logen verwerft, moet het woord waar maken dat het kwaad zijn meester loont. Aan frans headley, den jongen predikant, zou men tot leus kunnen geven: de waarheid zal overwinnen. Met het grootste geduld arbeidt hij in zijne kleine gemeente, waar hij eerst wordt miskend, maar eindelijk alle harten wint door zijne liefde. Eene vreemde verschijning is grace harvey, een meisje dat door eene streng methodistische moeder opgevoed, zich met dier stroeve begrippen niet kan vereenigen, en zich dus eene eigene godsdienst schept, die haar tot eene soort van geestdrijfster maakt; zij wordt door hare geloofsgenooten als eene zieneres beschouwd en bijna vereerd, en hoewel zij later wordt teruggevoerd in de oude Engelsche kerk, (waarvan zij misschien met frans h. de overwegende waarde moet bewijzen) blijft zij toch altijd eene lieve dweepster, goed in een roman, maar in de werkelijkheid niet te huis behoorende. Mark, de oude jager, zijne dochter Mary, Majoor campbell, zijn alle fiksch geteekende, edele karakters en vooral echt Engelsch.
Door het geheel heeft de Schr. zich waarschijnlijk ten hoofddoel gesteld (eene idée die ook in een zijner vroegere werken ‘Gist’ doorblonk) om te toonen dat er in alle standen, in alle betrekkingen en in alle secten goede menschen gevonden worden, die elkander de hand moeten reiken, om zamen te werken tot het groote doel, om der menschheid nuttig te zijn, ‘want’, zoo laat kingsley een zijner personen spreken, ‘het leven, de godsdienst, de vroomheid, hebben alleen in zoo ver iets te beteekenen, zijn alleen in zoover goddelijk en Gode welgevallig, als zij de middelen blijven tot dat ééne doel. Door het licht van die gedachte wordt alles opgehelderd, zelfs het moeijelijkste denkbeeld van allen, dat zoo dikwijls de goede menschen kwelt, als zij beseffen: Ik moet God beminnen, en toch bemin ik Hem niet. Het valt gemakkelijk Hem te beminnen, als men eens aan Hem denken kan als aan de concentratie, de ideale volmaaktheid van al wat edel, beminnelijk, bewonderenswaardig is in den menschelijken aard! En het is gemakkelijk te werken ook, als men eens beseft, dat men voor zulk een Wezen en met zulk een Wezen werkt!’ -

{==230==} {>>pagina-aanduiding<<}
Met zulke schoone gedachten is het werk als doorweven; diep gevoel wordt soms afgewisseld door fijne spotternij; aardige tooneelen en geestige gesprekken zijn met eene milde hand rondgestrooid. Meesterlijk zijn de natuurschilderingen, en ik zou wenschen een kunstenaar te zijn; ik zou mij geïnspireerd gevoelen om ze aanschouwelijk voor te stellen, met krachtige, breede penseelstreken, en dan soms de kleinste détails als lichtpunten schitterend uitstekend. - Nog nimmer heb ik met enkele woorden zulke heerlijke tafereelen zien voorstellen als hier in menigte gevonden worden, nog nimmer zooveel poëzij zien schuilen in de vlugtige beschrijving van eene bloem, van een insect. Slechts éénmaal kon ik een glimlach niet onderdrukken: het was als stangrave zijne bewondering eener schoone rivier zoover uitstrekt om te onderstellen, dat zij wel eene ziel kon hebben. Dat is toch wat al te mythologisch en overtreft zeker nog het geloof van den ijverigsten aanhanger der zielsverhuizing. De tijd der handeling is die van den oorlog in de Krim en die krijg werkt voor vele der genoemden als een louterend vagevuur; ook de cholera wordt als een stoffelijk en zedelijk opruimingsmiddel aangewend. Het tooneel is... de wereld, zou men haast mogen zeggen: nu zijn wij in de Krim, dan in de bosschen en de mijnen van Australië; nu in Coblenz, dan in Londen. Allermeest echter brengt de Schr. ons te Whitbury en te Aberalva; het laatste plaatsje moet men op zijn crediet afgaande aan de zuidwestelijke kust van Cornwallis zoeken. Het werk is zeker reeds door velen gelezen, maar hun, die het nog niet ter hand namen, zij het ook door deze regelen zeer aanbevolen, en ieder die het niet in het oorspronkelijke leest, kan er gerust op zijn dat de vertaling goed is. Van het vignetje, waaraan het potlood van den Heer koning zich bezondigd heeft, en dat voor de
drie deelen tot vervelens toe is vermenigvuldigd, wil ik liefst niet spreken.


m.





Twee Kapiteins van Prins Willem den Eerste. 1576. Door Herman Hendrik Niemann. Amsterdam. J.M.E. Meijer. 1858. In gr. 8vo. 325 bl., met gesteendrukten titel en vignet. f 3-20.

Toen Ref. dit goed uitgevoerde boek ter hand nam, meende

{==231==} {>>pagina-aanduiding<<}
hij als bij ingeving den auteur als zulk eenen te mogen groeten, die de firma van buren schele, krabbendam, nauta, lambrechts en cie. met een nieuwen vennoot vermeerderen zou. Na de kennismaking met deze ‘Twee Kapiteins’ moet hij openhartig verklaren, dat zijn voorgevoel hem ten deze niet heeft bedrogen, en acht hij zich in gemoede verpligt heeren Leesbibliotheekhouders, die met de artikelen der firma ‘wel’ zijn, aandachtig te maken op dit nieuwe product, 't welk de onvermoeide heer j.m.e. meijer, als makelaar in historische romans in den handel brengt. Voor hunne kalanten zal 't gewild goedje zijn, en wij durven hun verzekeren dat de f 3-20 aan den aankoop gewaagd, wel met rente naar de lade van hunne toonbank zullen wederkeeren.
Wij willen deze aanbeveling met eenige bewijzen staven, en werpen daarom een blik op de hoofdpersonen die de Heer niemann ten tooneele voert. Allereerst Prins willem de Eerste en marnix van st. aldegonde, inséparables, de eerste blijkbaar de chef, de tweede de boekhouder van een kantoor, waar men in oppervlakkige en langdradige vertoogen over onze geschiedenis der 16e eeuw handelt. Naast deze, de twee kapiteins marcelis en paulus bax; een paar broeders, beeldschoon als adonis, dapper als de Cid, goed gereformeerd als bogerman en verliefd als een romanheld van de firma, in alle die goede qualiteiten door niemand geëvenaard als door hun boezemvriend den ridder albert de montigni. Verder den grijzen van duivenvoorde, een prinsgezind edelman en iemand van wien wij veel groote woorden hooren, maar weinig groote daden zien, daar wij hem slechts een paar malen ontmoeten, eens waar hij voor zijne op hunne minnaars wachtende dochters, zeer tegen haar zin, den roem van zijn geslacht op hoogdravenden toon verkondigt en eene politieke geloofsbelijdenis aflegt, de tweede maal, wanneer hij op zijn sterfbed ligt, zijne dochters en hare aanstaande echtgenooten zegent, om ten slotte op zijne prinsgezindheid het zegel te drukken door eene somme gelds aan de berooide schatkist te legateren. 't Overige mannelijke personeel aan de Hollandsche zijde bestaat uit den admiraal boisot, joost van der ende, de koene verdediger van Zierikzee, de Briellenaar koppestok, de dichter coornhert en anderen.
Tegenover deze staan de Spanjaarden de requesens, jean

{==232==} {>>pagina-aanduiding<<}
jaurequi, gaspard d'anastro, de Antwerpsche bankier, escovedo, de secretaris van Don juan van Oostenrijk, d'assonville, de gouverneur eener Spaansche gevangenis, gonzalo de cipier, en meerderen die zich om de hoofdpersonen groeperen.
Vier dames verhoogen het boeijende dezer stoffering, geheel ingerigt volgens 't model dat de toongevers der firma daarvoor schijnen aangegeven te hebben. Deze vertegenwoordigen de zoo wigtige en invloedrijke elementen in 't menschelijke leven, liefde en haat. Verbeeldt u de beide schoone dochters van duivenvoorde, als Hollandsche meisjes natuurlijk bevallige blondines, tot over de ooren toe verliefd, de eene op marcelis bax, de andere op montigni, wie zij zonder blikken of blozen rendez-vous geven in koepels en kerken; engelen, maar helaas! met vleeschelijke begeerten, die zelfs aan het sterfbed van hunnen vader te sterk zich doen gevoelen, dan dat jonkvrouw Maria niet even het ziekvertrek zou verlaten, om de juist in de nabijheid van het huis aanwezige minnaars te laten ontbieden, ten einde eens eventjes hunne verbindtenis door den niets vermoedenden en met alles tevreden van duivenvoorde te laten inzegenen. De vrouwelijke hoofdpersoon is echter christina d'assonville, eene dame die den eerzamen kapitein paulus bax den zak geeft om zich in eene politieke intrigue ten behoeve van Don juan van Oostenrijk te wikkelen, die haar door zijn secretaris heeft doen beloven, dat zij in later tijd de gade van den nieuwen Gouverneur der Nederlanden worden zal. Van dit fraaije plan zijn paulus bax en vooral de landvoogd de requesens de dupes, later, wat natuurlijk is, ook dame christina, die eindigt met naar een klooster te verhuizen en daar als eene Madeleine repentante te sterven: 't groote depôt en de laatste carrière van ondeugende dames uit de dagen van den tachtigjarigen oorlog, waarmede de heeren van de firma op 't laatst geen raad meer weten.
Buiten deze drie dames ontmoeten wij nog even 's Prinsen gemalin, charlotte van bourbon, en maken in Spanje de kennis van Donna olympia, eene beeldschoone vrouw, die ons al heel spoedig bewijst, dat zij zich bitter weinig om het zevende gebod bekreunt en niet ongeneigd is den ridder paulus bax, met het oog op haar eigen bon plaisir, het leven in eene Spaansche staatsgevangenis ietwat te veraangenamen.
Maar genoeg over de hoofdpersonen, wij willen ook nog

{==233==} {>>pagina-aanduiding<<}
even een resumé geven der feiten, den leesbibliotheekhouders ten bewijze dat de Heer niemann een waardig en veelbelovend vennoot is der firma.
De plaatsen der handeling bepalen zich goeddeels tot Delft, Zierikzee, Antwerpen, Brussel, Madrid en de gevangenis van Alcantara. Het tooneel wordt geopend met eene zamenzwering in het St. ana-klooster te Delft, waarvan Prins willem en de heeren bax de onzigtbare getuigen zijn. Later blijkt ons dat die beide broeders tot de geheime policie van den Prins behooren, wel denkelijk uit vrijen wil en zonder dat op het budget eene post van geheime uitgaven voor hunne bezoldiging uitgetrokken was. 't Vermoorden van vijf Spaansche soldaten door den koenen kapitein paulus, aan boord van een klein vaartuig op de Maas, vraagt later uwe aandacht. De belegering van eene stad, 't gevangen nemen van een spion, eene wonderdadige uitredding, en de togt door een vijandelijk legerkamp, zijn tooneelen die in een roman van dit genre eigenaardig te huis behooren en ook hier niet gemist worden. Dat christina d'assonville een complot smeedt, door paulus bax op eene tragische en hoogdravende wijze wordt doorgehaald, later de hulp van een sterrewigchelaar inroept en zich door dezen de toekomst laat voorspellen, om op het laatst met vergif en dolk dood familiaar te worden, behoeft ons niet te bevreemden in eene dame, van wie verteld wordt dat zij uit eerzucht haar vaderland en de goede zaak verraadt en de Spaansche zijde koos. Een onderhoud met een paar gezanten, die onverrigter zake en door de slimheid van vader willem misleid naar huis kunnen keeren, schijnt alleen den lezer van een ‘Zondagsboek à vijf centen’ medegedeeld te worden om hem op de hoogte te brengen van onze politieke verhouding tot het buitenland in die dagen. De verrassing van een klooster, waar de Spanjaarden duchtig klop krijgen, de zamenspanning van den bankier d'anastro met jean jaurequi - niet
jaudrequi, zooals de Auteur hem nu en dan noemt, waarom begrijpen wij niet - tegen het leven van den Prins; den dood van de requesens - geen der minst geslaagde hoofdstukken uit dit boek -; de bemagtiging van eene Spaansche krijgskas door een hoop dappere partijgangers, die marcelis bax had aangeworven en niet aanworf (bl. 209), - 't zinken van een admiraalschip voor Zierikzee, - de val van die stad, -

{==234==} {>>pagina-aanduiding<<}
paulus' togt naar Spanje, - 't vertoeven in eene Spaansche rooversherberg, - een bezoek aan het hof te Madrid, - het verblijf in eene gevangenis, - eene mislukte en eene geslaagde vlugt, - eindelijk een sterfbed en een dubbel huwelijk, - 't zijn allen tooneelen, die niet missen kunnen den romanlezer, die met de artikelen der firma dweept, te boeijen.
Twee historische feiten schijnen bij de primitieve conceptie van den Auteur op den voorgrond te hebben gestaan: 1o. het beleg en de val van Zierikzee; 2o. de aanslag van jean jaurequi op den Prins. 't Feit No. 1 zien wij voorbereid en ontwikkeld, de slag aan den voetzoeker ontbreekt echter, want hoewel het plan van des Prinsen moord beraamd wordt, blijft de uitvoering achterwege; zelfs vermeldt de Auteur niet eens dat de uitvoering zes jaren later (Maart 1582) plaats greep; ook omtrent het volgend lot der zamenzweerders verneemt de lezer niets; het beramen van den aanslag zes jaren voor de uitvoering komt Ref. wel niet onmogelijk, maar desniettemin zeer onwaarschijnlijk voor.
Ziedaar 't aperçu van een werk dat wij gaarne onder de beste voortbrengselen der firma rangschikken. De stijl ten minste is hier en daar beter, althans vlugger en losser, dan wij van de overige vennooten gewoon zijn; de Auteur heeft blijkbaar sommige Fransche romans, b.v. Les trois Mousquetaires van dumas niet zonder goede vrucht voor zijn stijl gelezen, en sommige tooneelen in dit boek, o.a. die waar de dood van de requesens en de vlugt van paulus bax uit de gevangenis van Alcantara geschetst worden, ontbreekt het niet aan eene levendige, plastische voorstelling.
Den leesbibliotheekhouders en allen, die met de historische romans van van buren schele en consorten vrede hebben, bevelen wij deze ‘Twee Kapiteins’ aan. Hij, die echter weet op welken voet Ref. met de firma staat en zich o.m. diens aankondiging van ‘De Oude van het Duin’ herinnert (zie Vaderl. Letteroefeningen, 1858, No. 11), zal welligt deze aanbeveling voor den Heer niemann een negativen lof achten. Van zijn standpunt vermag Ref. den Auteur geen anderen te geven. Hij voert strijd, niet tegen 't genre van den historischen roman, - maar tegen de wijze, waarop dit door sommige auteurs in 't belang van enkele uitgevers, die met den wansmaak van het publiek hun voordeel doen, wordt geëxploiteerd.

{==235==} {>>pagina-aanduiding<<}

Met een kort woord had Ref. zich van zijne verpligting jegens de Redactie van dit tijdschrift, die hem dezen roman ter aankondiging toevertrouwde, willen afmaken, want voortdurend - en toch blijkbaar immer vruchteloos - op hetzelfde aanbeeld te hameren, vermoeit zelfs den voor eene goede zaak meest ijverigen strijder. Toch heeft hij, door nogmaals 't ontleedmes te zetten in deze kankerige historisch-litterarische vrucht, eene laatste poging willen wagen, om het publiek te bewijzen hoe door de leden eener firma - die blijkbaar nooit uitsterft - onze historie wordt verminkt, en de grootsche heldenfiguren van den roemrijken voortijd tot mannequins worden gemaakt, wier beeld, op zulk eene wijze geschetst, niets anders dan eene schandelijke parodie op de werkelijkheid mag genoemd worden.
Nog een enkel woord aan den welgezinde, die op bl. 655, No. 13, jaargang 1858 van dit tijdschrift in Ref.'s meening omtrent soortgelijke geschriften bewees te deelen en eene nieuwe bijdrage tot staving van diens opinie mededeelde.
Deze verwacht een nekslag voor de bende, wanneer de bestuurders van Leesgezelschappen eenvoudig besluiten om de uitgave van zulke producten tegen te werken door ze niet te koopen. 't Plan was goed wanneer ieder directeur van een leesgezelschap met denzelfden geest als de steller dier korte mededeeling bezield was. Maar helaas!... en al waren deze allen mannen van smaak, 't zou de vraag blijven, of zij 't op den duur met een gedeelte hunner medeleden niet te kwaad zouden krijgen.
Ref. is zelf in 't bestuur van eene dergelijke vereeniging, en hij voor zich heeft de treurige ervaring opgedaan dat, waar men b.v. een tijdschrift als De Gids of eene buitenlandsche Revue afstemt of hoogstens contre-coeur gedoogt, men zich als wanhopigen aan Honigbij of Iris vastklemt. Meermalen zag hij b.v. de werken van eene toussaint, kingsley of zelfs eenmaal bulwer's ‘Mijn Roman’ op grond van langdradigheid veroordeeld, waar men - als uitspanningslectuur - de minsten willen bij het lezen van een roman zich ietwat inspannen - zoo heel veel tegen van buren schele, krabbendam of tegen eene vertaling van eene Duitsche ‘sopperige’ novelle niet had in te brengen, ja, wat meer zegt, daaraan de voorkeur gaf. Zou dit verschijnsel zeldzaam wezen

{==236==} {>>pagina-aanduiding<<}
in de geschiedenis der leesgezelschappen, waar 't ‘elck wat wils’ op den voorgrond staat?
Neen! 't geslacht der auteurs van ellendige romans zal nooit uitsterven en de wansmaak van een goed deel van het lezend publiek nimmer worden verbeterd, zoo lang de meerderheid onzer uitgevers niet doordrongen is van den geest, dien den waardigen Hamburger friedrich perthes bezielde. Wanneer de boekhandel het voorbeeld niet volgt, dat door mannen als kruseman, suringar, muller, kraay, of van druten en bleeker - om geene andere gunstig bekende namen te noemen - gegeven wordt, zoo lang zal geldzucht, speculerende op wansmaak, zoo al niet den bloei onzer oorspronkelijke letterkunde, dan toch zeker de ontwikkeling van ons volk, krachtdadig tegenhouden.
Dit laatste, voor wie 't aangaat.
o. Dec. 1858.


l - e.


De Bouwvallen van mijn Klooster. Naar het Spaansch. Twee Deelen. Amsterdam, J.H. Scheltema. In gr. 8vo. 4 en 235; 4 en 202 bladz., met gelith. titelvignet. f 5 - :

De uitgever mag zich wel beklagen, dat wij zoo ver achteraankomen met de bespreking van zijne ‘Bouwvallen’, en hij heeft het alleen aan den ijver des Redacteurs te danken, dat zij niet misschien ganschelijk achterwege gebleven is. Ik had het boek aan een vriend ter lezing gegeven, maar die vond het zoo vreemd en zoo vervelend, dat ik er tegen opzag om mij er in te verdiepen. Eindelijk moest ik toch, en ik kan u al aanstonds mededeelen, dat mijn vriend wel wat streng en eenzijdig heeft geoordeeld.
Vreemd is het boek, maar dat vreemde wordt geheel uit oorsprong en doel verklaard; vervelend is het ook, maar het eerste deel alleen, van het tweede kan dit niet gezegd worden. Doch het heeft zijne eigenaardige belangrijkheid en is niet zonder bekwaamheid geschreven. Het is eene partij schrift, of liever wat de Duitschers Tendenzschrift noemen. Het is jammer, dat men niet schijnt te weten, wie het geschreven heeft, en ook den tijd wanneer het in Spanje uitgekomen is heb ik niet te weten kunnen komen. Het moet geschreven zijn door een geestelijke, die zonder zich te mengen in den

{==237==} {>>pagina-aanduiding<<}
dwarrelenden chaos der Spaansche partijen, dit eene echter door dit boek prediken wil: ‘rigt toch uwe woede niet tegen de kloosters.’
Het is bekend hoe ferdinand VII in Spanje na napoleon's val hetzelfde restauratie-spel speelde als lodewijk XVIII in Frankrijk. Alleen ging hij nog iets verder, en deed zich de reactionnaire invloed der geestelijkheid in Spanje nog veel erger gelden. Te verwonderen is het dus niet, dat de zucht naar vrijheid zich bij het volk vereenzelvigde met haat tegen al wat geestelijke was, en dat het hier nog iets vroeger dan in Frankrijk tot eene uitbarsting kwam. Zoo kwam het jaar 1822 in het land met zijne revolutionnaire plannen, dwalingen en mislukkingen. Het ging hier gelijk het in 1848 in Frankrijk, Duitschland en Italië is gegaan: terwijl absolutisten en liberalen of constitutionelen streden, en de laatsten hunne hand het digtst bij de palm der overwinning schenen te hebben, kwamen de radicalen die hunne zaak onherstelbaar bedierven. Hier heetten ze Exaltados of Decamisados, en begingen of veroorzaakten die treurige buitensporigheden, die wel helaas! de onvermijdelijke gezellen eener revolutie schijnen te moeten zijn.
De regtmatige en lang verkropte toorn tegen de ultramontaansche geestelijke partij werd bij het gemeene volk eene blinde woede tegen die geestelijken en die instellingen, die hun het meest en overal onder de oogen kwamen, de monniken en de kloosters. Die vernielzucht tegen de kloosters gevoerd, is eene heilzame opruiming geweest van die al te talrijke broeinesten van geëxalteerd catholieke begrippen, wier doode hand op te vele schatten en bezittingen beslag had gelegd. Maar groot en veelvuldig is ook het onregt daarbij gepleegd, gelijk zelden een Augiasstal wordt gewasschen, zonder dat een Alpheus uit zijne bedding wordt gesleurd.
Eene van deze bejammerenswaardige uitspattingen der volkswoede, de kloosterstorm tegen de talrijke kloosters van Barcelona - er waren er in die stad 28 van monniken en 17 van nonnen - in 1822, maakt het middenpunt der handeling in dezen roman uit, waarvan de held zijn klooster moet zien vernielen. De dierlijke opgewondenheid die toen in de stad heerschte, het in vlam zetten en plunderen van verscheidene kloosters, het vermoorden van monniken, de geheimzinnige

{==238==} {>>pagina-aanduiding<<}
gangen en catacomben in deze vestingen van middeneeuwsche vroomheid, de wondervolle uitreddingen en de openbaringen van bijgeloof te midden van de uitspattingen des ongeloofs, - zietdaar romantische elementen genoeg, waarvan de schrijver een niet slecht en redelijk gematigd gebruik heeft gemaakt.
Van daar is dan ook het tweede deel dramatisch, romantisch genoeg. Maar toch heeft het geheel, vooral het eerste deel, iets zeer eentoonigs. De reden hiervan is eenvoudig, dat het personeel dat het drama eigenlijk speelt, zeer klein, en de hoofdpersoon een verbazend vrome, maar weinigbeduidende fantastische en overgevoelige dweeper is. Eerst dweept hij met menschelijke zaken, met de liefde en zijne ietwat vervelende bloemencorrespondentie. Maar daarbij is hij zulk een onhandig en onbegrepen, ongelukkig schepsel, dat het treurig is om aan te zien. Door den invloed van een bovenmenschelijk heilig wezen, natuurlijk een monnik, wordt ook hij voor de dingen die des geestes zijn gewonnen, en vindt de hoogste zaligheid in het kloosterleven. De intrigue draait echter hoofdzakelijk om eene vreemdsoortige vergissing, waardoor onze held door de zijnen voor dood wordt gehouden.
Om smaak te hebben in de dweepende, maar wat eentoonige beschrijvingen en beschouwingen van de zaligheid des kloosterlevens en de verhevenheid der monniken, moet men Catholiek zijn. Echter is het toch eene lieve dweeperij en een geest van zachtmoedigheid, die er ons uit tegenwaait. Ook komt den schrijver de eer toe, dat hij zijne dikwijls vervelende beschouwingen en monologen hier en daar door levendige tafereelen en juiste menschkundige grepen heeft weten af te wisselen.
Ongetwijfeld heeft de schrijver bij velen zijner geloofs- en landgenooten diepen indruk gemaakt, want hij bepleit zijne zaak althans met groote warmte en zonder bitterheid. Daarom kan het zeer goed zijn, dat het boek in Spanje opgang heeft gemaakt. Ook is het gansch natuurlijk dat een Hollandsch Catholiek tijdschrift het in zijne kolommen heeft willen opnemen. Daarmede was namelijk een aanvang gemaakt, toen men, bij de uitgave door scheltema van het geheele boek, goed vond er mede op te houden. Hoe echter deze anders verdienstelijke uitgever er op gekomen is, om dit boek aan ons, toch grootendeels Protestantsch publiek aan te bieden, begrijp ik maar half.

{==239==} {>>pagina-aanduiding<<}

Zeer duidelijk is de vertaling niet direct uit het Spaansch, maar uit het Duitsch geschied, getuige de talloos vele, groote en kleine, Germanismen. Anders is de vertaling redelijk, maar meer waarlijk ook niet, wat ik door een genoegzaam aantal voorbeelden zou kunnen bewijzen, als het idée fouten aantoonen mij niet zoo'n schoolmeesterssmaak in den mond gaf. - Het titelplaatje stelt ruïnen van een klooster voor, maar zeker niet de bouwvallen van dit klooster. Het schijnt ook wat veel gevergd, dat de graveur het boek wat hij versieren moet, lezen zal.
Dat moet het publiek doen.





Perseus, Jason, Theseus. Drie Verhalen uit het heldentijdvak der Grieken, door Ch. Kingsley. Uit het Engelsch door Dr. J.C. van Deventer. Dordrecht, P.K. Braat. 1858. In post 8vo. 4 en 186 bl., met gelith. titelplaat. Geb. in linnen. f 2-25.

Nette band, fraai papier, zuivere letter, doen wat moois verwachten. Ook het plaatje zal men wel lief vinden, zoolang men er niet aan denkt, dat die melkwitte jongman, in zijn dierenhuid gedoscht, en den flambard luchtig op den krullebol gezet, de geduchte Gorgonendooder was. Niet minder zal de naam van kingsley de verwachting hoog spannen, gelijk ook de woorden in de voorrede, dat de vlugge pen des begaafden schrijvers zich tot taak gesteld had, om ‘het dwaalbegrip te keer te gaan’ van hen, ‘die maar al te zeer geneigd zijn, om den neus op te halen voor de Grieksche godenleer, alsof het (zij) een zamenweefsel was van allerlei dwaas- en ongerijmdheden.’ Maar lieve hemel! hoe zal dit boekje dat dwaalbegrip te keer gaan? Perseus' omzwervingen, de togt der Argonauten en theseus' heldendaden worden er in verhaald, eenvoudig, zeer eenvoudig verhaald, zooals men het aan zijne kinderen doen zou, - dat is te zeggen ik niet, want ik zou zulke mythologische ongerijmdheden nooit aan mijne kinderen verhalen. Maar meer wordt ook niet gedaan.
Zeer aardig weet kingsley's verbeelding hetgeen hij verhaalt te sieren, zelfs heeft hij iets antieks in toon en stijl misschien onwillekeurig er in gebragt, maar dat vermeerdert de geschiktheid voor kinderen, zelfs voor ongestudeerde jongelieden nog niet.

{==240==} {>>pagina-aanduiding<<}

De mythologie tracht den meer verheven kern op te sporen, die in de mythen ligt opgesloten, maar die mythische verhalen op zich zelf zijn en blijven ongerijmd. Daar men die echter eerst kennen moet om tot den kern te komen, zullen zij nergens met meer genoegen uit geleerd worden, dan uit deze sierlijke overbrenging van kingsley's Three Heroes.


Het ijzeren Schip. Geschiedkundig overzigt van zijnen oorsprong tot op heden, benevens eene vergelijkende beschouwing der voor- en nadeelen, die het tegenover het houten schip bezit, en beschrijving van de meest gebruikelijke wijze van zamenstellen. Door H.M.F. van Cleef, Scheepsbouw- en Werktuigkundige te Rotterdam. Met 12 gelith. uitsl. platen. 's Gravenhage, Gebr. van Cleef. 1858. In 4to. XII en 270 bl. f 9-20.

Een oorspronkelijk boek, een goed boek, een boek over een onderwerp, dat den Nederlander na aan het harte moet liggen. Gelukkig zijn wij in het bouwen van ijzeren schepen niet zoo ver ten achteren, als in alle andere vakken van industrie, en al wat strekken kan om ons land althans in dit opzigt op de hoogte te houden, is eene gelukkige verschijning.
Zeer veel is er in onze cyclopische eeuw over den bouw van ijzeren schepen geschreven, vele verschillende opinieën geuit, vele proeven met ongelijken uitslag genomen. Zeker bestond er behoefte, dat de vele acte-stukken in het groote proces ijzeren schip contra houten schip, eens zooveel mogelijk bijeengebragt en geordend werden. Dat dit echter nog niet of slechts zoo weinig is geschied daarover moet men zich niet verwonderen, gelijk de schrijver in zijne voorrede doet. Het proces is nog niet half genoeg bepleit, de ijzeren scheepsbouw is nog in zijne kindschheid, en al neemt het kind spoedig toe in wasdom, het is nog niet tot die periode gekomen, dat het eenige stabiliteit in bouw en houding heeft gekregen. Terwijl aan de eene zijde industriële en finantiële overmoed een monster als den Leviathan bouwt, doet men aan de andere zijde de ondervinding op van ijzeren schepen, die, ofschoon veel kleiner, zoowel in zee als bij eene stranding, letterlijk in tweeën en in meer stukken gebroken zijn, - gelijk de Eva, de Birkenhead, de Yorkshireman, de Duke of Sunderland, de

{==241==} {>>pagina-aanduiding<<}
Tayleur, de Prince, en nog andere Engelsche of Americaansche schepen in de laatste twee jaren. Daardoor is men meer op de noodzakelijkheid van een beter verband gaan letten, en weder hoort men van een voorstel tot eene nieuwe inrigting door de scheepsbouwmeesters taylerson & co. te Port-Glasgow, die in plaats van de gewone, regtopstaande ribben, kruiselings over elkander bevestigde schuinsche ribben gebezigd hebben. Dat kon den S. nog niet bekend zijn, van daar dat hij (bl. 268) nog maar alleen van de versterking van het dek ten dien einde spreekt.
Maar niet genoeg. Terwijl men tot nog toe steeds den ouden vorm in de hoofdzaak behoudt, komt er op eens uit America weder een geheel nieuw plan, door ik weet niet wien in practijk gebragt. Men bootst den vorm der visschen na: rond en glad en puntig zal het schip zijn, om wind en golfslag zoo min mogelijk vat te geven. En morgen zal het weder iets anders zijn, en wanneer van de tien innovaties maar ééne proef houdt, dan hebben we over weinige jaren weder geheel anders gebouwde ijzeren schepen als thans.
Daarom zal het vooreerst wel niet mogelijk zijn om den industriëel en scheepsbouwmeester een handboek te geven, waarnaar hij zich voortaan als naar zijn catechismus zal hebben te rigten. Neen, hij zal voortdurend een waakzaam oog moeten hebben over den ganschen industriëlen hemel, om elke nieuwigheid en verandering waar te nemen, en er zooveel mogelijk winste mede te doen. Maar hem hierin helpen, wat men tot op een gegeven tijdstip weet bijeenbrengen, resumeren hoe het met het groote vraagstuk op het oogenblik staat, een grondslag leggen, die tot andere geschriften en eindelijk tot handboeken aanleiding kan geven, dat kan men. En dit gedaan te hebben is de verdienste des Heeren van cleef.
Men heeft hem hard gevallen over zijn stijl. En het is niet te ontkennen daarin is eenig jagen naar sierlijkheid, weinig passende voor het onderwerp, vooral daarom omdat de duidelijkheid en juistheid van uitdrukking er wel eens onder geleden heeft. De beste stijl is altijd die het meest geschikt is voor het onderwerp, - dat heeft de Schrijver misschien te veel over het hoofd gezien, althans in zijn eerste gedeelte. Maar alleen de hoop dat de S. nog wel eens nader op dit onderwerp zal terugkomen, dringt ons dit te zeggen, opdat

{==242==} {>>pagina-aanduiding<<}
hij dan, wat hem ligt vallen zal, zich hiervoor wat in acht neme.
Uit den aard der zaak moesten het de geschiedenis, de vergelijking met het houten schip en de zamenstelling zijn, die zich ter behandeling opdrongen. De geschiedenis is wel wat lang; maar in het eerste werk over het ijzeren schip dat in ons land uitkomt, kan dat geen groot gebrek genoemd worden. Zoowel hier als in de ‘Vergelijking enz.’ zal men een aantal hoogst belangrijke bijzonderheden aantreffen, die getuigen van de groote belezenheid des schrijvers. Twee aanmerkingen kan ik echter niet terughouden. De ontwikkeling der denkbeelden is niet altijd duidelijk en geregeld genoeg. Het meest komt dit uit in de beschouwing over de bruikbaarheid of onbruikbaarheid van het ijzeren schip in den oorlog. Dat komt tot geen resultaat en vrij abrupt wordt er tot iets anders overgegaan. En zoo is er veel, dat zich alleen verklaren laat uit de wijze waarop het boek is ontstaan (sedert jaren gemaakte verspreide aanteekeningen, thans geordend). Maar al te zeer kan ik den S. hierover niet hard vallen, daar ik het werk niet beschouw als een handboek in den gewonen zin. Bovendien is zoo iets eerder het geval bij een geschrift als dit, dat in zeker opzigt baanbrekend is voor een tak van industrie, die zich nog vormen moet. Strenge orde is echter altijd, maar vooral in technische vakken wenschelijk. Eene naauwkeuriger verdeeling der veelomvattende hoofdstukken in onderafdeelingen, zooals dit in het derde gedeelte geschiedt, benevens eene meer gedétailleerde inhoudsopgave zouden die orde bevorderd hebben, en ook het naslaan gemakkelijker maken. Ik wensch den S. de gelegenheid toe, om dit in eene tweede uitgave te verbeteren.
Ten anderen is de voorliefde des schrijvers voor het ijzeren schip boven het houten een weinig te hartstogtelijk. In de hoofdzaak geloof ik met hem, dat die voordeelen grooter zijn dan de nadeelen. Maar er hangen nog zoo ontzettend vele en belangrijke vraagpunten met deze zaak zamen; men heeft nog te weinig langdurige en algemeene ondervinding, om nu reeds een beslissend oordeel te kunnen vellen. En, tenzij er al zeer veel verandere in deze veranderlijke wereld, zal toch wel vooreerst het houten schip naast het ijzeren blijven bestaan. Van omstandigheden en bestemming zal veelal de keuze afhangen, welke grondstof te kiezen. En wat de

{==243==} {>>pagina-aanduiding<<}
bruikbaarheid van ijzer voor het oorlogschip betreft, de S. had het beter moeten doen uitkomen, dat men, zooals de zaak nu staat, die zal moeten ontkennen. Alleen zal het afhangen van de veelvuldige proeven, die Frankrijk en Engeland met verschillende vormen van zoogenaamde drijvende batterijen doen, of men de bestaande bezwaren misschien in de toekomst zal weten te overwinnen.
Het minst stond mij aan de afdeeling over de ‘Expertise van schepen.’ Maar blijkbaar is de schrijver op zijn terrein in het laatste gedeelte, over de bouwwijze van het ijzeren schip. Hier zou men alleen over enkele kleinigheden aanmerking kunnen maken, doch dit zou ons in discussies brengen, te uitvoerig voor dit tijdschrift.
De uitvinding van het ijzer voor den scheepsbouw, eerst met wat overdreven geestdrift toegejuichd, heeft later veel geleden onder verscheiden mislukte proeven, die eenige teleurstelling en een zeker vooroordeel bij velen te weeg bragten. Maar weldra is hare deugdelijkheid voor de handelsmarine weder erkend, en wat hare toekomst zijn zal, is nog niet met zekerheid te bepalen.
Het is eene zaak niet alleen van technisch, maar van algemeen belang, en daarom zou ik hartelijk hopen, dat het boek niet alleen bij de mannen van het vak, maar ook bij de reeders, die kiezen moeten òf ijzer òf hout voor hunne schepen, een ruim debiet vond.
De uitgave is net en roijaal, zoo zelfs dat ik bijna vreezen moet, dat zij te roijaal voor ons land is. Negen gulden twintig cents is niet te veel voor het boek, maar zeer veel voor een Hollander om voor een boek uit te geven.





De Nederlandsche Schoolleeraar. Vervolgschrift naar de behoefte des tijds, onder hoofd-redactie van H. Sluijters. Eerste Jaargang. Afl. 1. Goes, C.H. Schetsberg. 1858. In post 8vo. IV en 64 blz. Per jaarg., bij int. f 2 - : buiten int. f 2-50.

In de eerste Afl. van den eersten jaargang van een werkje als het bovenstaande zou men al ligt een woord verwacht hebben over het doel, dat men zich met de uitgave voorstelde. 't Was dan ook ons eerste werk, toen we 't boekje in handen kregen, naar zoodanige Inleiding om te zien, die ons eenigzins op de

{==244==} {>>pagina-aanduiding<<}
hoogte bragt; we vonden die echter niet. De lezer verwachte dus van ons niets meer dan 't oordeel, dat we, na gezet de verschillende stukken die den inhoud vormen, gelezen te hebben, gelooven te mogen uitspreken.
't Eerste is een opstel van den onderwijzer kievits te Beest, ten titel voerende: ‘Oefent de tegenwoordige schoolopvoeding eenen gewenschten invloed uit op de zedelijkheid des volks?’ - Wij vinden 't eene wel is waar goedgeschreven, maar toch zeer alledaagsche verhandeling, zeer veel juiste, maar reeds dikwijls herhaalde opmerkingen over dit onderwerp bevattende, die zich, even als het tweede stuk: ‘Over de heerschappij van den geest over de stof, door l. bouwman’, wel lezen laat, maar toch eigenlijk niets nieuws bevat.
Met de daarop volgende ‘Nederduitsche Synonimen’ van den hoofdredacteur kunnen we ons echter veel minder vereenigen: hier toch missen we geheel de juiste definities, de duidelijke voorstelling van de kracht der woorden, van de overeenkomst en 't verschil hunner beteekenis, die bij een onderwerp vereischt worden, 't welk, als dit, den grondigen taalkenner en fijnen opmerker verlangt. In deze korte aankondiging kan niet meer dan één voorbeeld onze meening staven:
Aandachtig zijn, opletten, opmerken. - Bepalen wij onze gedachten bij hetgeen geschiedt, dan is men aandachtig; verwijlen wij met onze overweging bij iets, dan letten wij op, en slaan wij de grensteekens der dingen gade, dan merken wij op.
Ons komen de gegeven bepalingen, hier en elders, onduidelijk, zoo niet onjuist voor.
Onder de overige stukken, merken wij nog op: ‘Parijs, door j.j. alberda, Directeur eener inrigting voor opvoeding en onderwijs te Hillegom’. Deze proeve van stede-beschrijving, door eene bekwame hand geleverd, hebben we met belangstelling gelezen, en vele opmerkingen weêrgevonden, die we zelven, bij ons bezoek van Frankrijks hoofdstad, vroeger gemaakt hebben. Jammer slechts, dat het stuk wemelt van drukfouten, en klaarblijkelijk in proef is nagezien door iemand, die geheel onbekend is met Frankrijk en zijne taal. We vonden: l'avenu de Neuilly (avenue), Borleau (Boileau), bazans (bazars), benevens een tal van vergrijpen tegen onze taal en onzen stijl. Evenzoo vonden we in 't laatste stuk: ‘Levensschets van philips van marnix, door j.h. van den bree, Instituteur te Goes’,

{==245==} {>>pagina-aanduiding<<}
onder meer, Reza in plaats van Beza, 'twelk een en ander weinig pleit voor de naauwkeurigheid en zorg, waarmede 't boekje over 't geheel behandeld werd, en 'tgeen allerminst te vergeven is in 't eerste eener recks van geschriften, die tot titel draagt: De Nederlandsche Schoolleeraar.


a.b.m.





Korte mededeelingen.

Op den 7den April 1567 verliet Antwerpen voor de eerste maal de zaak van vrijheid en Hervorming, en ging aan de Landvoogdes, vertegenwoordigende Koning philips II, over. Drie dagen later ontbood de regering de Hervormde en Luthersche predikanten op het stadhuis, hun bevelende het prediken te staken en de stad, onder vrijgeleide, te verlaten. Daags te voren had een hunner, ijsbrand balk, balckius of trabius, eene leerrede gehouden, die in het licht is gegeven. Waar en wanneer het eerst, schijnt de bibliographie nog niet te hebben kunnen nasporen. Een tweede druk verscheen ‘Thantwerpen op die Lombaerde Veste int Roothuys, hy niclaes mollyns, Anno mdlxxix’, onder den titel: Een predicacie van dat cleyn mostaert saeyken, het welcke was ghepredict en wtgheleyt door m. isbrandus, Dienaer des Goddelycken Woorts binnen Antwerpen, Int jaer M.D.L.X. VII, den IX April. Deze ‘predicacie’ was blijkbaar niet bekend aan a. uyttenhooven, toen hij in zijne Geschiedenis der Hervorming te Antwerpen, D. I (het vervolg is, helaas, niet verschenen) bladz. 306 schreef, dat de Hervormden toen op Paschen ‘hunne laatste Godsdienstoeffening enkel bij predikatie hielden; vermids men het Avondmaal, als naar gewoonte, niet uitdeelde.’ Aangehaald wordt daar dierickxsens, Antv. Christo nascens et crescens; doch eene schriftelijke aanteekening van den geleerden schrijver in het voor mij liggende ex. vermeldt, dat, naar eene aanteekening in de Histoire des martyrs, L. IX, fol. 688, het dien dag zon-eclips was. Paschen 1567 viel naar mijne berekening den 30sten Maart, met eene zon-eclips.
De boven aangehaalde ‘predicacie’ nu van den, waarschijnlijk naar zijne geboorteplaats Balk in Friesland, genoemden Evangelie-prediker werd, namelijk ‘Nu twedemael ghedruckt ende wtghegaen voor allen liefhebbers des Goddelycken Woorts’, gevonden door den ijverigen beoefenaar der Nederlandsche

{==246==} {>>pagina-aanduiding<<}
Kerkgeschiedenis b. glasius, die deze Leerrede over Mark. iv:39-33, met eene inleiding heeft uitgegeven, te Dordrecht, bij h. lagerwey, 1858 (à f : - 25).


v.o.

Wij ontvingen weder eenige Nommers van den Christenbode (Bijblad bij De Christelijke Verzamelaar door en voor het volk), een blad, dat wekelijks wordt uitgegeven door den Bond der Vereenigingen ter verbreiding der Waarheid, te Amsterdam, bij h. höveker (à f 1-20 per jaarg.). Zij behelzen lezens- en behartigenswaardige kerkelijke berigten uit onderscheidene oorden. Doch hetgeen in No. 31 te lezen staat aangaan de een bezoek van Schotsche afgevaardigden in Nederland, is in ons oog eene zamenstelling van zoo verfoeilijke leugens, dat wij niet alleen met verontwaardiging ons afkeurend oordeel uitspreken, maar ook niet schromen, openlijk en met onderteekening dezer aankondiging den man, die dit verslag van Dr. thomson van Edernburg (sic) in het aangehaalde blaadje vertaald heeft medegedeeld, te sommeren tot het waar maken zijner lasterlijke, voor de leeraren der Nederlandsche Hervormde Kerk hoogst beleedigende aantijging: ‘Onder een aantal van 1500 leeraren, zijn er waarschijnlijk geen 500, die “christus en dien gekruisigd” prediken. Nooit heb ik dat aantal boven de 500 hooren schatten; herhaaldelijk heb ik het door zeer verstandige tot de kerk behoorende mannen op niet meer dan 250 hooren schatten.’ Het vervolg van dien, door laatdunkend orthodoxisme en - wat er doorgaans mede gepaard gaat - laatdunkenden geestelijken hoogmoed ingegeven brief toont nu wel van hoedanigen geest de schrijver - of misschien beter: de Nederlandsche berigtgever - is. Maar wij, die de bewustheid in ons omdragen, dat wij, zij het dan onder veel gebrek, geen zwaarder hoon kennen, dan dat wij ‘christus en dien gekruisigd’ niet zouden prediken, - wij mogen dien smaad niet op ons kleven laten. In dit algemeen gelezen Tijdschrift
protesteer ik openlijk tegen die lasterlijke aantijging. Uit welken hoek zij komt, weet men; maar die hoek is nog niet genoeg bekend, en 't strijdt niet tegen de urbaniteit, die men in eene eigenlijk theologische discussie met regt vordert, indien wij Dr. thomson, of eigenlijk zijnen Nederlandschen berigtgever, in openbaren geschrifte oproepen om de boven aangehaalde beschuldiging door bewijzen

{==247==} {>>pagina-aanduiding<<}
te staven of als lasterlijk te herroepen. Het eerste niet kunnende, houd ik het er voor, dat zij het laatste moeten.
Oirschot, Febr. 1859.


h.m.c. van oosterzee.

Wij hebben eene zoogenaamde nieuwe titel-uitgave ontvangen van het ten jare 1855 verschenen werkje: Merkwaardigheden uit de geschiedenis der Kerkhervorming; voorafgegaan door eene beschouwing van de verbastering der Christelijke Kerk. Grootendeels bewerkt naar de Tafereelen der Kerkhervorming van Dr. b. ter haar. Zulke nieuwe titel-uitgaven beteekenen zelden iets goeds; zij zijn eene proefneming om nog eenige exemplaren te slijten van een werkje, dat weinig opgang heeft gemaakt en vergeten is. Helaas, van deze Merkwaardigheden laat zich dat wel begrijpen. Dat het goed is, om ook in beknopter vorm en tot minder prijs dan de Tafereelen van ter haar, de geschiedenis der kerkhervorming aan ons publiek te lezen te geven - dat erkennen wij volmondig; maar dan moet het niet geschieden door een schrijver, die èn in de voorstelling der feiten, èn in den stijl dien hij schrijft, klaarblijkelijk toont, dat hij onbekwaam is de stift der historie in handen te nemen. Wie van de regtmatigheid van ons oordeel zich overtuigen wil en der zake kundig is, getrooste zich de kleine uitgave van f : - 40 voor dit werkje, dat spoedig door eene beknopte geschiedenis der hervorming van edeler gehalte vervangen worde, doch tot zoolang nut kan doen, waar ter haar's werk te uitvoerig en kostbaar is.

Het doet ons genoegen met lof te mogen spreken van een bundeltje kindergedichten, onder den titel: Kinderliederen van c. van koetsveld, c.e.z. De zoon van den in onze letterkunde beroemden vader gaf ons reeds meer dan eens iets te lezen, dat het ons deed betreuren zoo waardig een naam onder zulke onbeduidende producten te zien. Nu echter zijn wij tot de overtuiging gekomen, dat de jonge v.k. nog altijd naar zijne vocatie gezocht heeft en een uitstekenden aanleg voor het kindergedicht bezit; waarlijk geene kleine gave, die hij ontving! Zijne versjes, voorafgegaan door eene allerliefste opdragt aan zijn vader, zijn los en gemakkelijk gerijmd en juist in den kindertoon. Wij bidden hem nu voortaan op dit terrein werkzaam te blijven en met de hem verleende talenten te

{==248==} {>>pagina-aanduiding<<}
woekeren, en wij bidden hem niet te vergeten, dat hij het nog niet gegrepen heeft, gelijk deze twee regels van bl. 25 getuigen:

Maar dan toch zóó aan hun hart zijn ontvreemd, 
Is toch veel treuriger lot. 


De uitgever noothoven van goor heeft voor een behoorlijk uiterlijk gezorgd, waarom wij dit bundeltje te meer aanbevelen.

Uit de Bijdragen ter bevordering van het Christelijk leven is een stukje van Prof. muurling overgedrukt en afzonderlijk à 12½ cts. verkrijgbaar gesteld. Het draagt ten titel: Wat ontbreekt mij nog? Onderzoek naar de hoogste behoefte van den mensch. Het handelt over de bekende ontmoeting tusschen jezus en den rijken jongeling. Om zijn eenvoud en de goede strekking verdient dit stukje van den waardigen Groningschen hoogleeraar ruime aanbeveling.

De boekhandelaar g. de geus, te 's Gravenhage, heeft onlangs eene brochure, 16 blz. in gr. 8vo. groot, à f : - 25, uitgegeven, getiteld: De verwoesting van den Aardbol, of de Cometen en derzelver invloed op de aarde, in geval van botsing met deze planeet, op eene algemeene (algemeen) bevattelijke wijze voorgesteld door eenen Natuurvorscher. Het ‘algemeen bevattelijke’ schutten we; 't is een stofwolk van terminologiën - of er diepzinnige zaken onder zitten, durven we in gemoede niet verklaren -, waarvan, gelukkig voor de bevreesden in den lande, het slot is, ‘dat het juist de den Ether te zamen persende en op ieder Hemelligchaam drukkende uitstraling der omringenden is, die belet dat zij niet respectivelijk door derzelver inwendige centrifugale kracht terstond weder ontbonden worden, en die derhalve ze ook van elkander verwijderd houdt’ - uit welke geleerde redenering dan wordt afgeleid, ‘dat eene zoodanige ontmoeting tot de natuurlijke onmogelijkheden behoort.’
Wat is het papier toch geduldig en de drukpers toch gedienstig!

Uit het belangrijke werk: Friedrich perthes geschetst door zijnen zoon c.th. perthes, Hoogleeraar te Bonn (vert. door c.m. mensing), te Leeuwarden, bij g.t.n. suringar, 1853, IV Deelen, leert men ook perthes' eerste echtgenoote, carolina, de dochter van den vermaarden Wandsbecker Bote,

{==249==} {>>pagina-aanduiding<<}
matthias claudius, in hare hooge waarde en edele gemoedsgesteldheid kennen. Een afzonderlijk stukje over die ‘Christelijke vrouw en moeder’, door ch. monnard, mede Hoogleeraar te Bonn, is, ‘uit het Fransch’, door bovengenoemden Leeuwarder uitgever in het licht gezonden (kl. 8vo., 114 bl. à f : - 75). Wij bevelen het met warmte aan.

Een ‘Grieksch Leesboek voor eerstbeginnenden ten gebruike bij de spraakleeren van de gaay fortman, kappeyne, enger, kuhner en pluygers, bewerkt door Dr. j.j. kreenen en Dr. j.j. van der kloes, Arnhem, thieme, 1858’, mogt een tweeden druk beleven. Het is dan ook, vooral door de korte verwijzing naar de genoemde Grammatica's zeer bruikbaar, gelijk de Woordenlijst met zorg is bewerkt. Het heeft ons verlost van de banden van gedike en jacobs, die reeds te lang op onze Gymnasia hadden gekneld, en stelt den docent in de gelegenheid den leerling eene Chrestomathie in handen te geven op de hoogte van de goede Grammatica's, die hij reeds heeft.

Jhr. ambroos van der does de bije gaf een Nader Betoog in het licht tegen de beweerde Meerderjarigheid van den Prins van Oranje, als een Antwoord aan Mr. p. van bemmelen (Amsterdam, p.n. van kampen, 1859, 8vo. 76 bl. f : - 90). Wij zeiden reeds vroeger dat wij in de meening van den schrijver deelden, doch dat wij de vraag voor zeer eenvoudig hielden. Wij wenschen dus ook dat hiermede de weinig belangrijke quaestie als uitgeput worde beschouwd en er geen dupliek op dit repliek volge.

Wat zich zelf recenseert, behoeven wij alleen aan te kondigen. Dat is het geval met: ‘Merkwaardige Brief van den Luitenant-Generaal j. van swieten, Gouverneur ter Westkust van Sumatra aan den Heer f.h. van vlissingen, betreffende Europesche Kolonisatie op Sumatra, uitgegeven door het Comité voor exploitatie en kolonisatie der O.-Indische Buitenbezittingen. 's Gravenh. 1858.’ 't Is wel wat naïef, dat merkwaardig met pinkdikke letters voorop te zetten, maar de Brief verdient dien naam. Hij is gerigt tegen het Verslag van de Staatscommissie verleden jaar uitgebragt over de quaestie der colonisatie. Natuurlijk kan een brief, ofschoon dan ook

{==250==} {>>pagina-aanduiding<<}
van 30 bladz. druks, die omvangrijke zaak niet funditus behandelen; maar hij behelst toch uiterst belangrijke mededeelingen, voornamelijk over de politieke bezwaren door de Commissie geopperd, ten bewijze, dat zij ook deze te zwaar had voorgesteld. Het belangrijkste punt in deze zaak, het Indische climaat wordt echter, gelijk van den Luit.-Generaal ook te verwachten was, niet regtstreeks behandeld, en de opsomming der bestaande tafellanden op Sumatra zou eerst dan de Commissie verslaan, wanneer er juiste weerkundige waarnemingen bij gevoegd waren. Doch deze Brief schijnt slechts een voorlooper te zullen zijn van een later te verschijnen uitvoeriger antwoord op het Verslag der Staatscommissie.

Dat het Indisch bestuur eene dwaasheid heeft gedaan met de openstelling der 19 havens, wier plotselinge openbarsting niet ten onregte zooveel éclat heeft gemaakt, weet en erkent ieder. Maar dat de heeren fabricanten wel wat al te zwaar alarm hebben geschreeuwd; dat de Minister van Kolonieën in het gegeven geval voorzigtig heeft gehandeld met maar niet zoo dadelijk intrekking van dit besluit des Gouv.-Generaals te eischen, dat betoogt j.d. kruseman in eene brochure, waarvan voor weinige dagen reeds de tweede druk is uitgekomen bij susan te 's Gravenhage, onder den titel: ‘Het openstellen van havens op Java, Borneo en Sumatra, enz.’ - Zonder zich in te laten met de vraag, welke reden of magt aanleiding tot dat besluit mag gegeven hebben, stelt hij zich eenvoudig eene gemotiveerde beantwoording voor der vijf door den Minister aan de Kamers van Rotterdam, Amsterdam en Dordrecht gestelde vragen. Hij wil de 16 havens op Java geopend houden voor den uitvoer en onder zekere beperkingen slechts voor den invoer.
Het is eene bezadigde stemme eens deskundigen, die de Regering zooveel mogelijk de hand boven het hoofd houdt.

Wie kent de versjes van j.j.a. goeverneur niet, die in de door hem uitgegeven fabelboekjes gevonden worden; die versjes zoo echt kinderlijk en toch zoo verheven, zoo geschikt om als van zelf in het geheugen der kleinen eene plaats te vinden, en in de harten der jeugd de eerste zaden eener eenvoudige Christelijke vroomheid te strooijen? Wat er waars

{==251==} {>>pagina-aanduiding<<}
is in de uitspraken der drijvers van onze dagen, dat de opvoeding van meet af aan Christelijk moet wezen, maar wat die drijvers zoo slecht in practijk weten te brengen, als zij een koud, dor, droog, schadelijk dogmatisme in de vatbare gemoederen der jeugd uitstorten, dàt vindt in deze versjes zijne bevestiging en verklaring. Ouders en opvoeders! Die versjes, met enkele vermeerderd, zijn in nederig gewaad op nieuw bij m. smit, te Groningen, à f : - 30, in 't licht verschenen. Mogen zij in uwe woning ontbreken? Moogt gij nalaten ze uwen kinderen duidelijk en met gevoel voor te lezen? Neen gij - en leest dan zelven eerst eens het behartigingswaardige woord van brugsma, dat tot u is gerigt en het bundeltje opent.

De meesten onzer lezers hebben zeker nooit den naam hooren noemen van a. van duin, die op 23jarigen leeftijd te Goes is overleden. 't Was ook maar een jongman, die zich gewijd had aan de visch-negotie, vooral ten behoeve van zijne ouders. Toch verdient hij door u gekend en zijne nagedachtenis door u vereerd te worden. Leest wat Dr. r.a.s. piccardt, Predikant te Goes, uit zijne nalatenschap heeft uitgegeven, onder den titel: Woorden van ernst en liefde. Dan zult gij zien, hoe ‘het Christelijk geloof zich openbaart ook onder het kleed van den eenvoudige naar de wereld, en hoe het zich naar buiten heilrijk kan doen kennen, zonder de uitersten te dienen, waarin velen van onzen tijd het kenmerk der opregtheid stellen.’ Koopt gij dit boekje à f : - 40, gij doet eene weldaad aan de achtergebleven betrekkingen des ontslapenen en gij zult eene weldaad doen aan uwe eigen ziel, terwijl ingenomenheid met den edelen jongeling, ondanks zijn eenvoudigen stand en zijne gebrekkige letterkundige opvoeding, al uwe aanmerkingen tot zwijgen zal brengen, om deze ééne steeds luider en krachtiger te maken, dat zulk een lief boekske wel eene betere correctie had verdiend.

Wie veel goeds voor weinig geld hebben wil, koope de Bloemlezing uit de Werken van jacob cats, te Rotterdam bij otto petri uitgegeven. Het is een boekje van 207 bladzijden, met eene goede, niet te kleine letter gedrukt, dat slechts 25 cents kost. De inhoud... maar neen, wij mogen

{==252==} {>>pagina-aanduiding<<}
in vader cats zoo goed niet te huis zijn als onze voorvaderen, hij is toch nog niet vergeten. Wij meenen dus genoeg te doen met onzen lezers mede te deelen, dat de stukken welke deze bloemlezing bevat, voor het grootste gedeelte uit zijn Spiegel van den ouden en nieuweren tijd en voor het overige uit eenige andere werken van onzen volksdichter zijn genomen. Door de woorden die geheel verouderd zijn, zoodat zij niet meer verstaan worden, onder aan de bladzijde met een enkel woord te verklaren, zou de uitgever zeker aan menigen lezer eene dienst gedaan hebben.

Griffel en lei zijn zeker zeer ongeschikte instrumenten om ter oefening kaarten te teekenen, daar het eene hoogst onduidelijke en warrelende teekening geeft. Anders dacht hierover de vervaardiger van ‘Oomkens' Atlas der Aarde. In negen Kaarten voorgesteld als teekeningen op de lei. Gron. j. oomkens’, à f 1-50 (afzonderlijke Kaarten f : - 20). Zij zijn niet kwaad uitgevoerd.

't Is zeer moeijelijk om naar ééne aflevering een tijdschrift te beoordeelen, of liever gezegd, het is onmogelijk. Daarom kunnen wij aangaande het Familie-Magazijn (te Arnhem, bij tjeenk willink) alleen mededeelen, dat men ons de eerste aflevering gezonden heeft; dat wij den inhoud dier aflevering middelmatig hebben gevonden; dat de namen van de Redacteurs s.j. van den bergh en w.m. logeman ons waarborgen zijn, dat de volgende afleveringen meer belangrijks zullen bevatten, en eindelijk dat de druk netjes en de houtsneden redelijk zijn.

Aan te bevelen is: de Reiswijzer, welke maandelijks te Amsterdam bij van staden uitkomt. Voor slechts f 2-50 per jaar ontvangt men alle maanden eene opgave van alle vervoermiddelen uit de voornaamste plaatsen van ons land, in een klein boekske, dat men zeer geschikt in de portefeuille bergen kan.
Ref. herinnert zich bij een vroegeren jaargang dezen Reiswijzer ook eens aanbevolen te hebben. De aanmerking die hij toen maakte op de rangschikking der logementen, heeft tot geene verandering geleid; 't is jammer, want met weinig moeite zou in deze opgave het gebrekkige kunnen verbeterd worden.



{==253==} {>>pagina-aanduiding<<}

Boekbeschouwing.

Dissertatio Theologica de Oratione Montana, Evang. Matthaei Cap. V-VII, quam... pro gradu Doctoratus... in Academia Rheno-Trajectina... examini submittit Murco Nicolaus Ringnalda, Frisius ex urbe Ylst. A.d. XXVIII m. Maji, anni MDCCCLVIII. Trajecti ad Rh., Post Uiterweer et Soc. Oct. maj. XII et 104 pagg.

Het doel, in deze Dissertatie beoogd, is drieledig:
1o. Aan te toonen, dat de Bergrede geene doorloopende, ééns aldus gehouden, rede van jezus zij, maar de hoofdsom van wat Hij nu en dan op verschillende bergen aan de scharen geleerd heeft. Dit besluit wordt langs den koninklijken historischen weg afgeleid: - eerst, uit de met veel aanschouwelijkheid en waarheid voorgestelde manier van onderwijzen, waarvan de Heer zich zoo elders als inzonderheid op de bergen bediend moet hebben; en vervolgens, uit de bekende, van gieseler ontleende maar veelzins gewijzigde diëgesen-hypothese, door den S. aangemerkt als de eenig mogelijke prémisse, waarmeê de bewaring van 's Heeren leerwoorden door zijne discipelen - en dan verder ook de oorsprong, overeenstemming, en afwijkingen der synoptische Evangeliën - zich naar behooren laat verklaren. - Gaat r.'s stelsel door, dan vallen, gelijk hij zeer naauwkeurig en scherpzinnig heeft aangewezen, al de bezwaren weg, die - met name ook van wege de parallel Luk. vi - tot dusverre op de interpretatie der Bergrede gedrukt hebben. Maar, schoon we voluit toegeven dat er in de diëgesen-hypothese eene kern van waarheid ligt, en dat we, haar volstrekt verwerpende, ons geen getrouw denkbeeld van het ϰήρυγμα, der Apostelen zouden maken, zoo hooren we ons toch, bijaldien we met r. maar iets verder wilden gaan, het non plus ultra toegeroepen door de psychologisch juiste tegenwerping van den schranderen hug: ‘Die Worte des Weisen in der Menschen Herz zu legen, vermochte kein Rhapsode mit Recitiren eingeprägter Historien. Sie muszten vom Lehrer nicht blos angelernt: sie muszten

{==254==} {>>pagina-aanduiding<<}
eingedacht seyn, und sein eigenes Gemüth erfüllen. Er muszte die Menschen ergreifen, ermahnen, warnen, ermuntern und bestrafen; das war das ἔργον ἐυαγγελιστοῦ, 2 Tim. iv: 2-6, das Geschäft der Boten des Glaubens; ein Werk der freyen Bewegung des Geistes, und nicht der Mechanik. Wie einseitig und kleinlich denket man sich die Aufgaben der Glaubensboten, wenn es im Declamiren einer eingelernten Geschichte bestand!’
2o. Aan te toonen, dat de Bergrede, als van een hoofdthema verstoken, geen afgerond en in al zijne deelen wèlgeordend geheel uitmaakt, maar dat daarom in haar geenszins te miskennen zij eenige rangschikking en zamenknooping, gelijk die door den eersten teboeksteller der diëgese ten behoeve zijner lezers moest worden aangebragt. - Hier heeft de jonge Doctor zijn gevoelen, tegenover den geleerden harting, o.i. zegevierend gehandhaafd.
3o. Aan te toonen, dat de Bergrede de geheele religie van christus bevat, en alzoo met het hoogste regt de Magna Charta van het koninkrijk der hemelen mag heeten. - Met genoegen zagen we den S. tegenover de hedendaagsche eenzijdige opdrijving van christus' persoon boven zijne leer, de zinrijke opmerking inleggen, dat het immers alles op christus' geest aankomt, en dat deze geest ons evenzeer in zijne woorden als daden is nagelaten. Maar toch houden we dit gedeelte der verhandeling voor 't minst geslaagde en wat ook wel 't minst slagen moest, omdat inderdaad in de Bergrede vele wezenlijke stukken der Christelijke religie hoogstens even zijn aangeroerd, maar niet de industria behandeld, en derhalve ook niet voldoende geëxponeerd, terwijl andere - b.v. dat der Verzoening - er zelfs niet dan bij zeer contorte gevolgtrekking uit kunnen worden afgeleid.
Wij hebben dus onze bedenkingen, en houden ook met r.'s arbeid het laatste woord over de Oratio Montana nog niet gesproken. Maar dat den jongeling niet aanstonds gelukt is, wat zoo menig in de wetenschap vergrijsde te vergeefs heeft beproefd - dit waarlijk zal wel geen scrupeltje aan den lof behoeven te onttrekken, dien wij hem toedenken. Die lof is veelzijdig. Vooreerst, indien we gezegd hebben, dat de uitlegging der Bergrede door r. nog niet allenthalve in 't klare is gebragt, we zeggen niet minder, dat hij met dat al vele nieuwe

{==255==} {>>pagina-aanduiding<<}
en gansch niet onbeduidende steenen tot den bouw heeft aangevoerd. Verder, de S. heeft zijn onderwerp met een fiksch oog overzien, en het geleidelijk, volledig en toch kortbondig afgewerkt. Dàn, hij heeft zelf gedacht, - groote verdienste in een tijd, waarin de Orthodoxe, Groningsche, Leidsche Scholen om 't zeerst wedijveren, wie het in 't jurare in verba magistri van den ander winnen zal! Zoo schijnt hem dan ook het partium studium in de wetenschap ten eenenmale vreemd gebleven, - mede iets unieks en treffelijks! Hiermede gaat, als gewoonlijk, de deugd der bescheidenheid gepaard, die we onlangs in zijn tijdgenoot cramer met leedwezen misten, daar zij elken leeftijd, maar bijzonder de jonkheid, zoozeer versiert, en die door r. nergens, ook niet waar hij - als met harting - lijnregt in gevoelen verschilt, wordt verloochend. Voeg eindelijk bij dit alles een vloeijend en zuiver Latijn, dat op meer dan ééne plaats zelfs fraai verdient te heeten, b.v. p. 91: ‘Omnis homo, qui haec divina Jesu verba audiens non factis ea praestat, similis est viro imprudenti. Hic enim, nequaquam praevidens tempestates venturas, aedificium suum collocat super arenam, videlicet fluidum minimeque fidele fundamentum. Post irruit pluviae vis, irruit torrentium impetus, irruit ventorum procella, domusque a fundamentis convulsa solvitur, magnoque frangore concidit.’
Bijaldien r., zooals niet alle Theologiae Doctoren - sommigen mogen er hunne goede redenen voor hebben -, zijne studiën voortzet, dan zien wij van hem - vooral om dat zelfdenken, waarvan we gewag maakten, en 't geen in alles, o.a. ook in de prijselijke vermijding van de gewone farrago citatorum, doorblinkt - niet enkel wat goeds, maar wat groots te gemoet. Daartoe echter raden we hem aan zich, althans voorloopig, tot één vak van theologie - liefst het thans door hem gekozen exegetische - te bepalen, en niet, wat bij de tegenwoordige uitgebreidheid der wetenschap aan weinigen betrouwd is, zijne krachten te verdeelen.
De uitvoering is net, maar niet gehéél vrij van drukfouten, gelijk reeds uit de boven door ons aangestipte blijken kan.

v.p.






{==256==} {>>pagina-aanduiding<<}

Twaalf Preken uitgegeven door Dr. J.I. Doedes, Predikant te Rotterdam. Te Utrecht, bij Kemink en Zoon. Jaargang 1858, Nr. 1-8, en 10-12 (Nr. 9 is ons niet gezonden), en 1859, Nr. 1-3. Prijs van elken Jaargang f 1-80. (De Preken van 1858 ook afzonderlijk te bekomen à 15 cts.)

Deze ‘Preken’ zijn gegoten uit één stuk, in ééne opwelling dóór geschreven. Van daar bezitten ze de groote verdienste, dat hare zeggingskracht nergens verflaauwt.
En die zeggingskracht is niet gering, waar 't geldt het ontdekkende, het waarschuwende, het vermanende element. Maar zoowel het vertroostende als inzonderheid het aanmoedigende - indien er al hier en daar iets van voorhanden is - d. heeft er den regten slag niet van.
Ascese, op menschenkennis gebouwd, is zijn fort. Maar om die ascese smakelijk te maken door exegetische of historische bijzonderheden, door hooge of diepe gedachtenvlugt, door aesthetisch schoone beelden of wendingen - in één woord door eene nieuwe verrassende tint, over de oude waarheid gelegd, gelijk een van oosterzee of beets die kunst verstaan - daarvoor zou bij d. wel eerst eene geheele metamorphose moeten plaats grijpen.
Geen orthodoxie, geen mystiek, die u bij hem hindert. Maar wel iets scherps, iets sarcastisch, iets rigoristisch; iets wat wel niet koud is - misschien uit warmer hart gevloeid dan de o! zoo lieve preekjes van menig ander - maar toch koud schijnt. Wat een onzer medearbeiders onlangs op een ander geschrift aanmerkte, ‘dat de S. bij het schetsen van de rampzalige gevolgen der zonde mogelijk te veel vergeten had, dat zoodanige zwartgekleurde verhalen niet altijd in die mate, als men zou meenen, van het kwade terughouden, en dat zij dikwijls bij dezulken, die reeds onder eene pijnigende zelfbeschuldiging gebukt gaan, den moed te veel uitblusschen en aan het opvatten van ernstige voornemens en van blijmoedige hoop in den weg staan’; zou dáárin mutatis mutandis ook niet voor d. een passende wenk liggen opgesloten? En of hij niet een soortgelijken vinden zou in hase's veelzeggend woord over de Herrnhutters: ‘Des Lebens Freiheit und Schönheit ist hier nicht zu suchen’? De Groningers een weinig van

{==257==} {>>pagina-aanduiding<<}
zijn strengen ernst, en hij een weinig van hunne innemende humaniteit - die mixtuur kon een uitmuntend recipe tot eene rijkgezegende prediking worden!
‘De beide zonen’ - in de gelijkenis Luk. xv - ‘vertegenwoordigen te zamen het geheele geslacht der menschen, het geheele getal der zondaars, dat zich in twee deelen splitst, hierin aan elkander gelijk, dat geen van beiden begint met zich waarlijk gelukkig te gevoelen in de gemeenschap van God, den Vader, dat allen tegen God zondigen door zich vrij te maken van zijne geboden en onafhankelijk van zijne leiding; hierin echter van elkander verschillende, dat sommigen het later inzien en bekennen, er later berouw over hebben en er zich van bekeeren, terwijl de anderen, die in het wezen der zaak hetzelfde gedaan hebben, zich voor regtvaardigen houden, omdat zij voor het uitwendige niet in dezelfde wegen hebben gewandeld.’ Ziedaar het thema, 't geen - zeker met een bewonderingswaardig tal van variatiën - de spil uitmaakt, om welke d. zich overal beweegt. Moet dat niet, ondanks de variatiën, tot eentoonigheid leiden?
Taal en stijl zijn zeer zuiver. Maar - ofschoon men 't aan de bovenstaande proeve niet zeggen zou - meestendeels bedient zich d. van de weêr in de mode geraakte korte volzinnen van ewaldus kist. Beets, de keyser, en zaalberg doen dat óók. Maar beets is de Maestro van den Nederduitschen stijl. De keyser heeft de kunst vrij wèl van hem afgezien. Zaalberg daarentegen en d. worden door die korte periodetjes verbazend woordenrijk en vermoeijend. 't Is wel eens, of zij de synonieme parallelen der Oosterlingen bij ons willen invoeren.
Moeten dan tegenwoordig alle goede, stichtelijke preken worden gedrukt? Nu - met dezen is 't eenmaal geschied. En wie ze koopt - goede, stichtelijke preken zijn ze zeker.
De uitvoering is onberispelijk.


v.p.






Kerkhistorisch Archief, verzameld door N.C. Kist en W. Moll, Hoogleeraren te Leiden en Amsterdam. Tweede Deel, Eerste Stuk. Amsterdam, P.N. van Kampen. 1858. In gr. 8vo. 144 bl. f 1-60.

Eene reeks van meer of min belangrijke bijdragen wordt in

{==258==} {>>pagina-aanduiding<<}
dit eerste stuk van den tweeden jaargang aan alle vrienden der kerkelijke geschiedenis aangeboden. De arbeid der beide Redacteurs van dit Archief is genoegzaam bekend, het Archief zelf heeft reeds een gevestigden naam, zoodat wij over den aard dezer onderneming en de wijze, waarop zij tot nog toe werd volvoerd, niet meer behoeven te spreken. Het zij onzen lezer genoeg, een kort verslag van den inhoud dezer aflevering te ontvangen.
Het stuk wordt geopend met eene belangrijke bijdrage van den hoogleeraar kist, over de Rhenensche kunera-legende, in betrekking tot die van sinte ursula en de elf-duizend maagden. Eerst wordt door hem de legende van sinte ursula herinnerd. Zij leefde, volgens de overlevering, vóór de 3de eeuw, was de dochter van dionotus, koning in Brittannië, uitstekend schoon en aan den hemel verloofd. Holofernes, een heidensch vorst, begeert haar, de Christin, voor zijn zoon ter vrouw. De vader durft niet weigeren, maar stelt tot voorwaarde een driejarig uitstel en den doop van holofernes zoon. Door beide vorsten worden tien edele jonkvrouwen, elk, gelijk zij zelve, met duizend andere jonkvrouwen in haar gevolg, als speelnooten aan de bruid geschonken. Op den laatsten dag vóór de bruiloft, terwijl allen zich met spelevaren vermaken, steekt een storm op en drijft de vloot naar Gallië. Zij landen in de haven van Tiel. Voorts stevenen zij langs Keulen naar Bazel, en trekken nu, met achterlating der schepen, na vele heidenen te hebben bekeerd, onder geleide van den bisschop pantilus, van koningen, hertogen, graven en ridders, naar Rome. Daar worden zij met vreugde door Paus cyriacus ontvangen. Naar Keulen teruggekeerd vallen zij de Hunnen in handen, die juist deze stad belegerden, en worden allen gedood. Ook ursula verkiest den dood boven een leven, met den koning der Hunnen als echtgenoot. Het is bekend, dat te Keulen, ter gedachtenis aan deze vermeende gebeurtenis, de heilige ursula-kerk staat gebouwd, waar nog de beenderen der maagden zouden bewaard zijn.
Met deze legende verbindt de schrijver eene andere, die van de heilige kunera. Nadat hij eenige belangrijke opmerkingen aangaande de kritiek der sage heeft medegedeeld, laat hij den tekst van een handschrift volgen, door hem in de koninklijke bibliotheek gevonden. Daaruit leeren wij kunera

{==259==} {>>pagina-aanduiding<<}
kennen als eene der maagden, die het gevolg van ursula uitmaakten. Zij werd echter door den koning der Hunnen, bij den maagden-moord, in het leven gespaard en opgenomen aan zijn hof te Rhenen. Daar werd zij door den koning boven de koningin begunstigd. Deze, hierover tot jaloerschheid gebragt, maakt van eene afwezigheid des konings gebruik om kunera te verworgen en heimelijk te begraven. Spoedig echter wordt deze euveldaad ontdekt, en de ongelukkige koningin, na drie dagen als eene razende te hebben rondgezworven, werpt zich zelve in eene diepte en komt zoo om het leven.
De heer kist vertrouwt, dat er waarheid aan deze legende ten grondslag ligt en deelt ons nog eenige wetenswaardige bijzonderheden mede omtrent de herinneringen aan kunera, die nog te Rhenen, dat door hem in den jongsten zomer daartoe opzettelijk werd bezocht, zijn bewaard gebleven. Vooral behoort daartoe de prachtige kerk van Rhenen, aan de heilige kunera toegewijd. Eene schoone gekleurde afbeelding van kunera, voorzien van den doek, waarmeê zij van het leven werd beroofd, en die later gezegd werd eene genezende kracht te bezitten, staat tegenover dit belangrijk stuk.
Mr. h.o. feith, archivarius der provincie Groningen, deelt twee brieven mede van gerardus tom campo, zoon van den slotbevelhebber te Emden, die in 1520 de groote kerk te Emden bij de eerste plegtige hervormingspreek, met eenige manschappen beschermde. De beide brieven betreffen eenige hervormingsgezinden uit dien tijd in Oost-Friesland en Groningen.
Na enkele bijzonderheden, uit de handelingen van den kerkeraad der Hervormde gemeente te Groningen, omtrent de hervorming in Groningen, door Ds. t.a. romeyn medegedeeld, lazen wij met belangstelling wat de heer h.q. janssen over de pausin johanna schreef en over de Bijbelvertaling van marnix van st. aldegonde. Behalve het reeds genoemde, treffen wij nog in dit stuk aan, een reliek van de vervolging der Waldenzen in 1730, bestaande in een getuigschrift, door de stad en de gemeente van Payerne, in het kanton Bern, aan david blanc afgegeven, een der 400 Waldenzen, die, volgens besluit van victor amadeus, koning van Sardinië, uit de valleijen van Piemont verdreven, zich naar Rotterdam begaven en van daar zich in de Waalsche gemeenten van ons

{==260==} {>>pagina-aanduiding<<}
vaderland verspreidden. Tevens wordt ons hierbij berigt, dat bij diezelfde gelegenheid voor de verdreven Waldenzen eene kollekte werd gehouden, die alleen in de provincie Holland eene som van f 308,504 heeft opgebragt. Even als deze bijdrage, is ook van de hand des heeren kist een document, waaruit blijkt de naauwe gemeenschap tusschen de Boheemsche Broedergemeente van Polen en de Nederl. Herv. kerk.
Niet minder belangrijk is de proeve, door dezelfde hand ons geschonken, van een nog onuitgegeven handschrift eener kronijk van Egmond. Zij wordt voorafgegaan door eenige inleidende opmerkingen, waarin de merkwaardigheid dezer kronijk wordt aangetoond; en achtervolgd door de mededeeling der voornaamste bijzonderheden, die in het overige gedeelte der kronijk voorkomen. - Twee stukken, betreffende de geschiedenis der kerkhervorming ts IJsselstein, medegedeeld door Dr. h.r. de breuk; willem te waters verschoonend oordeel over petrus datheen en zijne Psalmberijming, medegedeeld door prof. kist; stukken, betreffende de eerste aanstalten tot vestiging der hervormde kerk te Naaldwijk in 1572, medegedeeld door prof. j. van vloten; het tweede gedeelte der ‘Zegels en zinnebeelden der Nederlandsche hervormde kerken,’ door prof. kist, - zietdaar de bijdragen, waarmeê deze verzameling wordt besloten. Wij twijfelen niet, of de oude en nieuwe dingen, daarin voorkomende, zullen den beoefenaren der kerkgeschiedenis welkom zijn, en wenschen den beiden Redacteuren opgewektheid en lust toe, om dezen arbeid met ijver en naauwgezetheid voort te zetten.


- r -





Over Reederijen. Door Mr. S.H. Lotsy. Dordrecht, Blussé en van Braam. 1859. In 8vo. 146 bl. f 1-25.

Als men de schrijfziekte heeft, of als doctorandus b.v. necessitate coactus schrijven moet, is eene gelukkige keuze van het te behandelen onderwerp het halve werk. De heer lotsy heeft daaromtrent eene bijzondere inspiratie gehad, want van alle onderwerpen die stof tot eene monographie kunnen geven, was er geen dat zoo zeer eene behandeling verdiende en noodig had, als de Reederij. Wij bezaten daarvan geene opzettelijke ontwikkeling, en toch geen deel des handels is voor ons land

{==261==} {>>pagina-aanduiding<<}
en de volkswelvaart, zoowel als voor de regtswetenschap, van meer belang dan dit.
Met gretige handen openden wij het werk van den heer lotsy en lazen het met die aandacht, welke het onderwerp verdient. Het resultaat dier lezing deelen wij gaarne aan onze lezers mede.
De schrijver spreekt in den aanvang van de onderscheidene zeeregten, dan over het reeden en den reeder, den aard eener reederij, haar ontstaan, de verhouding der medereeders onderling, en de verhouding der reederij tegenover derden, om met de aansprakelijkheid der reederij voor de handelingen en verbindtenissen des schippers en het te niet gaan der reederij te besluiten.
De orde, daarbij in acht genomen, is zeer logisch, de voorstelling duidelijk, en de schrijver bewijst dat hij, bij veel lectuur over zijn onderwerp, toch zijne eigen oorspronkelijke wijze van beschouwing niet verdronken heeft in de verba magistri. Bij de opgave der bronnen bij het werk gebruikt, misten wij ongaarne de laatste Engelsche werken van lees en hopkins.
Wat de eerste bladzijden betreft, erkennen wij gaarne, dat ons zeeregt een der beste van Europa is, doch wij zouden daarvan wenschen uit te zonderen de verhouding tusschen den schipper en de gezellen, welke (zoo leerde de practijk) op eene zeer onvolkomene wijze geregeld is, wanneer men die b.v. met Frankrijk en Engeland vergelijkt. - De mededeeling der onderscheiden zeeregten is zeer onvolledig, en wanneer men ze niet vermeldt zooals b.v. von kaltenborn het deed, is het beter er over te zwijgen. - Dat de reederij niet in eigendom het schip behoeft te bezitten om te reeden, kan in ernst niet worden betwist, doch het is evenzeer niet onzeker, dat dit geval zich weinig of nooit voor zal doen.
Met hetgeen de schrijver laat volgen over den aard der reederij, dat zij niet geregeerd wordt door de bepalingen van anonyme societeiten, kan Referent zich gaarne vereenigen. Over de levering van aandeelen en de overdragt daarvan had men echter eene waarschuwing aan den handel niet gaarne gemist. In den regel stelt men zich in de practijk tevreden met het papier, dat de boekhouder afgeeft, doch dit heeft reeds menigeen berouwd. De boekhouder die het schip laat bouwen,

{==262==} {>>pagina-aanduiding<<}
zal het moeten doen inschrijven op naam der reeders, elk voor zijn aandeel, en eene overdragt van aandeelen zal telkens op de publieke registers aangeteekend moeten worden, omdat schepen, hoewel roerende goederen, als onroerende worden geleverd en overgedragen.
De vraag of de meerderheid van al de reeders, of alleen de ter vergadering tegenwoordige reeders beslist, is, zooals te regt wordt opgemerkt op bl. 36, door den Hoogen Raad in eerstgemelden zin beslist, doch naar de meening van Ref. is die leer niet zoo van zelf sprekend als de schrijver dit vermeent. Wanneer toch de reeders niet ter vergadering verschijnen, kan menig besluit, ja alle besluiten worden uitgesteld ad kalendas Graecas, en wat moet een boekhouder doen als de meerderheid niet wil compareren, of als er deels aandeelen geabandonneerd zijn, deels eenige aandeelhouders verkiezen weg te blijven?
Met het meest gespannen verlangen zag Ref. de bladzijden in, welke over het Abandon handelen. Dit regtspunt toch, geregeld door een enkel artikel, is een onopgelost vraagstuk in de regtswetenschap. Het is zeer gemakkelijk in thesi te stellen, dat de reeder voor alle handelingen en verbindtenissen van boekhouder en schipper kan abandonneren, mits hij zelf geene daad hebbe verrigt van erkenning, en dat dit geschiedt door eene verklaring bij authentieke acte, welke aan de belanghebbenden des gevorderd wordt beteekend. De reeder is dan van alles af. Maar wat is nu de positie van den crediteur? Om deze vraag te beantwoorden, meent de schrijver te regt, dat de natuur van het abandon onderzocht moet worden. Eenigen noemen het eene in solutum datio of in betaling geving aan de crediteuren; anderen heeten het een boedelafstand; weder anderen heeft men hooren beweren, dat de Staat het geabandonneerde verwierf, terwijl weêr elders is betoogd, dat de geabandonneerde aandeelen zaken waren, die niemand behoorden, en dus door den eersten den besten konden worden geoccupeerd, waartegen anderen weder beweren, dat een verlaten aandeel aan de reederij accresseert. Bij abandon van eenige aandeelen kan men de reederij aanspreken en het schip executeren, maar als alle reeders abandonneren, is de vraag hoogst moeijelijk, omdat er dan niemand is tegen wien men kan ageren. De schrijver meent nu wel, dat het abandon

{==263==} {>>pagina-aanduiding<<}
alleen eene direlictio is, maar daarmede is de crediteur niet geholpen, evenmin als het advies des schrijvers hem baat, dat de crediteuren dan maar zien moeten hoe zij hun regt vervolgen. Ging het den heer lotsy als zoovelen en wist hij geene goede solutie? Wij zouden er hem niet hard om vallen, want de steen der wijzen is misschien even gemakkelijk te vinden als de oplossing van deze quaestie.
Aan den handel en aan de regtswetenschap bevelen wij gaarne dit boekje aan. Onze aanmerkingen strekken alleen om te doen zien, dat wij het werkje naauwkeurig nagingen. De schrijver zal ons die gaarne ten goede houden, en zoo wij hopen, de lezers van ons tijdschrift evenzeer.


a.





Handleiding tot de kennis der Wetgeving op het Lager Onderwijs in Nederland, door Mr. G. Diephuis, Inspecteur van het Lager Onderwijs in de provincie Groningen. Groningen, J.B. Wolters. 1859. In kl. 8vo. 215 bl. f 1-80.

Met groote ingenomenheid kondigen wij dit boekje aan. Bij al het geschrijf over de zoo belangrijke Onderwijswet, ontbrak er eene handleiding, welke in systhematische orde de wet behandelt. De heer diephuis, als regtsgeleerde en inspecteur te Groningen zeer bevoegd om die taak op zich te nemen, heeft zich daarvan met allen lof gekweten, en ieder wien de wet op het onderwijs van belang is, door dezen arbeid aan zich verpligt. De schrijver heeft de wet uit de beraadslagingen verklaard, en bespaart ons dus de moeite den oceaan van discussiën te drinken, welke b.v. in de verdienstelijke uitgave van francken gevonden wordt. Bij het gebruik maken der redevoeringen in de Kamers gehouden, is met oordeel en naauwkeurigheid gehandeld. De wet kan eerst in later tijd, als het gebruik heeft doen kennen hoe ze toegepast kan worden, aan eene regtskundige beschouwing onderworpen worden. Hij die eene wet commentariëert, kan slechts de beraadslaging volgen, indien die wet onlangs in het leven is geroepen. De tijd en ondervinding leeren aan de practijk de quaestiën en toepassing kennen, en geïmproviseerde quaestiën zijn zelden vruchtbaar voor de wetenschap.
Op bladz. 169 wordt over het toezigt gehandeld. Wij hadden

{==264==} {>>pagina-aanduiding<<}
wel gewenscht, dat aldaar opgemerkt was, dat geen ander toezigt dan dat der in de wet genoemde autoriteiten mogelijk is, en dat daarnaast wel commissiën kunnen staan, mits deze zich alleen tot een bestuur der finantiële aangelegenheden bepalen. De hoofdonderwijzer is meester op de school, behoudens het toezigt van schoolcommissie, inspecteur en opzieners, daarnevens kan alleen eene finantiële commissie hare plaats vinden. Artikel 52 en 64 leeren dit uitdrukkelijk. De wet kan heilzaam werken; doch wanneer men haar scheef en met angst toepast, verwoest men het goede dat nu bestaat en geeft daarvoor iets in de plaats dat, tot nadeel der jeugd, alleen vruchtbaar kan zijn in het aankweeken van quaestiën tusschen autoriteiten over regt en bevoegdheid, alleen gevoerd in personeel belang en ter liefde van het kussen waarop men zit.


a.





Dissertatio de tragicae compositionis in Sophoclis Oedipo Rege ratione et praestantia. Scripsit C.J. Spat. Groningae, apud P. van Wicheren. 1858. Oct. maj. VI et 68 pagg. f : - 90.

Een schoon onderwerp! De hooge voortreffelijkheid van het meesterstuk van Griekenlands grootsten treurspeldichter na te gaan en aan te wijzen, is gewis eene zeer uitlokkende taak voor hem die kunstgevoel bezit, en het bij anderen wil pogen op te wekken. Groot is het genot, 't welk gelegen is in eene gezette aesthetische beoefening van de Grieksche tragoedie in het algemeen, van sophocles in het bijzonder, en bepaald van den Oedipus Rex, met al wat beroemde Aesthetici, als schneidewin, solger, bilderdijk, limburg brouwer en anderen over de zedelijke en karakterschoonheden van dat overheerlijke kunstvoortbrengsel hebben aangeteekend. Indien wij de pen hadden opgevat, om als Recensent het voor ons liggende stuk na te gaan, wij zouden beginnen met de vraag te stellen: is dat onderwerp niet te rijk, te veelomvattend, dan dat het in de ruim zestig 8vo. bladzijden, waaruit deze Dissertatie bestaat, naar behooren kan worden behandeld? Daar het echter ons doel is, slechts eene korte aankondiging van genoemd proefschrift te leveren, meenen wij die opwellende gedachte te moeten onderdrukken, en wij zullen ons vergenoegen met den arbeid van den Heer spat in weinige regels te beschouwen.

{==265==} {>>pagina-aanduiding<<}

Na in eene soort van inleiding beweerd te hebben, dat de Oedipus Rex van sophocles aan de strengste eischen der kunst voldoet, volkomen beantwoordt aan de verheven bestemming van het treurspel - namelijk die van vrees in te boezemen voor, en medelijden op te wekken met een zedelijk edelen, doch door menschelijke hartstogten verblinden, en daarom te vergeefs tegen de verschrikkelijke gevolgen zijner misgrepen worstelenden hoofdpersoon - gaat de schrijver over, om ons in het eerste onderdeel het edele en beminnelijke karakter van den held des gedichts, zoo als deze zich in den loop er van doet kennen, aan te toonen; daarna wijst hij ons op de gebreken, de zwakheden van oedipus, door welke deze rampzalige vorst, in weerwil zijner lofwaardige bedoelingen, tot vadermoorder en bloedschender werd.
De kunst, met welke de fijngevoelende dichter alle omstandigheden doet medewerken om met den voortgang van het stuk den schrik en het medelijden der toeschouwers in steeds klimmende mate op te wekken, maakt het onderwerp van het onderzoek in eene tweede afdeeling uit. Een derde hoofdstuk handelt over de voortreffelijke wijze, waarop sophocles de ontknooping voorbereidt, en elke uiting der gedachten, elk woord, elke bijzonderheid de strekking weet te geven, om de gewaarwordingen van ontzettenden schrik en innig, diep gevoeld medelijden, bij de aanschouwers opgewekt, in juiste en gepaste overeenstemming te brengen; terwijl de schrijver eindelijk uit zijne beschouwingen het besluit trekt, dat zij dwalen, die in den Oedipus Rex eene zoogenoemde ‘Schiksalstragödie’ meenen te zien. Dit is in algemeene trekken de gang, dien de Heer spat in zijne beschouwingen volgde; wij willen nog een vlugtigen blik op den inhoud van elke dier onderafdeelingen slaan, en daarmede onze aankondiging besluiten.
In de eerste afdeeling schetst de S. ons de voortreffelijke hoedanigheden van den rampzaligen koning van Thebe, toont ons diens scherpzinnigheid en beminnelijke eigenschappen, diens dorst naar waarheid, vastheid van geest en vaderlijke zorg voor zijne geliefde onderdanen, - eene zorg zoo groot, en zoo diep in zijne ziel ingeweven, dat zelfs de hevigste toorn niet bij magte was om hare stem in zijn binnenste te doen zwijgen. Evenzeer wijst hij ons op de vrome gemoedsstemming van oedipus, waarvan meer dan eene plaats schitterende bewijzen

{==266==} {>>pagina-aanduiding<<}
oplevert; hij maakt ons opmerkzaam op de edele en mannelijke verhevenheid, welke uitblinkt in zijn antwoord aan den slaaf, die vreest hem de waarheid te openbaren. De Heer spat merkt zeer te regt aan, dat eene vergelijking van het karakter van jocaste met dat van oedipus den laatste nog veel in beminnelijkheid doet winnen. Wij hadden daarom gaarne gezien, dat hij ons deze vrouw, die hij feminam scelestam noemt, wat uitvoeriger had geschetst; misschien voelde de Schrijver zich belemmerd door de enge grenzen, welke hij zich gesteld had.
Sophocles, de treffende schilder van wat er in de diepste schuilhoeken van het menschelijk hart voorvalt, wilde in zijn Oedipus Rex het roerende, echt tragische beeld schetsen van een edelen en wijzen, en toch door hartstogt verblinden, zich zelven in 't verderf stortenden vorst; daarom worden dan ook naast de edele hoedanigheden van oedipus diens ligtzinnigheid, roemzucht, trotschheid, onbedachtzaamheid en drift in het licht gesteld. Die mengeling van goede en kwade hoedanigheden in het karakter van den Thebaanschen vorst was noodzakelijk, om aan de bij de aanschouwers opgewekte gewaarwordingen blijvende tragische kracht te verzekeren; want, merkt de Schrijver te regt aan, was oedipus geheel buiten eigen schuld in dien poel van ellende neêrgestort, de toeschouwers zouden slechts met afgrijzen en verontwaardiging het rampzalige lot van den kortzigtigen mensch hebben gadegeslagen, die aan den toorn der Goden, aan de willekeur des noodlots ten speelbal verstrekt. Ook de persoon van creon, die den onbillijken toorn, de laakbare achterdocht van oedipus te verduren heeft, werkt mede om de zwakheden van den ongelukkigen koning te meer te doen uitkomen. Zonder te willen beweren, dat creon de harde beschuldigingen, door sommige kunstregters hem ten laste gelegd, verdient, geven wij den Schrijver in bedenking, of hij diens karakter niet wat al te gunstig beoordeelt.
In het tweede onderdeel wordt de kunstige wijze ontleed, waarop de Dichter alles doet zamenwerken, om zoowel het medelijden als den schrik der toeschouwers gaande te maken en telkens hooger te doen stijgen. - Oedipus zelf is zich nog van geene misdaad bewust, en toch ziet ieder in hem den moordenaar des vorigen konings. De wigchelaar tiresias

{==267==} {>>pagina-aanduiding<<}
spreekt voor ieder vreeselijk duidelijk, behalve voor den verblinden oedipus. Deze verhaalt later in korte woorden zijn eigen levensloop; en ook daardoor wordt zoowel het medelijden en de deelneming als de vrees der aanhoorders levendig opgewekt. Eindelijk komt de bode die de tijding van den dood van polybus verkondigt, en die het verschrikkelijke geheim verder zal helpen ontsluijeren. Ten laatste ziet ieder de diepte van den afgrond, waarin oedipus is neêrgezonken; hij alleen kent het afgrijselijke van zijn toestand slechts ten deele; totdat de slaaf van laius ook voor hem allen twijfel doet ophouden, en oedipus zich zelven moet beschouwen als den moordenaar zijns vaders, en den bloedschendigen echtgenoot zijner eigen moeder.
De derde afdeeling is gewijd aan eene beschouwing van de wijze, waarop de Dichter de gewaarwordingen van den hevigsten schrik en van een innig gevoeld medelijden tegen elkander doet opwegen, in schoone overeenstemming weet te brengen. Het berouw van oedipus, de wanhoop, die hem er toe brengt zich de oogen uit het hoofd te rukken, de overtuiging van de regtmatigheid zijner straf, de gematigdheid, welke hij in de volheid zijner rampen vertoont; dit alles doet ons in oedipus iemand zien, wiens misdaden onbegrijpelijk groot zijn, doch wiens verschrikkelijke kastijding ons, uit hoofde van zijne vele beminnelijke eigenschappen, met een innig en even diep gevoeld als wel verdiend medelijden vervult.
Uit al hetgeen de Heer spat in den Oedipus Rex opmerkte, trekt hij het besluit, dat zij in dwaling verkeeren, die dit kunstgewrocht eene ‘Schicksalstragödie’ noemen. Alle stukken van sophocles, en in het bijzonder de Oedipus Rex, schetsen ons den mensch als vrij in zijne handelingen, terwijl hij slechts de gevolgen ondervindt zijner afdwalingen en zondige bedrijven; gevolgen, welke door de Godheid bepaald aan de overtreding der zedewet waren verbonden. Sophocles schilderde ons hier (zoo zegt de Heer spat, terwijl hij het gevoelen van a. geffers aanhaalt) de magtelooze kracht en de onverstandige wijsheid van een overigens groot man, die echter te veel op eigen krachten steunt, en geen meester is over zich zelven.
En hiermede besluiten wij onze aankondiging van deze goed

{==268==} {>>pagina-aanduiding<<}
geschreven Dissertatie, die zelfs nu en dan blijken draagt van de poëtische reminiscentiën des auteurs, evenzeer als van eene vlijtige beoefening van sophocles, en van een helder inzigt in de eischen van den tragischen kunstvorm. Wij wenschen den Heer spat lust en ijver toe, om op den ingeslagen weg voort te gaan. Misschien ontvangen wij dan later van hem eene meer uitgewerkte aesthetische beschouwing van dit heerlijke meesterstuk des Griekschen tooneels.





Chronologische Tabellen der Algemeene Geschiedenis. Naar het Hoogduitsch van Dr. W.F. Volger. Voor Nederlanders ingericht door Dr. J. van Vloten, Hoogleeraar te Deventer. In drie afdeelingen. I.O. Geschiedenis (7 Tabb.). II. Middeleeuwen (19 Tabb.). III. Nieuwe Geschiedenis (19 Tabb.). Haarlem, bij de Erven F. Bohn. 1858. 3 Stukken. In folio. f 7-70.

Chronologische tabellen zijn voor den beoefenaar der geschiedenis wat het Grootboek is voor den koopman. Zij zijn de aanschouwelijke afbeelding der moeijelijke bewerking, die het geheugen doen moet, om de grondslagen der geschiedenis, feiten, namen en jaartallen, te ordenen en te onthouden. Daarom zijn zij een onmisbaar hulpmiddel, om dat geheugen, altijd aan zwakheden en struikelingen onderhevig, te gemoet te komen, te steunen. Ook kan ik verklaren een groote voorstander van tabellen bij het bestuderen, althans aanleeren der historie te zijn; maar meer van het maken, dan van het uitgeven. Het is vooral het zelf maken van tabellen, wat het geheugen een steun, den geest eene hulp in het ordenen is. De beste tabellen door een ander gemaakt zijn nog veel minder waard, dan slechte tabellen zelf bijeengeknoeid. Is daarom het uitgeven van tabellen geheel onnut of overbodig? Zeker niet, als het goed geschiedt. De nette drukletter draagt reeds veel bij tot de duidelijkheid; en bij een goed gebruik kunnen zij van groot nut wezen. Doch alleen bij een goed gebruik. En dat is?
Vooreerst dat men die tabellen, door een ander gemaakt, zoo dikwijls gebruikt, dat ze ons eigen worden als hadden wij ze zelf gemaakt. Bij den eersten aanblik heeft zulk eene tabel altijd iets labyrintisch, iets hiëroglyphisch; eerst langzamerhand raakt men

{==269==} {>>pagina-aanduiding<<}
er in te huis; meer en meer gewent men er aan om bij die enkele namen of fragmentarische zinnen de groote gebeurtenissen te denken, waarvan ze het squelet, de representant zijn, en eindelijk doet het geheugen die bewerking als van zelf en bij de vlugtigste inzage. Eerst dan krijgt de tabel leven, dan wordt zij een bewoond, een bezield veld, waarvan elke stip ons een meer of minder gewigtig souvenir is.
Een ander gebruik van tabellen door een ander opgesteld is dit, dat men, na eerst eene vlugtige inzage van de inrigting, de tabel ter zijde legt en dan bij het instuderen der historie er zelf eene maakt, om de beiden te confronteren en te profiteren bij wat het model beter heeft. In dat geval kunnen de tabellen eens anderen ook groot nut hebben.
Eene voorwaarde is hier onmisbaar. Dat dan ook die tabel eens anderen goed zij.
Welnu! aan die voorwaarde is hier voldaan. Nog nooit heb ik een tabellarisch overzigt van de geschiedenis onder de oogen gehad, dat door inrigting en inhoud mij toescheen zoo volledig aan het doel te beantwoorden.
De Hannoversche historicus en chronoloog wedekind is, zegt men, de vader der tabellarische methode, die in Duitschland ook wel eene tabellenmanie is geworden. Getrouw aan de regelen door dien vader der tabellen gesteld, heeft volger zich gehouden aan de drie hoofdbeginselen, chronologischen grondslag, geographische verdeeling en streng synchronismus. Maar hij heeft nog meer gedaan, en dat is vooral zijne verdienste. In den regel waren de tabellen niet veel meer dan chronologische lijsten van gebeurtenissen en namen, synchronistisch nevens elkander gesteld naar de verschillende volken. In dezelfde rangorde werden de volken nevens elkander geplaatst en elke hoofdafdeeling der geschiedenis achter elkander afgetabelleerd. Die van volger zijn meer dan lijsten, het zijn tabellen; het zijn, wat mer zegt, niet alleen synchronistische, zooals gewoonlijk, maar bovendien subdividerende of periodiserende en figurative tabellen - op het oogenblik weet ik geen beteren naam om ze te karakteriseren - dat wil zeggen, zij scheiden de geheele stof van elke hoofdafdeeling weêr in zoovele onderafdeelingen, waarbij dan dit, dan dat volk als basis en uitgangspunt wordt genomen, of zij stellen ieder een afzonderlijk tijdvak in een overzigtelijk geheel voor. Eindelijk

{==270==} {>>pagina-aanduiding<<}
zijn ze figuratief, waarmede ik bedoel, dat op elke tabel hetzij dat volk, hetzij dat hoofdfeit, wat toongevend genoemd kan worden, als een ligt in het oog vallend middenpunt wordt voorgesteld, waaromheen zich de anderen als sterren rondom de maan begeleidend henen groeperen.
Zoo beantwoorden ze geheel aan het doel, een overzigt te geven, dat werkelijk als met een oogopslag te vatten is.
Deze als 't ware architectonische inrigting is dan ook de voornaamste deugd van volger's tabellen, en zij schijnt mij zoo uitmuntend toe, dat ik er geene aanmerking van belang op zou weten te maken. De lijst bij iedere afdeeling vooropgeplaatst geeft aan welk volk, welke periode of welke hoofdgebeurtenis bij iedere tabel op den voorgrond staat. Eene afzonderlijke bespreking daarvan zou nog beter het goede hiervan doen uitkomen, - maar ons ook te lang ophouden.
Ik heb gemeend genoeg te doen met vooral die architectonische verdeeling als goed te signaleren. Om te beoordeelen of hier of daar een mogelijke misslag is ingeslopen, eene gebeurtenis overgeslagen is, die vermeld had moeten worden, of vermeld die van minder belang was, daartoe zou men het omvangrijke geheel naauwkeurig moeten nagaan. Enkele tabellen heb ik dat kunnen doen, en daarop afgaande meen ik over het algemeen te mogen zeggen, dat ook in dit opzigt groote lof aan volger's werk toekomt. Terwijl aan de eene zijde met wijze spaarzaamheid zorg is gedragen, dat geen al te groote overvloed van feiten aan het overzigtelijke afbreuk zou doen, is toch het noodige zooveel mogelijk aangestipt.
Ook is het niet alleen de geschiedenis van vorsten en hoven, van veroveringen en oorlogen: de geschiedenis van de geestelijke ontwikkeling is ook niet buitengesloten, en tegenover alle namen die door kroon of zwaard beroemd zijn geworden, mist men niet de namen die door pen of woord de wereld hebben geregeerd.
Zeker zijn de Middeleeuwen wel wat ruim bedeeld met evenveel tabellen als de nieuwe geschiedenis; maar toch zulke overzigten als ‘De Volksverhuizing’, ‘De Carolingen en het Khalifaat’, ‘Duitschland’, ‘De Kruistochten’, enz. zijn welkome hulpmiddelen om orde te brengen in die dikwijls chaotische toestanden. En waar de Duitscher 4 tabellen aan zijn vaderland wijdt, heeft de Nederlandsche bewerker er 2 over ons landje bijgevoegd.

{==271==} {>>pagina-aanduiding<<}

In hoeverre de Heer van vloten ook in andere dan de afzonderlijke tabellen over Nederland, hetgeen van dat landje door den Duitscher gezegd is nog eens heeft aangedikt, kan ik niet beoordeelen. Doch de bekwaamheid daartoe zal niemand hem ontzeggen. Ook enkele latere feiten schijnt hij bij het oorspronkelijke te hebben bijgevoegd.
Tegenover al dat goede durf ik niet breed uitmeten wat mij zeer tegenstaat, des Heeren van vloten onbehagelijke spelling in sommige opzigten, die ook dikwijls tot de eigennamen zich uitstrekt. Daar is veel vreemds in, wat wel voor een groot deel zich laat verdedigen, maar toch dikwijls een noodeloos afwijken is van het gewoonlijk aangenomene; gelijk hij ook in het overbrengen van Grieksche eigennamen, b.v. van de k met c of k, niet altijd consequent is.
Tabellen behooren juist niet tot de geniale soort van literatuur; maar in die soort kunnen wij deze met lof aankondigen. Zij bewijzen eene groote dienst niet alleen aan den jongeling die geschiedenis nog wil leeren, maar ook aan den reeds ingewijde, die ze nog steeds bestudeert. En de typographische uitvoering, hier vooral geene kleinigheid, is goed en ferm.


Outre-Mer en Kavanagh. Naar het Engelsch van Henry W. Longfellow. Amsterdam. J.H. Scheltema. 1858. In gr. 8vo. VI en 334 bl. f 3-25.

‘Een mooi werk!’ - Dat is de gewone aanbeveling van alles, 'twelk de geest van den beroemden Americaan, dien wij met dit boek weder noemen, hetzij in den vorm van proza en poëzij, hetzij van studie en phantasie ons aanbiedt. En hij verdient den grooten opgang, dien hij aan beide zijden van den Atlantischen Oceaan heeft gemaakt. Die verwonderlijke geest weet ons te betooveren door een zoo grooten rijkdom van gedachten en beelden, van zaken en woorden, heeft eene zoo eigenaardige manier van opmerken en peinzen, gevoelt zoo diep de schoonheden van natuur, kunst en dagelijksch leven, dat niemand geheel onvoldaan zijne schriften zat ter zijde leggen. Wel is waar, hij is niet altijd even helder, en menigeen zou gemakkelijk aanmerkingen, en wel gegronde, op zijne werken maken

{==272==} {>>pagina-aanduiding<<}
kunnen. Maar toch boeijen ons deze door het geheimzinnige, het raadselachtige, dat ons nu eens de eenvoudige uitingen van een rein hart, dan eens de vruchten van langdurige studie meent te laten vinden en ons vaak doet vragen: ‘hoe komen wij nu hier?’ Longfellow schept er behagen in om zijne lezers verrassingen te bereiden; de voorwerpen boeijen zijne aandacht zelden lang, maar waar hij kan neemt hij ze haastig als in den helderen en eenigzins melancholischen vorm eener photographie in zijn geest op. Daardoor echter mist de lezer spoedig den draad, die het eene stuk aan het andere vasthecht; en het was ons meermalen, of wij zijn geest geschikt konden vergelijken bij zijn vaderland, welks staatkundige eenheid los genoeg is.
Intusschen zijn de twee hierbij in vertaling aangekondigde stukken Outre-Mer en Kavanagh voor den gewonen lezer vrij gemakkelijk te volgen. Het eerste behelst eene reisbeschrijving, natuurlijk niet geregeld, uiterst beknopt en hier en daar door eene episode afgebroken, door den schrijver zijne ‘pelgrimaadje’ genoemd van America over zee naar Frankrijk, Spanje, Italië en Duitschland. Volgens het aanbevelende voorberigt van den Heer b.t. lublink weddik is het origineel reeds dertig jaren oud, en men weet, hoezeer Europa in dien tijd van gedaante is veranderd. De stoom en de politieke gebeurtenissen hebben het als onkenbaar gemaakt. Niettemin is het Europa voor 30 jaren, door het oog van een Americaan als onzen schrijver gezien, nog altijd een zeer belangrijk tafereel, en het ‘Outre-Mer’ verdient ook nu nog ten volle de eer eener Nederlandsche vertaling. Opmerkelijk is de wijze, waarop de reiziger, hoe meer hij het einde van zijn togt nadert, al haastiger en gejaagder wordt in zijn verhaal, als om daarmeê aan te duiden (willekeurig of onwillekeurig), dat het heimwee hem ten laatste eenigzins blind maakt voor wat hem bejegent. In Frankrijk beweegt hij zich langzaam, neemt er den tijd af om te Auteuil, nabij Parijs, eene geheele maand te verwijlen; in Spanje gaat het reeds vlugger; van de Alhambra in Grenada voert hij ons in eens, zonder eene enkele aanteekening naar Genua. In Italië wordt hij weêr veel korter, gunt zich te Rome naauwelijks den tijd om iets belangrijks te zien, maar onthaalt ons niettemin op eene kostelijke teekening van het Coliseum bij maneschijn, en doet dan voorts de

{==273==} {>>pagina-aanduiding<<}
beschrijving zijner reis over Venetië, Triëst, Weenen en Duitschland in vijf bladzijden af, welke hij aldus eindigt: ‘Ik spoed mij voort om mij, even als de blaauwe wateren van dezen romanesken stroom (den Rijn) te verliezen in de duinen van Holland.’ Ons arme vaderland, waar hij anders nog wel in eene trekschuit gevaren had (bl. 5), kan hem geen oogenblik bezig houden; hoewel België hem nog minder aantrekkelijks had, daar hij behalve de voorafgaande vermelding, dat hij ‘zijn pijpje rookte in eene Vlaamsche herberg’, in zijn slot vergeet dat hij er doorgereisd is.
De ‘Kavanagh’ is waarlijk eene fraaije novelle, genomen uit het dorpsleven van Nieuw-Engeland. De intrigue is niet fijn gesponnen, maar loopt zeer los en natuurlijk door het verhaal heen. Hier en daar hadden voor den min geleerden lezer wel noten bijgevoegd mogen zijn, want de schrijver heeft bij de eenvoudigste zaken zijne toespelingen op de Sanskritische literatuur, Madame guyon, arius en athanasius, enz. enz. Ook hier is hetzelfde abrupte van longfellow's schrijfmanier niet altijd even aangenaam, maar deze novelle leest toch meer vloeijend, dan wel andere stukken van dezen voortreffelijken auteur.
Op de vertaling, die over 't geheel wèl gelukt schijnt, hebben wij enkele aanmerkingen. Vooreerst: de legende, welke de bejaarde heer, de oudheidkundige, te Rouaan den schrijver verhaalde, en die in 't oorspronkelijke een afzonderlijk hoofdstuk schijnt te beslaan, getiteld: ‘Martin franc, of de monnik van Sint Antonius’, is onvertaald gebleven, ‘daar zij mogelijk (!) voor ons Nederlandsch publiek minder aantrekkelijkheid bezit.’ Zulke weglatingen van stukken, welke de oorspronkelijke auteur con amore opgesteld heeft, kunnen nooit verdedigd worden, tenzij die stukken zedekwetsend mogten zijn, in welk geval de vertaler ze best onbemerkt overslaat, zonder den lezer te laten vermoeden, dat er iets ontbreekt. Vervolgens stuiten wij gedurig op aanhalingen uit het Fransch, Latijn, Spaansch, enz., welke somtijds vertaald, somtijds niet voorkomen. Waartoe zulke inconsequentie? Andere fouten, als de ‘tempel van antonio en faustina’ te Rome, bl. 168, of ‘justinianus de martelaar (voor justinus)’, bl. 68, en dergelijke gaan wij met stilzwijgen voorbij.
Over 't algemeen is de vertaling goed en vloeijend. Moge ook dit werk zijne lezers vinden onder ons leeslustig publiek!






{==274==} {>>pagina-aanduiding<<}

Kennemer-Legenden, gedramatizeerd door W.J. Hofdijk. Te Amsterdam, bij L.F.J. Hassels. 1858. Stuk I, II en III. In 8vo.

De aankondiging van dezen bundel geschiedt wat laat, omdat ik lang en te vergeefs gewacht heb op de toezending van het vierde en laatste stuk. Daar de uitgever dit niet gedaan heeft, moet ik mij bepalen tot het aankondigen van een onvolledig werk. Wraaknemen wil ik op den Heer hassels niet, maar schenk volgaarne allen lof aan zijne keurige uitgave.
Ofschoon in vele opzigten een bewonderaar van den Heer hofdijk, mag ik aan dit werk van zijne hand geen onverdeelden lof schenken. De legenden zijn nagenoeg allen zeer schoon; zij zijn zoo ‘gedramatizeerd’, dat ze voor de voordragt bijzonder geschikt zijn. Krachtige verzen, die bewijzen dat men hier niet met het werk van een rijmelaar te doen heeft, zijn overvloedig te vinden. Maar.... te veel wordt er gevonden wat hofdijks poësie ontsiert, dan dat ik het hier zou mogen verzwijgen. Al lezende heb ik meermalen deze poësie vergeleken bij het dichtwerk van den Amsterdamschen glazenmaker jan vos, en diens dichterlijke deugden in ruime mate bij hofdijk aangetroffen, maar eilacy! ook diens grove gebreken. Spiegele zich onze legendendichter aan het voorbeeld van den dichter van Aran en Titus. Waaraan denkt het nageslacht, wanneer er over jan vos sprake is? Immers alleen aan zijne gezwollenheid, aan zijn bombast, en niet aan de vele krachtige verzen welke uit zijne pen gevloeid zijn. Ik voor mij geloof bepaald, dat wanneer de Heer hofdijk geen anderen weg inslaat dan dien hij nu bewandelt, eene volgende eeuw zijne groote dichterlijke verdiensten over 't hoofd zal zien, om alleen hem als een priester der afschuwelijke bombastdienst in herinnering te houden.
Eene opmerking als deze te moeten maken, is onaangenaam voor een recensent; maar zoo hij ze maakte zonder grond, zou hij onverantwoordelijk handelen. Van zoo iets wil ik dan ook den schijn niet op mij laden, en laat daarom uit de annotaties welke ik onder 't lezen gemaakt heb, hier eenige volgen:

{==275==} {>>pagina-aanduiding<<}


Bl. 61. Wiens zelfzucht boelde met hun zucht naar eer. 
 
Bl. 63. De wolken der miskenning zijn daarheen (dahin), 
De zon der hoogste vreugd straalt in mijn hart. 
 
Bl. 81. Dit uiterste der grenzen van het strand 
Des tijds, waarop mijn ziele alreeds den golfslag 
Van 't meir der eeuwigheid hoort ruischen. 
 
Bl. 87. Zij als een vogel zong mij alle takken groen. 
 
Bl. 103. En moge uw woord onwillig soms 
Een oude wonde schrammen - niet vergeefs 
Zal ik der rede een slagpen vergen, die 
Verkoeling wuiven kan. 
 
Bl. 105. Den jongen zoon der woestenijen 
Sloeg niet het harte koel en wreed: het smolt 
Bij 't branden van dat leed des kinds. 
 
Bl. 110. Dien teedren eerbied, die als deinzende eb 
Staâg worstelt met den vloed der vuurge hartstocht, 
En dus een branding schept, enz. 
 
Bl. 135. Helaas! zijn bloeijend graan was voor altoos 
Gemaaid, en wat hem bleef, dat waren slechts 
De dorre stopplen der herinnering. 
 
Bl. 142. Als avondrood 
Van mijn verleden ging zij voor mij op; 
Ik wilde niet de wolk van 't hare zijn. 
 
Bl. 165. Uw hope vloog 
Te snel den tijd vooruit, en klept de wieken 
Te vroeg voor zekerheid. 
 
Bl. 187. Drie dagen - en het stoute weefsel is 
Reeds afgesponnen, reeds versleten, en 
De tijd heeft al de bonte en taaie draden 
Op 't kluwen des verledens ingerold. 
 
Bl. 191. Versta - mijn last zit als een ijzren ruiter 
Bewegingloos in 't zaal en wankelt niet. 
Bl. 194. gericas. 
Scherp dan uw oor, en houd uw fieren geest 
In breidel; want naar 't woord dat gij mij spraakt 
Acht ik hem stout en vurig. 
Jonker adelbrecht. 
Lang gemarteld 
Door d' ijzren stang der wreede onzekerheid 
Springt hij thands licht te feller uit. 

{==276==} {>>pagina-aanduiding<<}

Bl. 218. 't Waar mij liever 
Een versche pees te zijn, voor de eerste maal 
Een nieuwen voetboog krommend - dan een lijder 
Als deze man. 
 
Bl. 244. Blijft innig saâm, en hebt elkander lief 
Met liefde, die zoo vurig is en krachtig, 
Dat zij de grenzen van de borst verbreidt, 
En ze uitbreidt in een grenzenlooze ruimte, 
Die heel de onmeetbre schepping schijnt te omvangen. 
 
Bl. 245. Is smarte 
Een graauwe wolkbank - zegen is een straal 
Van 't zonlicht, dat heur zoomen teder kleurt, 
En lieflijk drijft zij af. 
 
Bl. 249. Het webbe is lang volweven; dikwerf 
Hersteld; nu komt de onkeerbre hand des doods 
En slaat de draden stuk. 
 
Bl. 301. 't Gezond verstand gebruikte hij ten koud 
Compres, om daar de warmte van zijn hart 
Meê af te koelen. 
 
Bl. 307. Dat 's de bedding 
Waarin mijn zielsrust kalm nu henen stroomt. 
 
Bl. 318. De stonden 
Zijn thans ten eind; heur golfslag heeft het strand 
Bereikt - de laatste wieling wentelt om - 
En 't is voorbij. 


Op bl. 49 vindt men een regel gevuld met vijf maal den naam sigurd.
Ware het mij te doen om den lezer van dit tijdschrift eenige aangename oogenblikken te verschaffen, ik zou de bovenstaande distellezing bepaald hebben achtergehouden, en liever eenig schoon gedeelte uit deze Legenden geciteerd. Ik had alleen den dichter voor de oogen; hem wilde ik op bovenstaande voortbrengselen van het valsch vernuft indachtig maken, en hem uit naam van den goeden smaak, van het gezonde verstand en van de waarachtige poësie smeeken, zich voortaan van dergelijke gekunstelde trivialiteiten te onthouden. Het is dan ook ten zijnen bate, dat ik met de volgende verzameling onjuiste uitdrukkingen, leelijke zamenvoegingen en onhollandsche woorden mijne recensie besluit.
Hem is des helpens nutteloos (bl. 137); Des strijdens is ver-
{==277==} {>>pagina-aanduiding<<}
geefs (bl. 158); granietrotskracht en stormtrompetgejoel des winds (juich, didymus!); een gekussende rugstoel; een tienend hert; kroost der maan (bl. 104) = Turken; keertocht, heelings-adem, een trouwbreukig krijgsman, erfgerucht, hoonlachend, zijt gij van zinnen = krankzinnig; wederwoord, hervinden; gij hebt mij, toen 'k uw vijand was, gemaald = gevoed; liefde-dorstend hart, enz. enz.


d.





Gedachten-Mozaïek. Menschen- en Levensbeschouwingen, door B.T. Lublink Weddik. Te Arnhem, bij D.A. Thieme. 1858. In post 8vo. 4, IV en 168 bl. f 1-75.

Nuttig is iets, en aangenaam is wat anders; deze beiden kunnen te zamen de hoedanigheden van een boek zijn, maar dat gebeurt toch zelden. De weinige tact der schrijvers en de bedorven smaak der lezers werken zamen, om dit tot eene zeldzaamheid te maken. Nu is er veel subjectiefs vooral in de quaestie of iets aangenaam is of niet, maar ik geloof te mogen vaststellen, dat niemand 168 bladzijden gevuld met aphorismen eene aangename lectuur vinden zal. De schrijver beweert in zijn voorberigt, dat de Aphorisme minder algemeene deelneming vindt, omdat zij zich bij voorkeur op het intellectuële, verstandelijke gebied beweegt. Dat wil ik gaarne gelooven, maar vier-honderd-vijftig aphorismen te lezen, daartegen moet, dunkt me, de meest intellectuëel ontwikkelde opzien; 't is zoo eentoonig en zoo droog. De schrijver zegt ook in zijne voorrede, dat hij meent dat het menschelijke leven te kort is, om met uitgerekte vertoogen en breede verhandelingen alleenlijk gediend te zijn. Alsof er geen middenweg was tusschen lange, vervelende betoogen, en drooge, stijve aphorismen; dat er andere wijzen bestaan om met zeer nuttige en ernstige waarheden het publiek bekend te maken, heeft de heer lublink weddik zelf meer dan eens bewezen.
Dat er veel schoons in deze verzameling te vinden is, zal niemand betwijfelen; men kent de wijze waarop de schrijver zijn lievelings-genre beoefent. Geestig en vol diepen ernst, scherpzinnig gevonden en vol nuttige leering, ondeugend dikwijls en sarcastisch, maar vol blijken van menschenkennis en levensstudie, mogen velen dezer aphorismen genoemd worden.

{==278==} {>>pagina-aanduiding<<}
Er zijn er echter ook bij die ontzaggelijk weinigbeteekenend en zoo gezocht zijn, dat ze best in des schrijvers notitieboekjes hadden kunnen blijven. Tot een voorbeeld noemen wij dezen: ‘Als de strijdende kerk op aarde gelijk is aan een napoleon, is de onzigtbare gelijk aan johannes, den Evangelist.’ Zoo kan iedereen er wel honderd in een uur maken. Nog minder beviel mij de volgende: ‘Als de liefde het zout des Evangelies kan genoemd worden, is het geloof de zoutbank, waar de noodzakelijke grondstof wordt gevonden en verder scheep gebragt.’ 't Is wonder dat de Hoop niet als reeder van 't zoutschip genoemd wordt, dan hadden wij alles bij elkaâr. Zeer gezocht en gekunsteld mogen ook deze beiden worden genoemd: ‘Menig gemoed heeft de kalkjicht: het wordt zoo stijf en hard en pijnlijk, dat de geneesheer (het geweten) de badkuur der bekeering voorschrijft, terwijl hij zich verheugt, op die wijze van den onherstelbaren patiënt bevrijd te zijn.’ - ‘Het steile bergpad der deugd heeft, sedert het Christendom den weg op nieuw inspecteerde, eene telegrafenlijn verkregen, die altijd voortseint naar den onzigtbaren tempel der onsterfelijkheid.’ Op deze wijze zijn er vele aphorismen in de Gedachten-Mozaïek, door welker lezing ik in zoo aphoristische stemming ben geraakt, dat ik beproeven wil met eene aphorisme van mijn eigen maaksel, in den trant van lublink weddik, deze aankondiging te besluiten:
Het valsch vernuft is eene gevaarlijke zandbank, waarop alle turfschuiten en mestpramen (poëtasters en gezwollen prosaïsten) schipbreuk lijden, maar om welke te ontwijken ook de meest bekwame varenslieden (diepdenkers en aphorismen-schrijvers) wel degelijk de noordster van 't gezond verstand in 't oog houden, en het compas van den goeden smaak gebruiken moeten.


d.





Logens om bestwil, door Ch. Reade. Uit het Engelsch door Antonia. Twee Deelen. Dordrecht, Blussé & van Braam. 1858. In gr. 8vo. 2, 310; 2 en 339 bl., met gelith. titelvignet. f 6-80.


Ecrive qui voudra. Chacun à ce metier 
Peut perdre impunément de l'encre et du papier. 


Dit zeide eens de oude geesel zijner tijdgenooten, en van

{==279==} {>>pagina-aanduiding<<}
dit verlof heeft reade een vrij gebruik gemaakt door ons twee deelen logens om bestwil (?) op te disschen. Ik houd veel van lezen en daarom gaan mij nog al boeken door de handen; natuurlijk komen er daaronder voor van allerlei gehalte, maar, ik moet het bekennen, in jaren kwam mij niets onder de oogen, zóó verward van plan, zóó oppervlakkig van bewerking, zóó plat en zouteloos van stijl, in een woord, zóó nietig als het voor mij liggende werk.
Hoe kon men zoo iets vertalen? zulk onkruid groeit op vaderlandschen bodem meer dan genoeg, en vergeefs zullen ‘de scherp getande snoeken’, waarvan de Gids heinrich heine laat spreken, hun best doen om den inheemschen katvisch te verslinden, indien men vreemden katvisch in onzen letterkundigen vijver binnenlaat. De meeste werken hebben bij hunne gebreken toch nog wel de eene of andere goede zijde; men kan b.v. een geschrift, wat stijl en inhoud betreft, in het genre ennuyeux rangschikken, en er evenwel eene goede strekking in waarderen; maar dit heeft weinig wat het aanbeveelt, want behalve de hoofdstrekking om iederen lezer aan het geeuwen te brengen, pleit het verhaal ook nog ten voordeele van bedrog en logen. - Eene vrouw die op een bloot courantenberigt haren echtgenoot gesneuveld acht, sluit minder dan eene maand daarna een geheim huwelijk met een ouden minnaar; eenigen tijd later komt de eerste man terug en nu wordt de apocryfe dito, met en benevens een kind, van welks geboorte hij zelf onkundig is gelaten, behendig geëscamoteerd.
Deze dame wordt, na alle die handelingen, genoemd: de opregte, de getrouwe, en schoon zij te zwak is om de gevolgen harer daden te dragen, en zulks voor rekening van hare zuster laat, wordt zij in eene gezwollen tirade op de laatste bladzijde verheven, als bezittende - heldhaftige deugden.
Bijna zou men denken hier het werk voor zich te hebben van een piepjong schrijvertje, zóó jong, dat hij lodewijk XVI een armen ouden man noemt, en de hagchelijkste vraagstukken in zijn roman laat oplossen door een meisje van negentien en een jongeling van een-en-twintig jaren. Hij spitst zijn vernuft voor nieuwe beelden die echter niet alle even bevallig genoemd mogen worden: de vrouwen zijn nu reeds zoo lang bij bloemen vergeleken, en daarom zoekt onze vriend, minder vleijend, zijn troost bij de redelooze dieren, en

{==280==} {>>pagina-aanduiding<<}
zegt b.v. zij scheen een gewond stekelvarken, - zij was een morele alligator, - eene moeder die geknield naast de wieg van haar kind, het bij herhaling kust, is in zijn oog eene slang, die haren kop telkens verheft, enz. enz.
Een jongeling wordt gezegd diana's vlugheid te hebben, alsof er in de mythologie geene mannelijke voorbeelden van die eigenschap waren te vinden, en groot is het aantal van zulke onjuiste voorstellingen. Het moordtooneel in het begin van het tweede deel is waarlijk al te erg!
De beschrijving van de bestorming eener vesting komt mij voor het best gelukte gedeelte te zijn, misschien omdat men de woorden wij krijgslieden (Dl. II, bl. 236) letterlijk moet opvatten, en de Schr. dus een zoon van mars is, misschien ook schijnt het mij slechts zóó toe, omdat krijgskunde onder de mij allerminst bekende wetenschappen behoort, en ik dus niet in staat ben om de leemten van dit tafereel te ontdekken.
Voor de reputatie van antonia is het gelukkig dat er betere proeven van haar vertaaltalent bekend zijn dan deze, die men als zeer slecht uitgevallen mag beschouwen, zoo stijf en stooterig is de taal. Op ééne bladzijde vond ik de woorden glimlach en glimlagchen tot achtmalen toe in alle vervoegingen en verbuigingen gebruikt, - waarom mogten de woorden citoyen en royalistisch niet vertaald worden? - waarom geen beter woord dan bloodaard gezocht om een meisje ieder oogenblik toe te voegen? - De correctie is allerslordigst geweest; de beide deelen zijn vol zinstorende drukfouten.
Mijn vriend! geef het boek aan uwe vrouw en geef haar vrijheid, den raad zelfs om het voor papillotten te gebruiken.
m.p.h.





Dood en Leven. Oratorium door H. Timmer Westerouen van Meteren. Utrecht. Kemink en Zoon. 1858. In post 8vo. 27 bl. f : - 40.

Over de geschiktheid eener musicale bearbeiding van dit gedicht kunnen wij niet oordeelen; zooveel echter is zeker, dat het al zijne verdiensten zal dienen te ontleenen aan de begaafdheid des ontfermenden toonzetters, die dit rammelende geraamte met zijn scheppenden adem zal bezielen. De heer v.m. schijnt, even als de opera-dichters, van meening te zijn,

{==281==} {>>pagina-aanduiding<<}
dat het niet noodig is, om in een voor den zang en de musicale opvoering bestemd gedicht, iets wat naar gezonden zin zweemt, te brengen. Dit vers is evenwel geen opera-lied, maar een bij uitnemendheid orthodox gedicht, welks inhoud gij uit den titel nooit raden zoudt. Het bezingt den dood en de opstanding van christus, en in verband daarmede des Christens overwinning op den dood. Deze schijnt althans de hoofdgedachte, maar de verwarring, de onbestemdheid, de ongerijmde voorstelling maken het moeijelijk om deze gedachte altijd in het oog te houden. Wat nu de poëtische waarde betreft, de schoonheid van den vorm, - men oordeele naar een paar proeven. Hoe vindt ge dit:

IJlt een maagd den staatsiestoet 
In d' gemoet, 
Bij het jongste dienstverleenen, 
En het stof aan 't stof vereenen 
Van den jongling dien zij mint, - 


Of deze dichterlijke beschrijving van de kruisverheffing:

De heuvel is bereikt, en 't aaklig Golgotha 
Weergalmt van woest getier, tot aller turende oogen 
Een kruis, en, na het eerste (!), een ander, en daarna 
Het derde (!!), lang verbeid, in 't midden zien verhoogen... 


En hier hebt ge nu nog iets fraaijers, evenzeer uitmuntende door kieschheid van gedachte, zuiverheid van smaak en schoonheid van vorm:

En alles zwijgt... 
Maar als een bliksemflits, die snel 
Het duistre zwerk doorklieft, en 't eeuwen heugend woud 
In vlammen op doet gaan, stijgt uit het diepst der hel 
De Aartsvijand, en doorrent, - (Geen hooger magt weêrhoudt 
De breede flank van zijn ontzachlijk geestenheir!) - 
De ruimte, daalt, met hen, bij 't kruis van christus neêr, 
En woelt er bandloos, als een storm in 't stofgewemel!... 
Zij persen woedend jezus bloed 
De wonden uit, en weten 't niet, 
(Verdwaasd door stikziend' overmoed) 
Wat heilstroom door hun handen vliet!... 


Nu, bescheiden lezer, zult gij zeker meer dan voldaan zijn, en, na deze proeve, u over niets meer verwonderen. Gij zult,

{==282==} {>>pagina-aanduiding<<}
zonder verbazing, lezen van ‘dooden die 't hoofd opbeuren’; van ‘een scharlakenen tapeet’; van een ‘geheuvelte’; van die lieve vrienden, die ‘met hun Heer belaân, Naar den hof van jozef gaan!’; van een ‘rustloos koeltjen, dat op de maat van het lied der nachtegalen, dwars door 't woud in palmenkroonen schiet’; van ‘glansen die den transen ontspartelen’; van het verschrikkelijke lot dier onbekeerden, die de Satan worstlend meêvoert, voortdrijft met zijn knots, naar die englen Gods, ‘wier van vuur geblakerd hoofd Hun hetzelfde lot belooft...’; van den tijd die eeuwigheid wordt, bij het ‘schel bazuingeschal, Der victorie... En der glorie... Uitgegalmd met hemelval.’ - Gij zult u over dit alles, en over zoo véél meer niet verwonderen, bedenkende dat het éénige doel des heeren timmer westerouwen van meteren misschien geweest is om eenige honderdtallen woorden zonder zin in 't wilde neêr te werpen, en dien chaos een Oratorium te noemen, als eene uitdaging aan de muzijk - de scheppende en vormende - om daaruit iets ordelijks en goeds te maken.





Wilhelm Baumeister's Handleiding tot de Paardenkennis, voor Veeartsen, Paardenfokkers en Paardenliefhebbers, door J.A. Alers, Rijksveearts der 1ste Klasse te 's Gravenhage. Naar de vierde verbeterde en vermeerderde uitgave van Dr. A. Rueff, Hoogleeraar in de Veeartsenijkunde, Zoölogie, enz. enz. te Hohenheim. Met 211 naar het leven geteekende en in den tekst gedrukte houtgravuren. Gouda, G.B. van Goor. 1858. In gr. 8vo. 338 bl. Compleet f 4-25.

Op bladzijde 647 van den vorigen jaargang van dit tijdschrift kondigden wij de twee eerste afleveringen van bovengenoemd werk aan, en eindigden toen met te zeggen: dat wij de drie volgende Afleveringen wachtende waren, vertrouwende dat ook over dat gedeelte van het werk ons oordeel zoo gunstig zoude kunnen zijn.
Wij hebben die drie laatste afleveringen ontvangen en waarlijk ons vertrouwen is niet beschaamd. Eene korte opgave van hetgeen men in dit zaakrijke werk vindt, zal dit zeggen regtvaardigen. Na de beschrijving van de afzonderlijke deelen des paards, waarmede in de derde aflevering wordt voortgegaan,

{==283==} {>>pagina-aanduiding<<}
volgt in de vierde Afdeeling de beschouwing van de houding en beweging des paards, welke wordt begonnen met eene vermelding van interessante proeven door morris en baucher omtrent het zwaartepunt en evenwigt op levende paarden genomen. Het zou deze aankondiging te uitgebreid maken, wanneer wij deze proeven hier wilden opnoemen; genoeg zij het dus, ze als zeer lezenswaardig en practisch nuttig te vermelden. Daarna overgaande tot de onderscheiden houdingen, ziet men door middel der houtsneden wat knienaauw, kniewijd is, wat een toontreder en dansmeestersstand is, wat koepokkig, voor- en achterpotig, enz. enz. is. De verschillende bewegingen worden over het geheel naauwkeurig beschreven, en de houtsneden zeggen u alweder wat een pas- of telganger, korte en gestrekte draf, linksche en regtsche galop, enz. is. Aan de gebreken in de beweging worden verder eenige §§ gewijd en dan overgegaan tot de kunstmatige gangen, als: het piaveren, de spaansche stap, passade, pirouette, piesade, balotade, croupade, capriool, lançade en de courbette. - De vijfde Afdeeling bevat: De tandenleer als het middel ter beoordeeling van den ouderdom des paards. Ook deze afdeeling is zeer lezenswaardig en zal den paardenliefhebber doen zien, dat men met eenige oplettendheid den ouderdom des paards zelfs boven de acht jaren (wanneer men gewoonlijk een paard ‘aftandsch’ noemt) vrij naauwkeurig kan nagaan. - De zesde Afdeeling, bevattende Eene beschouwing van het gedrag des paards, handelt over de temperamenten en over kwade gewoonten. - De zevende Afdeeling houdt in: Eene beoordeeling van den gezondheidstoestand van het paard, - ieder die belang in zijn paard stelt, ter lezing aan te bevelen. - De achtste Afdeeling bevat De verschillende bestemmingen des paards. Immers het beoordeelen of
het paard voor rij-, trek-, pak-, of fokpaard geschikt is, is van groot belang voor den houder. - De negende Afdeeling bevat Eenige beschouwingen over den koop en verkoop der paarden. Is er iets van belang voor dengene die genoodzaakt is paarden te houden, dan is het wel dat hij tot den aankoop de noodige kennis hebbe of dien aan iemand toevertrouwen kan, die, met die kennis toegerust, zich niet door de kunstgrepen van den paardenkooper late misleiden. - De tiende Afdeeling bevat: De hoofdgebreken van het paard. De vertaler zegt daarvan in eene noot, bl. 324: ‘... dit

{==284==} {>>pagina-aanduiding<<}
gansche hoofdstuk had kunnen wegblijven, maar wij meenden dat de behandeling daarvan zijne nuttigheid kan hebben; vooreerst om bekend te zijn met hetgeen in een zoo naburig land (in zoo naburige landen?) omtrent dit punt bestaat en welligt ook bij ons van toepassing zou kunnen worden’, enz. Dit hoofdstuk heeft dan ook alleen betrekking op de wetgeving omtrent den koop en verkoop van paarden in Wurtemberg, Beijeren, Baden, Pruissen, Oostenrijk, Saksen, Hessen en Zwitserland. Een Aanhangsel, handelende over de oppassing en het onderhoud des paards, maakt het laatste gedeelte uit. Ziedaar hetgeen de liefhebbers van paarden in dit werk kunnen vinden. Wij herhalen het, het is naar ons inzien aanbevelenswaardig. Den vertaler zij dank voor zijn in vele opzigten niet gemakkelijken arbeid. De uitgever heeft eer van den vorm, waarin hij dit werk deed verschijnen; immers de druk is helder, het papier goed, de houtsneden (wij zeiden het herhaaldelijk) zeer goed. Nu vinde het vele koopers, want waarlijk die paarden houdt of met paarden moet omgaan, zal er veel in vinden dat hij niet of althans niet zoo goed wist, als dit werkje het hem leeren zal.


b.





Wat zal langer duren: het water of het vuur? Industriële vergelijking tusschen de steden Vlaardingen en Schiedam. Door P.J. Kikkert. Tholen, J. Steenmeijer. 1858. In post 8vo. 26 bl. f : - 25.

Het laatste gedeelte nu van den titel wil niet zeggen wat het zegt: dat de vergelijking tusschen Vlaardingen en Schiedam zelve industriëel is, maar dat beider hoofd-industrie, de Vlaardinger door het water - de zee-vischvangst -, de Schiedammer door het vuur der jeneverstokerijen, tegenover elkander worden geplaatst. Wij leeren hier hoogst merkwaardige dingen, b.v. dat de kabeljaauwen dartel zijn (bl. 5), dat geen voet diepte der zee aan de Vlaardinger visschers onbekend is (ald.), dat fokke simonsz de dichter is van het bekende gedicht: ‘Vergeet uw afkomst, o Bataven!’ welke lierzang dan door wijlen den hoogleeraar adam simons op zijn eigen naam moet uitgegeven zijn (bl. 21). De schrijver heeft zijne eigen staathuishoudkundige denkbeelden over de middelen om de water-
{==285==} {>>pagina-aanduiding<<}
stad tot ouden bloei terug te brengen; b.v. ‘de haring moet minstens eenmaal per week even als bij onze voorvaderen de hoofdschotel op onzen disch zijn; dan kan het binnenlandsche debiet bevorderd worden.’ En Schiedam? De auteur werpt den steen niet op haar. ‘Waarom zouden wij haar verachten? Het misbruik van eene zaak kan niet tot verwerping der zaak zelve leiden. En daarom, wel verre van de vervaardiging des jenevers toe te juichen, breken wij echter niet den staf over de industrie, die in Schiedam voor het grootste gedeelte uitsluitend beoefend wordt.’ Zoodat Schiedam er nog al genadig af komt. Maar in den strijd tusschen water en vuur moet toch eindelijk het water het winnen, want - dit is eene van des schrijvers hoogst vernuftige tegenstellingen: ‘Schiedam leeft in den dood, Vlaardingen sterft in het leven’ (bl. 25). ‘Beide steden komen daarin echter met elkander overeen, dat zij als het ware van den wind leven’ (bl. 15). Van Schiedam kon de heer kikkert minder zeggen, dan van Vlaardingen ‘bij gebrek aan lokale kennis’ (bl.
ii). 't Is jammer, driemaal jammer! Maar de heer kikkert had dan toch eerst wel eens wat ‘lokale kennis’ moeten bijeengaderen, dunkt ons. Zóó aan het schrijven te gaan noemden de Ouden, het met ongewasschen handen te doen. Doch - wij mogen door het afschrijven van nog meer, den uitgever niet onderkruipen.






Handboekje der Aardrijkskunde van het Koningrijk der Nederlanden, het Groot-Hertogdom Luxemburg en de bezittingen der Nederlanders buiten Europa; inzonderheid ten dienste van jonge lieden die eene beschaafde opvoeding ontvangen. Door P.H. Witkamp, honorair lid van het Kon. Hertoglijke Genootschap ter Opsporing en Behoud der Geschiedkundige Gedenkteekenen in Luxemburg, lid van het Oudheidheidkundig Genootschap te Amsterdam. Derde, veel vermeerderde druk. Amsterdam, C.L. Brinkman. 1859. In post 8vo. VIII en 192 bl. f : - 50.

Wie den wijdloopigen titel aandachtig leest, ziet dat er nog al wat op valt aan te merken; doch aangezien dit voor het

{==286==} {>>pagina-aanduiding<<}
groote publiek van geen overwegend belang is, zullen wij de taalfouten maar niet aanwijzen, echter onder ernstig protest tegen de slordigheid in taal en stijl, die hoe langer hoe meer de meeste nieuwe schoolboeken ontsiert. - Is het dan zoo moeijelijk om de regels der grammatica in toepassing te brengen, of willen de Nederlandsche schrijvers het bewijs leveren, dat onze natie, wel is waar, op eene uitstekende wijze Fransche modes, Engelsch piëtisme en Americaanschen humbug weet na te bootsen; maar het der moeite niet waard acht, als het op zuiverheid in hare overschoone moedertaal aankomt, zich eene kleine inspanning te getroosten? Doch genoeg hiervan: men zoude alligt aan gemelijkheid, of lust tot vitten, de aanmerkingen toeschrijven, die ons de liefde tot de Nederlandsche taal, in de pen geeft.
Het Handboekje van den Heer witkamp heeft de eer een derden druk te beleven. Dit is voorwaar een teeken, dat het aan velen bevalt, en wij willen niets op den lof afdingen, dien het in velerlei opzigten verdient. Het draagt blijken van de trouwe naauwgezetheid en stalen vlijt van den Verzamelaar; desniettegenstaande is en blijft het, uit den aard der zaak, eene compilatie, welker waarde altijd moet blijven afhangen van de bronnen die men geraadpleegd heeft, en van de subjectieve meening van den gebruiker. Het bevat, behalve de aardrijkskundige beschrijving van Nederland en zijne koloniën, eene menigte wetenswaardige zaken, die men anders niet in dergelijke werkjes aantreft, als daar zijn eene nomenclatuur der voornaamste maatschappijen van kunst en wetenschap, geschiedkundige herinneringen, eene opgave van vermaarde gebouwen, gedenkteekenen, beroemde personen in alle vakken (geleerden, prozaschrijvers, dichters, enz.), voorbeelden van huisselijke (huiselijke?) en maatschappelijke deugden, enz. enz. Wij doorliepen het werkje met een klimmend genoegen, en stuitten hoogst zelden op iets, dat ons minder juist uitgedrukt voorkwam. Wij aarzelen dan ook niet om den arbeid van den Heer witkamp met volle overtuiging aan te bevelen, als een nuttigen gids voor allen, wien het niet geheel onverschillig is hun eigen dierbaar vaderland en zijne rijke koloniën te leeren kennen en waarderen.
Enkele misstellingen en uitlatingen heeft de Schrijver in eene lijst van bijvoegselen en verbeteringen aangegeven; het

{==287==} {>>pagina-aanduiding<<}
verwonderde ons evenwel, dat hij, die eene menigte kleine plaatsen noemt, het aanzienlijke dorp Veenendaal geheel over het hoofd heeft gezien.
De druk is zuiver; maar de letter komt ons over het algemeen te klein voor. In een tijd, waarin zooveel van de oogen onzer lieve jeugd gevergd wordt, mogen onze uitgevers wel bedacht zijn, de zoogenaamde diamondtypes in een schoolboek niet dan bij hooge noodzakelijkheid (en die was hier niet aanwezig) te gebruiken.
z. 1859.


l.a.h.






Hoe komt dat? Een Leesboek over eenige onderwerpen uit de Natuur; (.) Voor de hoogste klasse eener (?) lagere school. Door J.E. Helge, Onderwijzer in de Wis- en Natuurkunde aan het Gymnasium te Enkhuizen. Te Purmerende, bij J. Schuitemaker. In 12mo. 101 bl. f : - 30.

Sedert het oogenblik, waarop de lang verwachte wet van 13 Augustus 1857 de bange onzekerheid is komen vervangen, die er over de gewenschte regeling van het vaderlandsche schoolwezen allerwege bestond, om plaats te maken voor eene heldere (?) toekomst, door bepalingen beheerscht, die de ondervinding reeds op vele plaatsen en bij tallooze gelegenheden als gewoon menschenwerk heeft gekenmerkt, worden wij met schoolboekjes overstroomd, die zich tot edele taak stellen om deze en gene vereischten van de nieuwe wet te hulp te komen. Onder letter H. van artikel 1 vindt men ook gewag gemaakt van kennis der natuur! Geen wonder dus, dat onze vruchtbare vaderlandsche pers moest zuchten onder den druk van rijpe en onrijpe vruchten, die allen aan de behoeften van den tijd beweren te kunnen voldoen. Handleidingen over vormleer en natuurkunde (kennis?) ontspruiten uit alle deelen van het land, en het aan genieën rijk gezegende Nederland mag te regt het Eldorado van wetenschappelijke schrijvers genoemd worden. Uitgevers zijn er toch in overvloed te vinden, en koopers?... Och, vraagt het maar aan de papiermakers op de Veluwe, die bijna geen papier genoeg kunnen leveren, om der schrijfjeukte de onmisbare stof te leveren. Doch laat ons niet schertsen; wij willen in geene misanthro-
{==288==} {>>pagina-aanduiding<<}
pische ontboezeming vervallen over de manie van schrijven, die onze eeuw, en vooral onze onderwijzers, karakteriseert, in plaats van het aangekondigde boekje in beschouwing te nemen: ter zake dan.
Met genoegen lazen wij het werkje van den Heer helge. Met veel tact behandelt de Schrijver de verschijnselen, die in den dampkring voorkomen, en hetgeen hij zegt over het ijzer en lood is vooral lezenswaardig. Iets verder geeft hij ons eene zeer duidelijke verklaring van de vereeniging van eenig metaal met het oxygenium. Eindelijk trekt de Heer helge met regt te velde tegen het algemeen heerschende begrip, dat de wolken, die wij boven ons hoofd zien zweven, altijd door den wind van andere plaatsen naar ons heêngevoerd worden. Wel is waar is zulks somtijds het geval, maar lang niet altijd. Ieder onbevooroordeelde, al wist hij niets van natuurkunde, kan immers begrijpen, dat er toch eene plaats moet wezen, waar de wolken ontstaan. Welnu, veelal ontstaan de wolken boven ons. Somtijds ziet men, in eene heldere lucht zonder wind, een naauwelijks zigtbaar wolkje; het wordt zachtjes aan dikker, meer donker van kleur, en grooter van omvang, zonder dat de wind nieuwe wolken er bij aanvoert. Andere malen wordt de lucht, die helder was, eenigzins droevig (als wij het zoo mogen uitdrukken); langzamerhand wordt zij meer duister en eindelijk is zij geheel bewolkt. Ook gebeurt het, dat eene dikke lucht den hemel bedekt, zonder dat deze juist bewolkt is. Dit alles pleit voor het gevoelen, dat de onzigtbare damp, die uit de aarde ontstaat, wanneer hij eene koudere lucht ontmoet, die met waterdampen verzadigd is, zich verdikt en zigtbaar wordt. Daardoor ontstaan laag bij de aarde de nevels, en hoog in de lucht de wolken. Doch dit alles blijft in den regel plaatselijk.
Volkomen beamen wij het gezegde van den Schrijver, dat, wanneer het onderwijs in de kennis der natuur goed wordt ingerigt, er wel geene wetenschappelijke natuurkundigen zullen gevormd worden, maar des te eerder degelijke menschen, die hunne zintuigen weten te gebruiken, en zullen trachten zich van elk voorkomend verschijnsel rekenschap te geven. Zijn arbeid moge hiertoe bevorderlijk zijn.
z. 1859.
l.a.h.






{==289==} {>>pagina-aanduiding<<}

Korte mededeelingen.

Jammer, dat de mannen der practijk, de mechanieke kinderen onzer eeuw niet lezen kunnen: ‘Simonis karsten, Prolusio Academica, qua linguarum veterum Graecae praecipue studium commendatur, habita Traj. a/R.M. Sept. mdccclviii.’ Men behoeft slechts op de, niet zooals velen trachten, overmatig sierlijke, maar zuivere, degelijke Latiniteit te letten, om hem het regt toe te kennen, als verdediger dier studiën op te treden, die de wind der nieuwigheden wel gaarne zou willen wegblazen. Er wordt natuurlijk alleen bewezen, wat dikwijls (schoon nog niet te dikwijls) is gedaan, dat de studie dier beide doode talen (niet onaardig zegt hij, dat zonder die eigenlijk de nieuwe talen dood zouden zijn) noodig, zeer noodig is, en niet, - waar het eigenlijk op aankomt - dat men zijn tijd tegenwoordig niet nog nuttiger zou kunnen besteden. Maar het wordt bezadigd en goed gedaan. Als historisch argument wordt o.a. het voorbeeld der Chaldaeën en Aegyptiërs - ver in empirische wetenschappen, maar in alle andere opzigten achter - den vergoders der stoffelijke, empirische of positive kundigheden, waarschuwend voorgehouden. Als ook dat bij de Romeinen eerst toen die kunsten begonnen te bloeijen, toen zij reeds maatschappelijk en moreel erg achteruit gegaan waren. Hij vindt ze wel goed die machinae atmicae, viae ferratae, telegraphi electrici, enz., maar het zijn hem slechts instrumenta, quorum utilitas pendet a mente ‘quae agitat molem.’

De Surinaamsche (?) Adressen, bij kemink & zoon te Utrecht gedrukt, is eene brochure, die de emancipatie der Slaven in Suriname bespreekt, een onderwerp, dat niet in een paar bladzijden is af te handelen, maar aan velen uitgeput schijnt. Aan de eene zijde staat de menschelijkheid, pleitende (schoon ook niet meer zoo luidruchtig, als in de dagen toen Uncle tom's Cabin verslonden werd) voor de vrijheid van den mensch; aan den anderen kant repliceert de eigenaar, die niet gaarne gedepossedeerd wordt van zijne bezittingen. De harmonie tus-
{==290==} {>>pagina-aanduiding<<}
schen deze twee stelsels te vinden, is de oplossing van het vraagstuk. - De brochure geeft een goed overzigt van de onderscheiden stelsels.

Eene Stem uit Nederland, door w.h. suringar. Leeuwarden, g.t.n. suringar. 1859. - Eene Stem uit Baden, van Dr. k. röder. Bij denzelfden. 1858. Beide brochures behandelen de vraag: of de cellulaire gevangenis wenschelijk is, en in het bijzonder of bij de cel niet een of meer zalen gevoegd moeten worden voor hen, die ongeschikt blijken, of voor als nog ongeschikt zijn voor de cel. Het onderwerp is zoo herhaaldelijk besproken, dat ons Tijdschrift er niet meer over zeggen wil. Alleen dit, dat, naar ons oordeel, alles van de toepassing der straf afhangt, en dat het niet altijd even gemakkelijk is de straf heilzaam te doen werken. Veel tact, menschenkennis en beleid zijn er noodig, om voor de gevangenen de cellulaire gevangenisstraf niet tot eene voortdurende pijniging te maken. In die groote taak is men bij ons te lande gelukkig geslaagd. - De eigenaardige, boeijende wijze van betoog van den Heer suringar, die in deze zaak zoo veel deed, zal ook hier weder vele lezers lokken, die wij aan het werkje van harte toewenschen.

De Redactie heeft er geene schuld aan, dat de lezers van dit tijdschrift nu eerst iets hooren van de Taalkundige Aanmerkingen over het Wetsontwerp op het Lager Onderwijs, door w.f. carlebur. Eerst landde het bij vergissing aan bij een anderen persoon dan de Redactie bedoeld had, en toen de bedoelde persoon het ontving, was het ontwerp reeds behandeld en op het punt van aangenomen te worden. Het boekje bleef dus liggen en werd vergeten. En achtten wij het niet onzen pligt er ten minste met een paar woorden melding van te maken, wij lieten het nog langer liggen, zoolang totdat het geheel vergeten was. De schrijver is met het wetsontwerp dat hij behandelt, niet bijzonder ingenomen. Reeds in de voorrede trekt hij er dapper op los. ‘Over het wetsontwerp op het lager onderwijs,’ zegt hij, ‘zijn er van verschillende kanten zoo vele juiste aanmerkingen, op een paar na alle zaakkundig, gemaakt, dat men daaruit veilig kan opmaken,

{==291==} {>>pagina-aanduiding<<}
dat het zaakkundig beschouwd eene groote prul is. Uit de omstandigheid, dat er onder die aanmerkingen, waarvan het grootste gedeelte zeer scherp zijn, slechts een paar taalkundige zich bevinden, zoude men al ligt kunnen besluiten, dat het ontwerp in goede taal en stijl vervat ware. Doch dit zou zeer verkeerd wezen, want ook taalkundig is het eene der grootste prullen. Ter staving onzer bewering verwijzen wij naar onze aanmerkingen.’ En wat leeren nu die aanmerkingen? Dat de taal van het ontwerp slecht, zeer slecht is? Och neen, wij hopen en verwachten, dat zeer velen dit gezien hebben, ook zonder dat het hun bepaald aangewezen werd. Waarlijk, de heer carlebur zegt niet te veel, wanneer hij het in dit opzigt eene der grootste prullen noemt. Maar wij gelooven ook niet te veel te zeggen, wanneer wij oordeelen dat het eene even groote prul gebleven zou zijn, indien de minister al de aanmerkingen van den heer carlebur had aangenomen. Want het zou er op verscheidene plaatsen beter, maar misschien op even veel plaatsen slechter door geworden zijn. De uitgevers zullen ons, hopen wij, niet kwalijk nemen, dat wij met de aankondiging van dit werkje zoo lang gewacht hebben. Eene spoediger aankondiging zou het debiet zeker niet bevorderd hebben.

Een Roman-Spiegel, of weerkaatsing van Levensbeelden. Door ch. thorner. Tholen, j. steenmeijer. 1858. In gr. 8vo. 201 bl., met gesteendrukten titel en vignet. f 3.- Zoo weinig als Ref. den zonderlingen titel van dit boek begrijpt, even weinig sympathiseert hij met den inhoud, die een zamenraapsel is van vertalingen uit het Engelsch, Fransch en Hoogduitsch, en uit novellen bestaat, die voor 't grootste deel in reeds lang vergeten tijdschriften verspreid zijn. Een enkel - No. 2, een Kersverhaal - vonden wij jaren geleden zelfs in een schoolboek. Even armzalig als de inhoud, is ook de uitvoering, die door slordigheid, vooral wat den druk betreft, zich onderscheidt. De teekenaar van het vignet schijnt zich de moeite der lezing van het verhaal, waaraan het denkbeeld ontleend is, niet te hebben gegeven, want waar men, op het titelplaatje afgaande, vermoeden zou, dat de handeling op een warmen, zonnigen zomernamiddag plaats grijpt, blijkt uit het verhaal,

{==292==} {>>pagina-aanduiding<<}
dat de aanval van rogers op Digby op Kersavond ten acht ure gebeurde.
Ref. hoopt dat deze ‘Romanspiegel’ spoedig op 't boêlhuis van van der beek onder den ‘rommel’ zal worden verkocht. Hij verdient geen beter lot.


l - e.

In het pracht-maandwerk Hertha: Losse Bladen uit het groote boek van Geschiedenis, Natuur en Kunst, onder hoofdredactie van j.j.l. ten kate (te Rotterdam, bij h. nijgh), begroeten wij alweder een nieuw tijdschrift. Het zal ongetwijfeld zijn bestaan niet te danken hebben aan het besef, dat er in ons vaderland te weinig periodieke werken uitkomen. Wij worden letterlijk overladen met tijdschriften; of wij ons over dit verschijnsel verheugen moeten, is de vraag. Bij zulk een overvloed heeft van zelf versnippering van krachten plaats, en deze kan nimmer eene goede uitwerking hebben, vooral in een land als het onze, waar die krachten toch zoo menigvuldig niet zijn.
Wat nu betreft de twee afleveringen van Hertha, ons toegezonden, zij bevatten veel wat de onderneming aanbeveelt. De stukken van den Redacteur over Avignon, De Ruïnen van Babylon, Isola Bella; de bijdragen van Dr. l.r. beynen over De Dom te Keulen, en van Mr. p.g. van ghert over Egyptische Bouwkunst, de niet onderteekende beschouwing over Luther en Hildebrand hebben wij met genoegen gelezen. Het bijschrift van j.p. hasebroek bij de gravure naar g. schalkens' Verloochening van petrus is hier niet misplaatst. Het versje van Mr. a. boxman is niet zoo fraai, dat men er den gespierden dichter in herkennen zou.
De uitvoering is keurig, de platen fraai, de prijs zeer laag gesteld.

Uitmuntend in zijne soort is: ‘De Rozenteelt. Praktische Handleiding voor Kweekers en Liefhebbers van Rozen, enz. Naar de nieuwste bronnen bewerkt en met eigene waarnemingen voorzien door w.c. spoor. Met houtsneden tusschen den tekst, eene gravure en eene in kleuren gedrukte plaat. Amst. j.c.v. kesteren.’ De schrijver, die zoo geheel in dit vak te huis is, tracht u zoo beknopt mogelijk te onderrigten aan-
{==293==} {>>pagina-aanduiding<<}
gaande de geschiedenis der rozen (liever der rozencultuur), en over al wat er bij planten, verzorgen, snoeijen, vermeerderen, oculeren, griffelen, enten, stekken, enz. enz. is op te merken, waarbij hij een aantal opmerkingen en voorbeelden voegt, uit de ervaring van anderen en uit zijne eigen ondervinding. Eindelijk geeft hij als Tweede gedeelte eene systematische opgave en beschrijving van de voornaamste der tallooze rozensoorten. - Voor kweekers van beroep zal het eene gemakkelijke handleiding zijn, en voor ieder die de liefhebberij op eenigzins groote schaal drijft, zal dit boekje eene ware goudmijn van kennis zijn.

Dr. b. meylink had, van Kampen uit, op zekeren zondag een togtje naar het eiland Schokland ondernomen, en dit heeft hem aanleiding gegeven om eene Beschrijving van Schokland en de Schokkers te publiceren. Wij gelooven gaarne dat daarin alles beschreven is, wat er maar van dat eiland en zijne bewoners te beschrijven viel, maar wij moeten daarbij opmerken dat dit zeer weinig belangrijk is. Alleen met het oog op de voorgenomen ontvolking van Schokland kan deze beschrijving misschien aan sommigen, in wier achting het eiland te hoog of te laag stond aangeschreven, inlichtingen geven. - Er is echter in dit boekje (te Kampen, bij k. van hulst) meer te lezen dan genoemde Beschrijving; Dr. meylink heeft ook de losse gedachten en gesprekken van zijn zondags-reisje ten algemeenen nutte laten drukken. Wij hebben hier dus impressions de voyage, Reisebilder, en al zijn die nu ook niet te vergelijken bij die van heine, er komen toch menige aardige opmerking en behartigingswaardige wenk in voor. Daarenboven is de Beschrijving, enz. los gesteld, zoodat zij zich zeer goed lezen laat, en is het boekje versierd met eene nette kaart van Schokland, waarop ook de grondboring in 1804 gedaan en de profilen der steenen aardglooijing en van den loopkistdam zijn aangegeven. Wij meenen Dr. meylinks geschrift om deze redenen te mogen aanbevelen.

De bekwame thénot, die de leer der perspectief op nieuwe basis gegrondvest en eene theorie daarvan heeft ingevoerd en onderwijst, die algemeen ingang begint te vinden, verdient wel in ons land bekend te zijn. Daarom was het eene goede

{==294==} {>>pagina-aanduiding<<}
onderneming om tot de verspreiding zijner theorie bij te dragen door de vertaling van een zijner werken, dat er de gronden kort en zakelijk van zamenvat, zijne Principes de perspective pratique. De Heer a. allebé kon zich daartoe berekend achten, en heeft het uitgegeven bij j.h. scheltema onder den titel: ‘De gronden der werkdadige doorzigtkunde, voor elk bevattelijk gemaakt, en onmisbaar voor teekenaars in het algemeen, enz.’ - Dat ietwat snoevende reeds op den titel is in den geest des Franschen schrijvers, die bekwaam, maar ook niet nederig is. Naar aanleiding der op de acht steendrukplaten gegeven voorbeelden worden de wijzen van uitvoering in kernachtige definities en regels verklaard. Daardoor heeft het boek wel iets zeer droogs en dors; maar het is dan ook een leerboek, en hier en daar wordt het drooge door eene opheldering uit des schrijvers artistische ondervinding opgehelderd. De vertaler heeft zich wel niet veel moeite gegeven om overal een vloeijenden periodenbouw te verkrijgen, maar is toch wel geslaagd in de niet zeer gemakkelijke taak, om het origineel met juistheid en in tamelijk Hollandsch weder te geven.

Niemand ijveriger om de geestesbehoeften van een zeker publiek - toch altijd een publiek en wel talrijk - te bevredigen, dan de uitgever g.t. bom. Van zijne serie philister-publicaties heeft een tweeden druk beleefd: ‘De vrolijke Pretmaker in Gezelschappen, inhoudende: 60 gezelschapsspelen, 75 pand-inlossingen, 10 profeteerkunsten, 70 gemakkelijke kunststukjes, 18 kunstjes met de kaart, 34 rekenkundige opgaven, 64 raadsels, strikvragen en woordspelingen, 32 charades en logogryphen met de antwoorden, een nieuwen alphabetischen droomuitlegger en 75 toasten en tafelzangen. De populaire, - wel populaire - j. schenkman heeft deze uitgave ‘veel verbeterd’.
Op den vinger nageteld geeft het boekje dit alles wat de rijke titel belooft. Daarom, lieve goede menschen, die van nature wat flaauw zijt uitgevallen en juist daarom eene onoverwinnelijke neiging hebt om grappig te zijn - besteedt uwe 100 cents voor deze rijke collectie van al wat het groote grappenmakersgild, sedert jaren en eeuwen misschien, heeft uitgedacht. Gij zult er meê schitteren. Zelfs een fatsoenlijk man

{==295==} {>>pagina-aanduiding<<}
kan er zijne kinderen meê amuseren. Vrolijk zal uw pretmaker u zeker maken. Sla b.v. onder de gezelschapsspelen No. 16, Het Zuchten, eens op:
‘Een uit het gezelschap zegt overluid: Heeren en Dames! het oogenblik is daar, om uwen bedrukten harten lucht te geven; gij behoeft uw verdriet niet langer te onderdrukken. Zucht vrij op, zoo hard u goeddunkt.’
‘Nu begint ieder verschrikkelijk te lagchen’, enz.
Grappig is het dus; uitbundig grappig.

Weinig waarde (f : - 30) maar ook weinig pretentie heeft een nieuw boekje door van goor te Gouda uitgegeven over ‘Het Schaakspel, bevattende eene duidelijke en klare voorstelling van de gezamenlijke regelen van dit spel, door vele afbeeldingen, partijen en opgaven opgehelderd, inzonderheid ook van die partijen; (,) welke op het Schaak-tournooi te Londen tusschen (dus niet door) anderssen en staunton gespeeld zijn. Door carl könig.’ Dit laatste zal wel beduiden dat het van c. könig vertaald is, en wel door iemand, die Hollandsch genoeg kent, om het te spreken, maar niet om het te schrijven. ‘Nu ja, doch genoeg voor zoo'n boekje!’ - zal hij gedacht hebben, en in ons land gaat die beschouwing door.
De hoofdregels, eene kleine handleiding bij het spelen van het enkele spel - niet de partie à trois of à quatre - en wat voorbeelden, zietdaar wat men in deze 48 bl. 12mo. vinden zal.

Een boekske, dat, door een bekwaam onderwijzer toegelicht, van veel nut in onze lagere scholen kan zijn, is: De Aardbol. Door f.j. houwen. Derde, verbeterde en vermeerderde druk. Te Groningen, bij f. folkers. 1858. Wij stellen met opzet deze conditie, omdat wij vooronderstellen, dat de schrijver dit schoolboek meer als lees- dan als leerboek wil beschouwd hebben, en wij in dit geval overtuigd zijn, dat de meeste leerlingen onzer lagere scholen, van die hoofdstukken vooral waarin onze aarde uit een wiskundig oogpunt beschouwd wordt, zonder veel toelichting, bitter weinig voordeel zouden trekken voor hunne aardrijkskundige kennis. Moest het aan de vereischten van een leerboek voldoen, dan zou het alleen wegens het onvolledige reeds onze geheele afkeuring verdienen; doch, zoo als wij reeds zeiden, de schrijver heeft

{==296==} {>>pagina-aanduiding<<}
blijkbaar aan zijne leerlingen een en ander van onzen aardbol willen mededeelen, en wij moeten die poging en de wijze waarop het geschiedde ten volle toejuichen. Aangezien wij met de vroegere uitgaven van dit werkje niet bekend zijn, kunnen wij niet over de daarin aangebragte verbeteringen en vermeerderingen, waarvan het titelblad spreekt, oordeelen.

‘Gij, wien de gave des Lieds is geschonken, 
Denk, dat uw rijkdom der Jonkheid behoort.’ 


Wanneer zullen wij deze roepstem van onzen heije door onze vaderlandsche dichters beantwoord zien? Gretig grijpen wij naar iederen bundel, waarin wij de bewijzen daarvan verwachten te vinden, want ook wij erkennen de waarheid der woorden, waarmede heije zijne ‘Kinderstemmen’ besluit:

‘Liedren van 't kind worden daden des mans.’ 


Wij zullen niet spreken van de menigte teleurstellingen, reeds in dit opzigt ondervonden; maar wat wij gevoelden, toen wij Prettige Ernst. Fabelen en Versjes voor Kinderen in school en huis; door w. seymour mulder. Tweede druk. Leeuwarden, g.t.n. suringar. 1858. 38 bl. opsloegen... wij hadden in een dichter meer respect voor het kind verwacht. - Zal men dan nimmer ophouden platheid en zouteloosheid als noodwendig tot de vorming der kinderziel te beschouwen? Wij zijn te verontwaardigd om deze vraag met betrekking tot het bovengemelde werkje te beantwoorden, niettegenstaande een tweede druk het helaas! ontkennend antwoord daarop schijnt te geven.

Herinneringspunten en Verstandsoefeningen, ten dienste van de hoogste klasse der lagere Scholen, door g.c. mulder, Hoofdonderwijzer aan de eerste openbare school voor uitgebreid lager onderwijs te Nijmegen. Arnhem, bij j.f. thieme. 1859. In kl. 8vo. VII en 112 bl. f : - 40. - Onder bovenstaanden titel heeft de Heer mulder een aantal nuttige zaken vereenigd - Spraakkunst, Cijferkunst, Aardrijksbeschrijving, Geschiedenis, Natuurkunde - daarvan datgene gegeven, wat de leerling zich in die verschillende vakken bepaald in 't geheugen moet prenten, en door eene schetsmatige uitwerking een geleidelijken weg willen aanwijzen om te voldoen aan de eischen, die de nieuwe regeling van 't onderwijs voorschrijft.

{==297==} {>>pagina-aanduiding<<}

Ieder onderwijzer, die dit werkje bij zijn onderwijs zal willen gebruiken, om met behulp daarvan 't vroeger geleerde en behandelde nog eens opzettelijk na te gaan, kan daaraan zoodanige uitbreiding geven als hij voor zijn bijzonder doel geschikt zal achten.
Aan 't einde vindt men een tal van Verstandsoefeningen of Vragen en Oefeningen over de behandelde vakken. In goede handen, we bedoelen van onderwijzers die deze verschillende wetenschappen geheel overzien, zal dit boekje, naar 't ons toeschijnt, eene geschikte handleiding kunnen zijn.

Geschiedenis des Vaderlands, voor jonge lieden, ook ten gebruike op Gymnasiën en andere Inrigtingen van Onderwijs, door a. beeloo. Tweede Stuk (van het jaar 1648 tot op den tegenwoordigen tijd). Amsterdam, h.j. van kesteren. In kl. 8vo. XIV en 224 blz. - In 't XIde Nommer van den vorigen jaargang maakten we met gunstige vooringenomenheid melding van 't verschijnen van 't Eerste Stuk van bovenstaand werk. Meenden we toen, dat èn de heldere wijze van voorstellen èn de bezadigde toon die allen aanstoot voorkomt, gepaard met grondig onderzoek en zucht om steeds der waarheid hulde te doen, 't werk aanspraak gaven op eene hooge plaats onder de verschillende onder ons bestaande Leerboeken over Vaderl. Geschiedenis, - het Tweede Stuk heeft deze meening bevestigd.
't Nu voltooide werk biedt onze jeugd een even beknopt als volledig overzigt onzer, meer dan die van eenig ander volk, merkwaardige en leerrijke geschiedenis aan. Ware 't ons vergund, we zouden gaarne door 't aanhalen van menige belangrijke bladzijde ons gunstig oordeel staven; - we moeten er ons meê tevreden stellen den algemeenen indruk weêr te geven, dien 't geschrift der zoo bekwame hand op ons gemaakt heeft.
Schoon ook zonder eenige aanprijzende aankondiging een boek als dit weldra zijn weg vindt, hopen we toch, dat deze weinige woorden velen zullen nopen, om weldra eene plaats in boekenkas of -kasje in te ruimen voor een werk, dat men als eene aanwinst mag beschouwen ter degelijke beoefening van de geschiedenis van ons vaderland.


a.b.m.

Onder den eenvoudigen titel van: ‘Kinderliederen voor school

{==298==} {>>pagina-aanduiding<<}
en huis, gedeeltelijk naar het Hoogduitsch van hoffmann von fallersleben’, heeft de Heer l. lammers, jr. twee stukjes uitgegeven (te Groningen, bij p. van zweeden, 1858), die ons door de Redactie van dit Tijdschrift ter recensie zijn toegezonden.
Het doet ons genoegen te mogen zeggen, dat ofschoon hier niet veel geleverd wordt (in het geheel 32 bl. in kl. 8vo.), dit weinige evenwel veel goeds bevat, waarmede het ons aangenaam was kennis te maken. Wel hadden wij liever gezien, dat de zangwijzen hier en daar wat opgeruimder waren geweest; maar zij zijn toch vrij afwisselend en vallen over het algemeen in den kindergeest, zoo als ons, bij genomen proeven op eene lagere school voor den beschaafden stand, gebleken is.
Gelijk hierboven vermeld is, luidt de titel: voor school en huis. De inhoud der 23 zangstukjes, waarvan de versificatie vloeijend is, voldoet aan dit voorgestelde doel, minstens even goed als de welbekende zangoefeningen van van dapperen, de ‘Zangvogeltjes’ (Rotterdam, wenk en de vletter, 1854), de ‘Kinderliederen voor scholen en huisgezinnen, door j. spaan’, en andere dergelijke werkjes, die thans op onze lagere scholen met vrucht gebruikt worden.
De prijs (10 cents per stukje) is, bij eene zeer goede uitvoering, zoo laag gesteld, dat het werkje voor een ieder gemakkelijk te verkrijgen zal zijn; wij voorspellen den uitgever een goed debiet.


l.a.h.

Onder die schoolboekjes, met welke wij dezer dagen kennis maakten, behoort ook een werkje, uit twee stukjes zamengesteld en getiteld: ‘Hebt de Dieren lief! Een Leerboekje voor kinderen; eerste stukje, vijfde druk, à 10 cts., en tweede stukje, tweede vermeerderde druk, à 15 cts., te Sneek, bij j. campen. 1858.’ Uit het voorberigt vernemen wij, dat de Schrijver, die zich, zedig genoeg, eenvoudig p. teekent, zijne twee boekjes, op verzoek van den Uitgever, met toepasselijke versjes heeft voorzien. Wij hebben hiertegen, in dit geval, niets aan te merken, omdat de versjes nog al vloeijend zijn en den kindertoon goed gevat hebben; doch, in den regel, zijn wij verklaarde vijanden, van dat inmisceren van Uitgevers in werken van studie of smaak, omdat (het zij met alle respect voor die Heeren gezegd!) hun gezigteinder meestal beneveld

{==299==} {>>pagina-aanduiding<<}
wordt door de voornaamste quaestie: ‘Hoe zal ik het aanleggen, om mijn Schoolboek bij de Meesters ingang te doen vinden?’ Wij herinneren ons, bij die gelegenheid, de aanmerking van een onzer vruchtbaarste Uitgevers, die op een door een Franschman geschreven schoolwerk slechts deze bedenking had: ‘Het Fransch is te mooi, zij (wie, die gelukkigen zijn, laat zich raden) zullen het niet begrijpen, en in plaats van het boek te recenseren, op het voorberigt azen!’ Zijne predictie werd vervuld; doch door wie en op welk eene wijze?
Doch ter zake. Het werkje: ‘Hebt de Dieren lief!’ is ons goed bevallen, en wij wenschen den bekwamen steller lust en krachten toe, om zijne talenten op dit wel eenvoudige, doch schoone gebied te blijven aanwenden. Eene enkele aanmerking mogen wij echter niet achterhouden, t.w. dat de Schrijver, onzes bedunkens, al te gul is te werk gegaan in het gebruik der uitroepingsteekens, vooral in het eerste stukje, waarin wij ze met verkwistende hand als gezaaid vinden: men zie alleen bl. 36, alwaar de helft der !! had kunnen bespaard worden.
l.a.h.

Dat op onze scholen bij 't vervaardigen van opstellen ter oefening van het denkvermogen, meer orde en regelmaat moet zijn dan meestal plaats vindt, zijn we volmaakt eens met den schrijver der Practisch-Theoretische Handleiding ter vervaardiging van Opstellen in de moedertaal, enz. Door w.f. carlebur. Tiel, Wed. d.r. van wermeskerken. 1858. In kl. 8vo. IX en 224 blz. f 1-10 - van daar, dat we gelooven hem te mogen danken voor zijne onzes inziens welgeslaagde poging, om hiertoe meê te werken.
We hebben 't werkje met genoegen gelezen, en houden ons overtuigd, dat de onderwijzer, die eerst de XXII verschillende oefeningen om 't gedachte te leeren uitdrukken met zijne leerlingen behandelt - de afwisseling, de uitbreiding, die daar ligt aan gegeven wordt, hangt hierbij natuurlijk van den onderwijzer zelven af - daarna de hier gegeven eigenschappen van een goeden stijl, de regels om 't gedachte goed te leeren uitdrukken, met hen nagaat, de rijke stof verder door hen laat verwerken en toepassen, - spoedig de vruchten van zijn arbeid zal bespeuren in de meer logische wijze, waarop hij de door hem voorgestelde stof zal uitgewerkt zien.

{==300==} {>>pagina-aanduiding<<}

Wij althans zullen er eene proef meê nemen en stellen er ons wel iets van voor. Enkele onnaauwkeurigheden, die ons onder 't lezen zijn in 't oog gevallen, b.v. bl. 4 (in de weegschaal stellen voor in de waagschaal stellen), bl. 6 (kindsheid voor kindschheid), bl. 157 (wordt ook hier... eenen vorm als voorbeeld gegeven), bl. 159 (ten prooi), bl. 160 (den toeëilenden jager), bl. 160 (de deugd beloont zich zelven), bl. 173 (eindelijk is het zekerlijk) en andere, die nog hier en daar te vinden zijn, willen we niet angstvallig nagaan; ook schijnen de volzinnen, ter verdere invulling op bl. 4-6 gegeven, hier en daar erg stroef; - dan de Schr. zal 't een en ander, wordt eene tweede uitgave noodig, zelf wel opmerken. 't Geheel is, dunkt ons, als eene aanwinst voor 't onderwijs te beschouwen.
De uitgeefster verdient lof om de uitvoering.


a.b.m.

Over de bekende zaak van den sergeant hofman is veel gesproken; men schijnt daarover ook veel te willen schrijven. Door iemand, die zich noemt een Lid van de voormalige compagnie vrijwillige Jagers der Leidsche Hoogeschool, is nu weder (bij de Wed. borleffs en ten have te Amsterdam) eene vrij lijvige brochure over deze zaak uitgegeven. Het is een verbazend opgewonden geschrift, waarin de schrijver partij kiest voor den sergeant; hier en daar met blijkbaren tact opgegesteld, op andere plaatsen zeer plat en brutaal. Wie belang stellen in de quaestie, mogen ook deze bladzijden lezen, opdat zij, na de zaak van alle kanten bekeken te hebben, billijk in hun oordeel zijn. Ten dien einde raden wij hun aan meer op des schrijvers argumenten dan op zijne hevige uitvallen te letten.

Een vijfde jaargang is uitgekomen van het Drentsch Jaarboekje, te Assen, bij van gorcum en comp., Provinciale Drukkers. Alle autoriteiten, gemeenteraden, enz. in Drenthe vindt men er in opgegeven, met en benevens het bestuur van den Staat, van de verschillende kerkgenootschappen, enz. Het is een zeer complete, goedkoope (à f : - 60) en dus aanbevelenswaardige wegwijzer.






{==301==} {>>pagina-aanduiding<<}

Boekbeschouwing.

Exegetische Studiën over ΠΙΣΤΙΣ en ΠΙΣΤΕϒΕΙΝ in het Nieuwe Testament, door J.R. Wernink, Predikant te Vlaardingen. Te Rotterdam, bij van der Meer en Verbruggen. 1858. In gr. 8vo. VII en 168 bl. f 1-40.

Hoe véél en hoeveel belangrijks het onderwerp des S. omvat, mag blijken uit deze zijne inhoudsopgave:
I. De door πίστις en πιστεύειν in 't N.T. uitgedrukte kundigheid, de plaatsen niet medegerekend, waar trouw en toevertrouwen in 't Nederduitsch daaraan beantwoorden. II. Πίστις en πιστεύειν in het N.T. op verschillende wijs met hun object verbonden. § 1. Πιστεύειν cum dativo. Verhouding van dezen tot een anderen vorm. § 2. Πίστις, πιστεύειν met εἰς. § 3. Πίστις, πιστεύειν met ἐπὶ, πίστις met πρὸς. § 4. Πιστεύειν met ἐν. Ook πίστις alzoo, in gelijke betrekking, geconstrueerd? § 5. Πιστις met den genitivus, de plaatsen uitgezonderd, waar, naar aller toestemming, de Genitivus doelt op den bezitter. Objectsbepaling of niet? III. Het door paulus gebezigde πίστις Ἰησοῦ
Χπιστοῦ afzonderlijk in overweging genomen; een nadere blik op de Dissertatie van Dr. berlage over dat onderwerp. IV. Bijlagen. A. Nog een woord over 2 Kor. v:7. B. Πίστις Rom. xiv. C. Iets betrekkelijk Jac. ii:14-26. D. Κύριος Hand. xviii:8; ook een woord over ii:47. E. 1 Joh. iv:9. F. De formule ἐν Χριστῷ Ἰησοῦ, ἐν Χριστῷ bij paulus. G. Filem. vs. 5. H. Ἀγάπη bij paulus. I. 1 Petr. v:12a.
De verhandelde zaken, ziet men, kunnen aan geen beoefenaar der N. Testamentische uitlegkunde onverschillig zijn: 't blijft intusschen de vraag, of er groote waardij zij te hechten aan 't geen er door w. over verhandeld is. Wie den man kent uit hetgeen hij elders, met name in de exegetische tijdschriften van van willes, dresselhuis en niermeijer leverde, moet zijn arbeid wel ter hand nemen met een gunstig vooroordeel, 't geen hem dan ook voorwaar niet bedriegen zal. Behalve zoo menige onbetaalbare opmerking, die u als bijzaak wordt ten beste gegeven - b.v. (bl. 55 vv.) dat bij de Ἰουδαῖοι in

{==302==} {>>pagina-aanduiding<<}
't vierde Ev. niet uitsluitend aan de Hiërarchen (voor wie die algemeene benaming ons altijd hoogst zonderling is voorgekomen), maar aan de gezamenlijke Joden als vijandige partij te denken zij, gelijk zij zich aan johannes, die tijdens hij zijn Evangelie schreef geheel los was geworden van 't Judaïsme (en die, voegen wij er bij, dat Judaïsme reeds niet anders dan als antipode van 't Christianisme meer voor oogen had), zeer natuurlijk moesten voordoen -; behalve zulke welkome excursen alzoo, is het thema zelf met de meeste zorgvuldigheid en volledigheid afgewerkt, en worden u wèlgefundeerde en (vooral uit den mond van den vrijzinnigen w.) des te verrassender resultaten aangeboden, naarmate de voornaamsten daarvan een terugkeer behelzen tot het oude. Dus wordt tegenover de Groninger School gehandhaafd, dat πίστις en πιστεύειν niet door vertrouwen, maar door geloof en gelooven behooren te worden overgezet, en dat ze, met εἰς verbonden, niet iets innigs, eene naauwe aansluiting en overgave te kennen geven, maar eenvoudig een gelooven met betrekking tot (in de rigting naar); terwijl ook de Leidsche School, wanneer zij de πίστις Ἰησοῦ Χριστοῦ door geloof in God verklaart, hetzij gelijk christus dat zelf gehad heeft, of wel - beter - waarvan Hij de bewerker is, zich den
haast gewonnen zegepalm betwist ziet door eene kloeke verdediging der interpretatio recepta, die hier het geloof in j.c.
zelven bedoeld acht. De beslissing daargelaten - waartoe wij ons in zulke naauwluisterende quaesties evenmin bevoegd als geroepen rekenen, ofschoon we voor ons zelven om de meerdere klaarheid en ongekunsteldheid tot w.'s uitleggingen zouden neigen - houden we het toch over 't geheel voor de schriftverklaarders onzer dagen geene overbodige of ontijdige waarschuwing, wanneer hun door een uit hun midden, wiens grammaticale acribie en onafhankelijkheid van de traditio exegetica boven alle verdenking verheven zijn, bedachtzaam wordt toegeroepen: ‘Van alles laat zich op spraakkunstig gebied geene bepaalde reden aanwijzen. - - Het spraakgebruik wil, vooral nog bij schrijvers als de Nieuwtestamentische, vrij zijn - alleenlijk de vrijheid niet in den zin der laxe exegese, die van alles alles maakte’; of elders, waar het een grammaticalen regel geldt: ‘Mag een met groote zorg voor den stijl bezield auteur zich nooit iets, dat met dien regel strijdt, laten ontglippen, zulke schrijvers waren, met aller toestemming, de Nieuwtestamentische niet.’

{==303==} {>>pagina-aanduiding<<}

Werd w. - wat wij zeer betreuren - door ‘redenen van pligt’ weêrhouden, om op uitnoodiging der Synode aan de vertaling des N.T. deel te nemen, wij twijfelen er geen oogenblik aan, of zijn bescheiden wensch, dat de fungerende vertalers ‘aan zijn schrijven wel eenige opmerkzaamheid zullen willen leenen’, zal in ruimen zin vervuld worden. In één opzigt is de Commissie - hoewel ‘nadat zijne overtuiging zich reeds gevestigd had’ - hem zelfs tot ons genoegen vooruit geweest, met namelijk in de overzetting allerwege 't woord geloof te behouden.
Exegetische leerstoelen zijn ten onzent spaarzaam gezaaid, en de concurrenten zijn velen; maar waarom is de Heer w. nog geen Doctor honoris causa? Is 't niet wat vreemd: Dr. x., y., z., ofschoon ze na de (zelfbewerkte?) dissertatie nooit meer iets van zich hebben laten hooren, en Ds. w.?
De letter van de HH. v.d.m. en v. - wier uitvoering anders den lof van ons recensentengild naauwelijks meer behoeft - hebben we toch wel eens helderder en zuiverder gezien.


v.p.


Uit 's Levens Leerschool. Christelijk Magazijn voor de Huiskamer. Eerste Jaargang. Eerste Deel. Deventer, A. ter Gunne. 1858. In gr. 8vo. f 3 - :

Dit eerste Deel bevat 240 compres gedrukte octavo bladzijden Mengelwerk en 88 dito Bibliographisch Bijblad. Hieruit blijkt, dat het Mengelwerk, hoewel het dezen naam niet draagt, hoofdzaak en de Boekbeschouwing bijzaak is bij Redactie en Uitgever van dit nieuwe Tijdschrift.
Wij begroeten zijne verschijning met vreugde. Geheel nieuw schijnt het echter niet te zijn, daar het ons voorkomt, dat het de vroeger goedgestelde ‘Theophania’ vervangen heeft. Onder zijne medearbeiders telt het gevierde en geliefde namen van vaderlandsche letterkundigen, zelfs van lennep en hofdijk. De meesten zijn echter Predikanten van verschillende Protestantsche afdeelingen, gelijk wij reeds sedert lang bij onze stichtelijke lectuur gewoon zijn. De inhoud is een bont allerlei: novellen, reisbeschrijvingen, historische tafereelen, humoristische ontboezemingen, spreuken, poëzij, enz.; eene losse,

{==304==} {>>pagina-aanduiding<<}
aangename, hier en daar vrolijk ernstige, maar zelden diepzinnige lectuur, die alzoo goed voor de huiskamer past. De geest en toon zijn die van het milde, liefderijke, zacht werkende Evangelie, en bevelen zich bijzonder bij de Christelijk gezinde Nederlandsche huismoeders aan. Dit is ook blijkens de Voorrede het oogmerk der Redactie; en wij erkennen ten volle, dat deze lectuur zeer geschikt is voor moeders, om hare kinderen Christelijke beginselen zonder confessionele stelselzucht in te prenten. Opmerkelijk is het, dat de Evang. Luthersche Predikant j.w.th. lublink weddik en de Doopsgezinde j.d. van der plaats elk op zijne wijze, en verschillend ingekleed, toch eene soort van profetie gegeven hebben van de Evangelisch-katholieke kerk, die thans door zoo velen gehoopt en gewenscht wordt. Het blijkt daaruit, dat ook de dissentiërende kerkgenootschappen (hoe lang moeten wij dat leelijke woord nog gebruiken?) minder afkeer betoonen van eene naauwere verbroedering der Protestanten, waarvan men wel zal moeten beginnen om eenmaal mede te werken tot de verbroedering der geheele Christenheid. Het streven des tijds rigt zich onmiskenbaar daarheen, in weerwil, of misschien wel juist door middel van de vele uitloopende denkwijzen van individuën en Christelijke vereenigingen. Des te meer toch wordt aan de eene zijde zelfstandigheid van inzigt en aan de andere eenheid van bedoeling en Christelijke zin openbaar. En hoe meer dit tweeledig element van het nieuwere Christendom openbaar wordt, des te meer maakt het zich aangenaam aan de consciëntiën der menschen; des te meer wordt het aangekweekt.
Dat er bij zoo veel verscheidenheid van stof ook verschil van waarde der onderscheidene stukken zijn moet, spreekt wel van zelf. Dit kan onmogelijk anders. De eene maandelijksche Aflevering verschilt in waarde van de andere, en zoo zal dit eerste Deel, dat den eersten halven jaargang bevat, voorzeker meer of minder belangrijk zijn, dan het tweede. Wij zullen dus niet in de beoordeeling treden der afzonderlijke stukken, hoewel wij hofdijk's ‘Een graftombe’ en van lennep's tegenschrift daarvan hier niet welgeplaatst mogen noemen. Het doet ons juist leed van deze mannen, dat zij aard en strekking van het Tijdschrift minder goed getroffen hebben, daar het anders door hunne medewerking veel

{==305==} {>>pagina-aanduiding<<}
moest winnen en zij onzen wel eens eentoonigen predikantenstijl (Ref. is ook predikant), die in de meeste stichtelijke voortbrengselen onzer pers te veel blijft uitkomen, althans hier uitnemend zouden afwisselen.
Een ander minder welgeplaatst iets vinden wij het Bibliographisch Bijblad. Wel is waar, de gerecenseerde boeken zijn alle van Christelijken aard, in dien ruimen zin, waarin wij met de Redactie van ‘Uit 's Levens Leerschool’ het Christendom of het Christelijke leven opvatten. Ook ontbreekt het den beoordeelaars niet aan bescheidenheid en beleefdheid. Maar toch, - om voor de Christelijke huismoeders recensiën van boeken te schrijven; - wij kunnen het niet ontveinzen, het bevalt ons niet. Recensiën stichten zelden, allerminst dames en kinderen. En er is immers geen gebrek aan beoordeelende Tijdschriften, ook dezulke, die wel den weg naar de huiskamer vinden! Wij zien dan voor de toevoeging van het ‘Bijblad’ geene andere reden, dan deze: weinig huisgezinnen in Nederland zijn er, wier leden niet geparenteerd zijn aan, of bekend met ten minste één stichtelijken schrijver en dezen zijn dan verlangende naar een publiek uitgesproken en meestal zacht uitgedrukt oordeel over de pennevruchten van hun bloedverwant of vriend. Of is 't misschien alleen speculatie van den boekverkooper, om op deze wijze zijne waren te recommanderen? Laat hij het dan liever op eene andere wijze doen. De middelen daartoe zijn vele.
Het Christelijk Magazijn ga niettemin voort zijne lessen uit 's levens leerschool in de huiskamers en de huisgezinnen te brengen. Dergelijke lectuur, waarin echter wel wat meer diepte bij gelijke bevattelijkheid kon gebragt worden, zal heilzaam werken en een goed tegengif zijn tegen het insluipende methodisme aan de eene en het scepticisme aan de andere zijde, tegen bijgeloof en ongeloof.





Ambrosius en de Vierde Eeuw. Door F. Bungener, Schrijver van: ‘Eene Preek onder Lodewijk XIV’, enz. Uit het Fransch vertaald door H.M.C. van Oosterzee, Predikant te Oirschot. Schiedam, H.A.M. Roelants. 1858. In post 8vo. VIII en 144 bl. f : - 90.

De beroemde Schrijver en de ijverige Vertaler leveren ons

{==306==} {>>pagina-aanduiding<<}
onder dezen titel slechts twee Voorlezingen, die als een vervolg van: ‘Het Christendom in de drie eerste Eeuwen’, door bungener, de gasparin, merle d'aubigné en vignet kunnen worden beschouwd en daarom door denzelfden Vertaler en denzelfden Uitgever in hetzelfde Nederlandsche kleed worden aangeboden. Wij hebben hiermede reeds genoeg gezegd om onze lezers iets goeds te doen verwachten, en wel iets goeds in een bepaald genre, namelijk eene historische studie in populairen trant, helderen stijl en aangenamen vorm, die hare waarde ontleent aan den hedendaagschen strijd tegen Rome. De Eerw. Vertaler zegt dan ook al aanstonds in zijn Voorberigt, dat bungener in dit geschrift aan Rome zijn ambrosius bestrijdt, of dat hij aan het Pausdom zijne argumenten met goed gevolg poogt te ontrukken, die het uit den Ambrosius, diens echte of onechte geschriften, tot staving van zijn wankel gezag bijbrengt. Wij gelooven met v.o., dat onze worsteling tegen Rome wel wat meer op het terrein der Patristiek mag worden overgebragt. Het Evangelie toch, de grondslag onzer overtuiging, wordt als zoodanig door de Roomsche kerk achter gesteld bij de kerkvaders. Die ‘heilige’ kerkvaders, martelaars, enz. zijn als 't ware de hemelsche wolke van getuigen, welke in 't oog van den Roomsch-katholieke den Pauselijken stoel met eene glorie omgeven, waarvoor de vrome met diep ontzag moet nederbuigen. Maar toont men nu op onwederlegbare gronden aan, dat die wolke van getuigen niet vóór, maar tegen den Paus getuigt, dan wordt diezelfde nimbus een donderwolk, waaruit de bliksem schiet, die eens den tiran van 't Quirinaal zijne driedubbele kroon van den schedel werpen zal. Protestanten oefent u daarom vrij in de Patres; zij zullen u ontegenzeggelijk vele wapenen in handen geven, die van onberekenbare
waarde zijn om den Ultramontaanschen geest te wederstaan. Echter, wat van oosterzee beweert, dat de wijze, waarop bungener den strijd aanvat, nieuw is, daarmede kunnen wij niet instemmen. Zij moge in de laatste 100 jaren wat in vergetelheid geraakt zijn; maar vroeger kampten de Hervormers, de schrijvers der Centuriae Magdeburgenses, de Zwitsersche hottinger, en andere ook Nederlandsche folioen quarto-schrijvers naar hartelust met de woorden der Patres, tegen den ‘Antichrist’ van Rome. Hoe zou ook anders de uitgave van zoo vele Patres door zoo vele Protestanten bezorgd

{==307==} {>>pagina-aanduiding<<}
kunnen zijn? Bungener doet echter dien strijd herleven, hij brengt er nieuwen gloed, nieuwe bezieling in, en wanneer hij daarin meer navolging vindt, dan zullen er wonden aan het ligchaam der Roomsche kerk geslagen worden, die bezwaarlijk te genezen zijn.
De dogmatische rigting van den Schrijver is vrij bekend, doch treedt in dit werkje niet zeer te voorschijn. Zij is niet in alles de onze, noch die van de meerderheid onzer vaderlandsche theologen. Vandaar misschien, dat zijne logica ons niet altijd bevredigt, evenmin als zij dat den Vertaler gedaan heeft, die hier en daar zijn Schrijver meent te moeten teregtzetten. Doch ook stemmen wij dezen in zijne correctie niet altijd toe, b.v. bl. 82 en 83 in de redenering over de lezing Petri sedem voor Petri fidem. In weerwil van dit alles bevelen wij de lezing van dit boekske grootelijks aan. De détails mogen hier en daar eenige zwakke punten hebben; het geheel is voorzeker met waarheidszin behandeld.


Johan Heinrich Daniël Zschokke, in de voornaamste oogenblikken zijns levens, geschriften en handelingen met zijne vrienden en vijanden. Amsterdam, M. Schooneveld en Zoon. 1858. In post 8vo. 217 bl. f 2 - :

De naam zschokke heeft in ons vaderland een goeden klank. Zijne geschriften, vooral de stichtelijke, worden met gretigheid gelezen. Gedurig worden nieuwe vertalingen van het een of ander zijner werken aangekondigd en aangeprezen. 't Is dus te verwachten, dat het hierboven genoemde boekje ook door velen met belangstelling zal worden ter hand genomen. Wij vreezen echter dat de lezing daarvan de vereerders van den teregt beroemden man niet bevredigen maar teleurstellen zal. Naar den titel te oordeelen zou men immers hier eene levensbeschrijving of eene karakterschets verwachten. Men vindt echter noch het eene noch het andere. Wel wordt het een en ander van zschokke's lotgevallen hier meêgedeeld, van zijne handelingen als staatsman vooral; doch het verhaal is te onvolledig om eene biographie genoemd te kunnen worden. Wel wordt hier veel van z.'s groote deugden en uitstekende bekwaamheden gesproken, maar de lezer wordt te weinig in

{==308==} {>>pagina-aanduiding<<}
de gelegenheid gesteld om den man zelf te zien werken om zich een juist oordeel omtrent hem te vormen. Maar is het een oorspronkelijk werk, eene geschiedkundige studie? Alweêr op den titel afgaande zou men meenen van ja; de inhoud leert dat de titel niet te vertrouwen is. In het voorberigt leest men, dat deze ‘schetsen, alle betrekking hebbende op, en handelende over’ zschokke, geteekend zijn door professor ernst münch, vroeger hoogleeraar te Luik, in 1830 tweede bibliothecaris der koninklijke bibliotheek te 's Hage. Deze onderhield tijdens zijn verblijf in ons land briefwisseling met onderscheidene Duitsche geleerden en ook met zschokke, ‘voor wien hij groote achting en bewondering koesterde. Van deze achting en bewondering gaf hij blijk in een boek, getiteld: ‘Heinrich zschokke, geschildert nach seinen vorzüglichsten Lebensmomenten und seinen Schriften, mit seinen Freunden und Feinden; nebst allerlei uber Leben und Treiben, Geist und Ungeist in kleinen Republiken. Von ernst münch.’ Dit werk werd door den auteur aan een vriend te 's Hage toegezonden met eene vriendschappelijke opdragt en het verzoek, dat deze het ‘einen Holländischen Rock anziehen’ zou. Dat alles geschiedde in 1831. En daar de bedoelde vriend toen den tijd niet geschikt achtte voor de uitgave van een dusdanig werk, liet hij het verzoek onvoldaan tot 1858. Daar kwam het werk hem toevallig weder in handen en hij besloot nu te doen, wat hij zoo lang verzuimd had. De uitgave is dus eene daad van piëteit. Of ons publiek daarmeê gebaat is? Wij gelooven dat de winst zeer gering is. Vóór eenige jaren reeds is immers zschokke's eigen boek: ‘Mijn leven, denken en werken’, in 't Hollandsch vertaald. Naar
ons oordeel hadden de schetsen van münch zonder schade in het stof der vergetelheid kunnen blijven, nu zij reeds zoolang daarin gerust hadden. Alleen de verzameling brieven door zschokke geschreven aan zijn vriend joseph von ittner met eenige antwoorden van den laatste, zijn inderdaad merkwaardig; zij maakt ook het boeijendste deel van het werkje uit.






De Nieuwe Kerkelijke Reglementen, uitgevaardigd door de Algemeene Synode der Nederlandsche Hervormde Kerk, verzameld en met een uitvoerig Register voorzien, door H. Uden Masman, jr.,

{==309==} {>>pagina-aanduiding<<}
Predikant te Groningen. Te Groningen, bij J. Oomkens, J. zoon. 1859. In gr. 8vo. 297 bl. f 3 - :

De Nieuwe Reglementen, door de Algemeene Synode der Nederlandsche Hervormde Kerk uitgevaardigd en in deze verzameling opgenomen, zijn: het algemeen Reglement - dat op het examen ter toelating tot de Evangelie-bediening - dat voor de kerkeraden - dat op de vacaturen, met de daarbij behoorende formulieren - dat voor kerkelijk opzigt en tucht, en voor de behandeling van kerkelijke geschillen - dat voor de Diakoniën - dat op de algemeene weduwenbeurs - dat op het godsdienstig onderwijs - en dat op het Hulppredikerschap. Voorts nog: de Instructie wegens de godsdienstoefening in de gevangenissen (Kon. Besl. van 11 October 1826, lt.C.), alsmede een drietal Synodale besluiten, - het een en ander als aangehaald in een der opgegeven Reglementen. En eindelijk het Reglement op het verleenen van ongevraagd ontslag aan Predikanten. Dit laatste is wel geen ‘nieuw’, d.i. een na de nieuwe organisatie uitgevaardigd Reglement, maar wordt hier zeker, als nog van kracht zijnde, bijgevoegd en als ‘oud’ geheel afzonderlijk achteraan geplaatst, hoewel het o.i. eigenaardiger zijne plaats na het Reglement op de vacaturen zou gehad hebben. De afdruk van die Reglementen is naauwkeurig, zelfs voor die naauwkeurigheid met de ongelijkheden in spelling, enz.
't Is echter niet zoozeer de uitgave van den tekst der Reglementen, die wij te beoordeelen hebben; dan toch zou alleen te zeggen zijn, dat de correctie goed, het papier helder, de uitvoering net is. De eigenlijke arbeid van den Eerw. uden masman bestaat in het Register, dat teregt ‘uitvoerig’ wordt genoemd, daar het 147 bladz. beslaat. Wij bekennen gaarne, het niet van punt tot punt, van het art. Aangenomenen tot het art. Zondagscholen te hebben nagegaan; maar toch hebben wij eenige van de voornaamste zorgvuldig onderzocht, en ons overtuigd van de naauwkeurigheid, met welke de bearbeider zich heeft gekweten van de taak, die hij heeft op zich genomen. Zelfs achten we het Register overnaauwkeurig, zoodat het afdaalt tot kleinigheden, die men er niet zoeken zou; b.v. ‘Aanteekeningen of notulen moeten gehouden worden van de handelingen van den Kerkeraad (Regl. voor de Kerkeraden,

{==310==} {>>pagina-aanduiding<<}
art. 19)’; ‘Kerkgeschiedenis noodig bij het godsd. onderwijs (Regl. op het godsd. onderw., art. 6)’ - even goed hadde er bij kunnen staan: ‘daarin wordt men geëxamineerd om candidaat tot de H. dienst te worden (Regl. op het examen, art. 20)’ -; ‘Scriba van den Kerkeraad in vacante gemeenten, is de consulent (Regl. voor de Kerkeraden, art. 1, alin. 3)’, enz. Op die wijze kon het Register nog veel grooter geworden zijn. En wie zal de bepaling, dat men den graad van candidaat in de Theologie moet hebben, om tot het kerkelijke examen te worden toegelaten, op het hier cursijf gedrukte woord zoeken? Enkele artikelen zijn verdwaald geraakt van de plaats, die hun alphabetisch toekomt, b.v. Godshuizen, bladz. 198, tusschen Godsdienstoefeningen en Godsdienst-onderwijzers; ééne bepaling nopens de Vacaturen, niet in het art. Vacature, dat zeer goed bewerkt is, maar, bladz. 286, tusschen Vacatuurzaken en Vakken.
Over het geheel echter is het Register uitmuntend, gelijk wij bepaald bij het nazien van uitvoerige artt. met name Kerkeraden, Predikanten en derg. hebben bevonden, zoodat wij dezen arbeid van Ds. uden masman als zoodanig met vrijmoedigheid kunnen aanbevelen aan allen, die in de nieuwe Reglementen voor de Nederlandsche Kerk iets te zoeken hebben, dat zij niet weten te vinden.
Doch het is eene andere vraag, of het der moeite wel waardig was, zooveel tijd en vlijt aan zulk een uitvoerig Register ten koste te leggen. Wij gelooven het niet. Die het te gebruiken hebben, zijn in den regel kerkelijke personen, predikanten, ouderlingen of diakenen. En men mag toch wel onderstellen, dat dezulken genoeg zijn ontwikkeld om te weten in welk der kerkelijke Reglementen zij te zoeken hebben hetgeen zij weten willen, zoodat zij b.v. de zamenstelling der Synode wel nergens anders dan in het Algemeen Reglement, en het regt van een beroepen predikant op vergoeding van transportkosten wel nergens anders dan in het Reglement op de vacaturen zoeken zullen. En ook in een ander opzigt nog. Die meent, door dezen afdruk van de nieuwe Reglementen met het daarbij behoorende uitvoerige Register eene soort van Kerkelijk Wetboek te bezitten, dat hem volledig en bij alles den weg wijst, vergist zich aanmerkelijk. Vooreerst zijn er in het kerkelijke leven eene groote menigte bijzonderheden,

{==311==} {>>pagina-aanduiding<<}
bepalingen, Reglementen, enz. die niet door de Kerk, na het Algemeen Reglement van 1852, zijn uitgevaardigd, maar desniettemin nog wel degelijk van kracht zijn. Men neme slechts de bij koninklijke besluiten gemaakte bepalingen nopens de kerkelijke administratie, nopens de kinder-, school-, en academiegelden, enz. Ten tweede bestaan er nog eene groote menigte Synodale besluiten, voorschriften, wets-uitleggingen en dergelijke, die men noodwendig kennen moet, wil men, op de nieuwe Reglementen alleen afgaande, niet in het onzekere, of op een doolweg geraken.
Wij zeggen dit niet, om iets af te dingen op de bruikbaarheid van dit geschrift, maar alleen, ten einde te waarschuwen, dat men het niet houde voor iets anders of voor meer, dan het zelf zijn wil. De steller dezes houdt zich sedert lang bezig met de zamenstelling van een volledig Kerkelijk Handboek; dat het nog niet voltooid en uitgegeven is, heeft twee hoofdredenen: eensdeels, dat niet alle organieke Reglementen nog voorhanden zijn - gelijk dan ook het nog aanhangige Concept-Reglement op de kerkvisitatie hier achter het Register is afgedrukt - en vooral de zaak van Art. 23, Alg. Regl., nog niet geregeld is; anderdeels, dat de Synode zelve het vervaardigen van een Kerkelijk Handboekje aan haren Secretaris heeft opgedragen; en hoewel dat bepaald voor kerkeraadsleden zou moeten dienen, scheen het mij discreet, de uitvoering van dat Synodale bestuur niet vooruit te loopen. Hoe het hiermede in de bestaande omstandigheden gaan zal, moet worden afgewacht. Wat mijne plannen aangaat, het bedoelde Handboek zal tevens moeten zijn eene voorstelling van het inwendige wezen en bestuur der Nederlandsche Hervormde Kerk, gelijk mijn voorgenomen arbeid, een statistisch-topographisch werk over die kerk (een moderne bachiene, Kerk. Geographie) haar uitwendig bestaan. Maar dit laatste heeft zoo oneindig veel bezwaren in zich, dat ik nog geene kans zie, om ze alle te overwinnen, hoewel nog altijd vertrouwende, de zaak wel tot stand te kunnen brengen.
h.m.c. van oosterzee.





Recueil des Traités et Conventions conclus par le Royaume des Pays-Bas avec les puissances étrangères, depuis 1813

{==312==} {>>pagina-aanduiding<<}
jusqu'à nos jours. Par E.G. Lagemans. La Haye. A. Belinfante. 1858. Tome Ir. 10, CLXII et 239 pagg. in-8vo. f 5 - :

Met groote blijdschap ontvingen wij het berigt der uitgave van dit ‘Recueil’, met groote voldoening namen wij kennis van dit eerste deel. De titel wijst genoeg aan wat het is, en geen regtsgeleerde, geen beoefenaar der geschiedenis, die niet volmondig zal toestemmen, dat zulk eene collectie eene belangrijke dienst is aan de beoefenaars dier beide wetenschappen bewezen. Al is Nederlands diplomatische geschiedenis voor den beoefenaar van het volkenregt niet meer wat zij vroeger was, voor den Nederlander zelf is de kennis daarvan in vele gevallen onmisbaar. En juist wegens de meer secundaire rol die wij thans spelen, zullen voor den lateren tijd de algemeene collecties b.v. van martens ons eerder verlegen laten. Hebben dus de meeste Europesche staten reeds hunne afzonderlijke collecties, niet minder had ons land daar behoefte aan, te meer daar vooral tot voor eenige jaren de publicatie dier stukken van regeringswege zeer onvolledig was, en zij dus òf verspreid in het Staatsblad, de Staatscourant en de officiële stukken aan de Staten-Generaal medegedeeld gevonden werden, òf in het geheel niet ter kennis van het publiek gebragt zijn. Tot nog toe moest men zich behelpen met h.a. van dijk's ‘Repertoire historique et chronologique’, doch dit geeft slechts uittreksels uit enkele tractaten en van de anderen niet meer dan de opgave waar ze te vinden zijn, en is dus, gelijk de Heer lagemans teregt aanmerkt, voor dengeen wien de toegang tot die (niet zeer toegankelijke) bronnen niet openstaat, evenmin voldoende als de beste catalogus in staat is om eene bibliotheek te vervangen. Bovendien loopt dat Repertoire slechts tot 1845.
De Heer lagemans biedt ons hier eene - zooveel mogelijk, maar zeker wel op zeer weinige uitzonderingen na - volledige verzameling van alle stukken betreffende de internationale betrekkingen van Nederland van 1813 tot 1857. Het eenige dat wij betreuren is, dat hij geene opgewektheid schijnt gehad te hebben, om met het jaar 1793 zijne taak te beginnen, waar de verzameling van ‘Tractaaten gemaakt en gesloten tusschen de H.M. Heeren Staten-Generaal, enz.’ gebleven was. Het laat zich echter verklaren, dat het hem

{==313==} {>>pagina-aanduiding<<}
weinig toelachte om met die tijden aan te vangen en wij moeten dus maar hopen, dat eene krachtige aanmoediging hem den moed geve, om die later op dezelfde wijze te behandelen. En het moet erkend worden dat in het tijdvak thans door hem gekozen wel eerst diende voorzien te worden.
Slechts voor een betrekkelijk klein deel kon de Heer l. putten uit het groote Recueil van martens en murhardt. Een groot aantal heeft hij her en der uit de bovengenoemde officiële publicaties moeten opsporen, vele anderen heeft hij nu voor het eerst, uit de Archiven van het Ministerie van Buitenlandsche zaken, van het officiële stof bevrijd en aan het licht gebragt, - waartoe hij door zijne betrekking meer bijzonder in staat was gesteld. De opgave der bron boven elk stuk - altijd van zeer groot gewigt bij voorkomende noodzakelijkheid van verificatie - stelt ons in staat om in dezen over zijn ijver te oordeelen.
Het spreekt van zelf, dat eerst het gebruik zal moeten leeren, of er misschien belangrijke omissies of onnaauwkeurigheden zijn ingeslopen. Maar uit de geheele wijze, waarop de zaak is aangepakt, mag men met grond verwachten, dat men zich ook in dit opzigt niet teleurgesteld zal vinden. Want voor de geheele inrigting van het werk hebben wij niets dan lof. Al is de weg door den aard van het onderwerp en de voorgangers bij andere Staten genoegzaam aangewezen, het bewandelen van den koninklijken weg is niet minder eene groote verdienste. Zoo is vooreerst, en teregt, geene ijdele poging gedaan, om het belangrijke van het minder belangrijke te schiften; in de diplomatiek kan alles belangrijk worden, en daarom zijn alle mogelijke tractaten medegedeeld, en in hun geheel, en in de taal, waarin zij gesteld en geratifiëerd zijn. Dit komen ook ons voor alle drie noodzakelijke vereischten te zijn. Alleen eene uitzondering is gemaakt, en kon gemaakt worden, voor enkele overeenkomsten betreffende het postwezen, die door latere geheel vervallen waren, daar ze toch meer tot de administratie alleen behooren. Zelfs zulke algemeen Europesche overeenkomsten, waaraan ons Gouvernement alleen zijne adhaesie heeft geschonken, zijn opgenomen; van andere is, waar dit bepaald voldoende geacht kon worden (b.v. protocollen en annexen van het Weener Congres), slechts die clausule, die op ons land betrekking heeft of in enkele

{==314==} {>>pagina-aanduiding<<}
gevallen een uittreksel gegeven. De tractaten en stukken zelf worden in chronologische orde (en met een doorloopend No. aangeduid) medegedeeld. En zoo behelst dit eerste deel, te beginnen met de territoriale schikkingen en constitutive acten in 1813, tot aan de conventie van 25 April 1818 tusschen de vijf groote mogendheden, waartoe Nederland toegetreden is, 67 Nos., terwijl het geheel 374 Nos. zal behelzen. Met nog twee of drie deelen, waarvan de copij gelukkig reeds gereed schijnt te zijn, berekent men het geheel werk voltooid te hebben.
Het aantal Nos. in dit deel vervat is zoo gering wegens de aanzienlijke ruimte die het belangrijke voorwerk inneemt. Ook hierdoor heeft de Heer lagemans een zeer verdienstelijk werk geleverd. Bij wijze van inleiding opent hij zijn werk met een overzigt van alle getroffen overeenkomsten, naar de verschillende rubrieken ingedeeld. En al wil hij dit niet laten doorgaan voor een ‘traité complet du droit international Neêrlandais’, bezwaarlijk zal men een zoo duidelijk en volledig overzigt van onze internationale transacties over elk onderdeel van het volkenregt, in zoo beknopt bestek vinden. Het is keurig en doelmatig bewerkt. Om eindelijk het naslaan op alle mogelijke wijze gemakkelijk te maken, zijn twee lijsten van alle medegedeelde stukken, ééne naar de alphabetische orde der verschillende Staten en ééne in dezelfde chronologische orde als de stukken elkander volgen, reeds in dit eerste deel voorop geplaatst.
Natuurlijk heeft de Heer l. besloten om zich van de taal der diplomatiek, de Fransche, te bedienen, en, daar het gemakkelijker is over het Fransch van een ander te oordeelen, dan het zelf te schrijven, mogen wij er bijvoegen, dat wij het nog nooit beter van een Hollander gezien hebben.
Zoo heeft dan de Heer lagemans door eene taak op te vatten, waartoe hij volkomen berekend was, en zich de moeite te getroosten van wat niet in allen deele een aangename arbeid genoemd kan worden, - een werk geleverd, waaraan voor de regtsgeleerde en historische wetenschap gelijkelijk behoefte bestond. Dat een ruim debiet en de verdiende toejuiching hem en zijn uitgever tot het spoedig voortzetten van deze hoogst belangrijke uitgave aanmoedigen.







{==315==} {>>pagina-aanduiding<<}

Montrado. Geschied- en krijgskundige bijdrage betreffende de onderwerping der Chinezen op Borneo. Naar het Dagboek van Indisch Officier over 1854-1856. Door W.A. van Rees, gepens. Kapitein van het Nederl. O.-Ind. leger. Met eene Voorrede van P.J. Veth, Hoogleeraar te Amsterdam. Met eene Kaart. 's Hertogenbosch, Gebr. Muller. 1858. In 8vo. XII en 236 bl. f 3-40.

‘Dat gaat mij niet aan!’ zullen vele Nederlanders zeggen, die meestal eene sterk geprononceerde neiging hebben, om veel van de zaken van anderen en luttel van eigen zaken te weten. ‘Het is maar over de Oost, en dan nog wel krijgskundig!’
Het is zoo, maar het zou zeer tegen ons publiek pleiten, zoo het dit boek niet met belangstelling ontving. Wel zijn er die niet veel meer van onze O.-Ind. bezittingen weten, dan de namen Batavia en Java; maar het wordt meer en meer tijd, dat die onkunde voor wat meer belangstelling plaats make, en dat wij hierin niet beschaamd worden door de Duitschers, die gretig van de belangrijke boeken over onze Oost kennis nemen en er meer van weten dan wij.
Borneo moge nog voor velen geheel, en voor een deel werkelijk eene terra incognita zijn, het is toch geene gering te achten bezitting. Frankrijk kan er in dansen (12746 tegen 9748 □ geogr. mijlen), en het heeft de vruchtbaarheid en den rijkdom van den tropischen bodem. En bovendien eindelijk mogen wij op Borneo eenig leven verwachten; men heeft zoo iets gehoord van eene uitgestrekte concessie aan den Heer van vlissingen
cum suis aldaar door het gouvernement toegestaan, zoodat wij misschien weldra eene belangrijke exploitatie, althans van een deel, van dit groote eiland verwachten mogen. Reeds heeft het Bijbelgenootschap zijn Bijbel in het Dayaksch gereed, die toch wel niet bestemd zal zijn om door het lieve volk van Nederland, maar door zijne Dayaksche broederen gelezen te worden; de Heeren Chinezen, die er een tijd lang als kwade jongens den baas speelden, zijn duchtig op hunne vingers getikt; wegen worden aangelegd, - kortom, wie weet wat belangrijke toekomst Borneo nog te gemoet gaat.
Om dan met de geschiedenis en den toestand van een deel, en wel het belangrijkste deel - de zoogenaamde Chinesche

{==316==} {>>pagina-aanduiding<<}
districten - bekend te worden, daartoe wordt u hier eene belangrijke bijdrage geleverd. Laat dat krijgskundige, dat toch eerst in de tweede plaats op den titel staat, u niet afschrikken. Het is wel is waar de aldaar gevoerde oorlog die beschreven wordt, en het is een krijgsman, die het doet, - maar gij zult er genoeg van het geheele, hoogst merkwaardige burgerlijke leven van den Chinees, van de geheele zonderlinge huishouding aldaar lezen, om er ook belang in te stellen, al zijt gij geen militair. En bovendien, het is na den grooten Javaanschen oorlog de belangrijkste, dien wij gedurende deze eeuw in Indië hebben gevoerd. Gij zult er den Chinees leeren kennen, zooals hij leeft, handel drijft en krijg voert, en gij zult hem inderdaad zoo zien, als hij onlangs ook in dit tijdschrift beschreven werd. Ook de inspanningen en de moed van onze militairen aldaar zijn te belangrijk, dan dat wij niet gaarne nadere kennis zouden wenschen te maken met deze, teregt door den Heer van rees ‘eene der merkwaardigste bladzijden der Indische geschiedenis’ genoemd.
Het is de oorlog tegen de oproerige Chinezen, van 1854 tot 1856 gevoerd, die met hunne volslagen onderwerping eindigde. De beschrijving van dien oorlog en van den toestand der bevolking is van een ongenoemd officier, die de expeditie heeft bijgewoond en van wiens berigten ook elders met lof gesproken wordt. De Heer van rees schijnt niet veel anders gedaan dan een hoofd er aan gemaakt te hebben, door een kort overzigt van de vroegere geschiedenis dezer districten en van de gebeurtenissen des oorlogs tot op den dag, dat de eigenlijke schrijver eerst deel van de expeditie begon uit te maken. Zeer jammer, dat deze niet van den beginne af er bij geweest is. Juist in de eerste maand, Mei, had die fameuse togt van vier dagen plaats door de letterlijk ontoegankelijke moerassen tusschen Bentoenai en Singkawang, en van deze ongetwijfeld belangrijkste episode hooren wij dus zoo goed als niets. - Maar overigens hooren wij vele zeer aardige bijzonderheden, allen met die naauwkeurigheid en frischheid verhaald, zooals alleen een ooggetuige geven kan. Men behoeft geen militair te zijn, om de geschiedenis van deze expeditie met belangstelling en met genoegen te lezen, Niet alleen Hoofdstuk III tot VI, die opzettelijk het leven der Chinezen beschrijven, zijn zeer onderhoudend, maar het geheel is

{==317==} {>>pagina-aanduiding<<}
met particuliere ontmoetingen en episodes doorweven, die ons de Chinezen en de gebeurtenissen dier dagen doen kennen, juist van die individuële zijde, zooals men gaarne iets hoort verhalen.
Gij ziet dus, wij hebben hier een werk, wel niet van dat gewigt als b.v. de beschrijving van Borneo's Wester-Afdeeling door Prof. veth, of die van het Zuid-oostelijk gedeelte door schwaner, maar toch eene lezenswaardige en onderhoudende monographie. De bijgevoegde Kaart, alleen van de Wester-Afdeeling, is inderdaad zeer uitvoerig, goed bewerkt en, ik vertrouw, naauwkeurig; slechts een enkel plaatsje of punt b.v. Pak-Méon-Thew (ik ken Dayaksch noch Chineesch en neem dus die spelling niet voor mijne rekening) was er niet op te vinden.
En de stijl? Ja! die staat over het algemeen in onze O.-Indische letterkunde, op de enkele bekende uitzonderingen na, niet op zeer hoogen trap. Dat is ook de zwakke zijde van dit boek. Het is niet bepaald af te keuren, dat de schrijver dikwijls den hoogst familiaren toon aanslaat, die meer in het gesprek dan in geschrifte gebruikelijk is. Maar wel, dat er zoovele onhandige zinnen en onzuivere dicties in zijn, die dikwijls juist hieruit voortkomen, dat hij wel eens wat te fraai wil stileren. Of de Heer van rees of de oorspronkelijke schrijver hiervan de schuld moet dragen, laat ik in het midden - eigenlijk beiden; maar het zou zeer onbeleefd zijn om hun, die als militairen van den Hollandschen stijl althans geene hoofdstudie behoeven te maken, met eene opsomming van verkeerdheden in dezen op het dak te komen.
Ik raad u bepaald aan de voorrede van Prof. veth te lezen. Door zijn vroegeren arbeid is hij ongetwijfeld de meest bevoegde beoordeelaar van dit werk, en zonder het te hoog op te hemelen zegt hij er juist van wat het verdient, - terwijl wij ook den uitgever wel mogen complimenteren over de zeer ferme en nette uitvoering.


d - d.





Graaf Radetzky, Keizerlijk Koninklijk Oostenrijksch Veldmaarschalk. Eene levensschets naar echte bescheiden door eenen Oostenrijkschen Veteraan. Uit het Hoogduitsch vertaald door G. Kuyper, Hz., Luitenant-Ingenieur. Met portret

{==318==} {>>pagina-aanduiding<<}
en facsimile. Te 's Hertogenbosch, bij Gebroeders Muller. 1858. In 8vo. XIV en 385 bl. f 3-50.

Ongetwijfeld was j.j.w.a.f.k. Graaf radetzky von radetz eene belangrijke persoonlijkheid, een trouwe en bekwame dienaar eener orde van zaken, waaraan hij eenmaal zijn leven had gewijd en die zonder hem in 1848 misschien aan geheele omkeering niet ontkomen ware. Doch het oordeel over hem is bij velen afhankelijk van de opinie over die orde van zaken zelve, en daarom zou eene voorstelling van die persoonlijkheid ‘in het raam van zijn tijd’, - eene juiste waardering van zijne beginselen en de wijze waarop hij daaraan trouw is geweest, eene gewigtige studie zijn. Inderdaad er valt nog wel het een en ander op te helderen aangaande den man, wien van het zuiden der Alpen zeker evenveel verwenschingen als van het noorden zegeningen zijn nagezonden. Hij heeft eene slechte zaak verdedigd tegen een slechten aanval, en hij heeft het gedaan eervol en met goeden uitslag, maar toch ook met ijzeren hardheid.
Wanneer er dus in zijn vaderland eene goede biographie verschenen ware van den man, die eene der hoofdrollen heeft gespeeld in de tragedie van 1848, dan ware het eene goede gedachte geweest om zulk een historisch werk ook in 't Nederduitsch te vertolken. Met belangstelling nam ik dan ook dit boek, dat zich met nog al ophef over zijne echte bescheiden aankondigt, ter hand en viel het eerst op de uiteenzetting der Italiaansche aangelegenheden aan. Dit is het vijfde der zes tijdperken, waarin het leven des Veldmaarschalks van zijne wieg tot aan zijn graf wordt verdeeld.
Weldra bleek het mij echter, dat ik niet vinden zou wat ik verwacht had. Wat van Italië, de gebeurtenissen en den stand van zaken aldaar gezegd is, heeft weinig te beduiden. Zelfs van de fameuse vijf dagen in Milaan komt men niets te weten, zoodat de vertaler hier tusschenbeiden treedt en er den Nederlandschen lezer nog iets uit een vroeger door hem uitgegeven werk van mededeelt. Al wat tot de geschiedenis dier dagen behoort is ‘reeds in onderscheidene geschriften te boek gesteld’, en daarnaar verwijst u de schrijver. Hem is het te doen, om radetzky en radetzky alleen. Het tooneel van zijne werkzaamheid in Italië wordt geopend met eene

{==319==} {>>pagina-aanduiding<<}
uitvoerige beschrijving zijner verbeteringen in het manoeuvreren der troepen en de handleidingen, die hij daartoe uitgaf benevens de opiniën van anderen daarover. Verder correspondentie van en over radetzky, bewijzen dat hij alles voorzien had, enz. enz.
Zoo is het geheele boek. Onze Oostenrijksche veteraan is een Fetisch-aanbidder en radetzky is zijn Fetisch. De Duitschers noemen het Pietät, maar het is eene Pietät, die zeer aangenaam is voor familie en bekenden des grooten mans, doch niet voor ons. Lieve hemel! wat tal van decoratiën worden ons medegedeeld van den man, die misschien alle mogelijke militaire ridderorden van Europa ontvangen heeft. Vereerende onderscheidingen, vleijende brieven en bezoeken van hooggeplaatste personen en vorsten, dat is kaplaken voor onzen veteraan. Oostenrijk en zijne politiek, benevens de ‘genadige goedertieren, enz. enz.’ Keizer genieten natuurlijk in dezelfde mate des schrijvers bewondering, die ze op eene wijze uit, zooals des Duitschers aard dat nu eenmaal meêbrengt, maar die den Hollander toch minder bevalt.
Ja wel, radetzky was een groot man, maar niets zou meer geschikt zijn, om ons daaraan te doen twijfelen, dan de vermoeijende aandrang, waarmede zijn vriend ons dat op elke bladzijde tracht te bewijzen, terwijl het niet voor zijne nederigheid pleit, dat hij goedgekeurd heeft dat deze hoveling na zijn dood zijn leven zou beschrijven, en dat nog wel ‘aus Dictaten und Handschriften’ van den overledene zelf (zooals op den titel van het origineel staat).
Gelukkig, dat wij meer bijzonderheden hooren van zijne krijgsbedrijven en den gang der zaken gedurende den Franschen tijd. Dit gedeelte is inderdaad niet onbelangrijk. Weinig echter hooren wij van den niet minder belangrijken tijd na 1813, toen de houding door radetzky aangenomen, althans aan verschillende beoordeeling onderhevig was.
In 't kort, zoo de belangrijkheid van den persoon u naar het boek zou doen verlangen, denk er om, dat het doel hier minder was om eene geschiedkundige studie te geven, dan wierook te branden, wierook voor den man, die lof en achting verdiende door zijne bekwaamheden, zijne vastheid van karakter en persoonlijke minzaamheid, doch wiens beeld niet grooter en niet klaarder voor u zal staan door deze biographie.

{==320==} {>>pagina-aanduiding<<}

Het boek is te vol van phrasen, die niet anders dan teedere verheerlijkingen zijn van ‘het toonbeeld van eenen Veldheer, die onwillekeurig herinnerde aan die onsterfelijke Heroën, waarvan wij in de heldenzangen der oudheid lezen’, - dan dat er een einde aan citaten zou zijn. Kluchtig is het somtijds vooral in het laatste zesde tijdperk (Radetzky's eervolle rust en dood), hoe de veteraan de kleinste bijzonderheden van zijn afgod met gemoedelijke bewondering opdischt, - en het misschien zeer interessant vindt, dat hij ‘Bijzonder veel hield van goedpassende broeken, en daarin slechts uiterst zwaar (schwer) te bevredigen was.’ Wehe dir! radetzky's Schneidermeisterlein!
En de Heer kuyper, die wel goed zou kunnen vertalen, schijnt zich toch hier den tijd daartoe niet gegund te hebben. Ik aarzel niet om de vertaling slordig te noemen, dat is te zeggen, niet in vergelijking van hetgeen de meeste Hollandsche vertalers wel op het papier smijten, maar voor iemand, die reeds zoo hoog staat, dat hij geheel zijne eigen spelling er op nahoudt. Ja, dat is heel fraai om cht voor gt, eigentlijk voor eigenlijk, regeering, ontbeering voor regering en ontbering, glimplagchen voor glimlagchen te schrijven. Maar van wie het zoo naauw neemt met de spelling, verwacht men dan ook meer zuiverheid van uitdrukking; dan ook geene germanismen, zooals medemaken en het talloos herhaalde bereids toch eigenlijk zijn, of zooals ‘ontbeerde men tot nog toe’ (bl. 253), aanwending (256), rustig, rustigheid (262); of slordigheden, als in 't gemoet zien (254), alsdat ze (256), dier uitvoering (257), vervolkomening (258), - oogwit (‘ging onvervaard op zijn verheven oogwit los’, bl. 261); mijnde hij voor zich... diens liefde, enz. (276); deelen voor in - deelen (278); henkersknecht (280), - die allen nog maar, gelijk men ziet, in een twintigtal bladzijden bijeen staan.
De Heeren Gebr. muller hebben een zeer prijzenswaardig streven om historische werken te vertalen. Dat is nobel en goed, en wij wenschen hun daarin een ruim debiet. Maar het zij ons vergund hierbij den wensch te voegen, dat zij nu ook wat meer trachten te zorgen, dat zij werkelijk belangrijke werken daartoe uitkiezen, die ook den Nederlander zullen bevredigen.






{==321==} {>>pagina-aanduiding<<}

Oorlog. Door E. de Girardin. Uit het Fransch. Zalt-Bommel, Joh. Noman en Zoon. 1859. In gr. 8vo. IV en 44 bl. f : - 60.

Reeds hebben de dagbladen ons gesproken van deze belangrijke brochure van den grooten Franschen Journalist. Goed dat men haar vertaald heeft, nog beter als men het eerder had gedaan. - Nu de mist, die vier maanden den politieken toestand van Europa heeft omsluijerd, eindelijk in kruiddamp veranderd is, waarin men wel niet veel beter zien, maar dan toch hooren kan, hebben wij niet meer zoo groote behoefte om gissingen en opiniën te hooren, als ten tijde toen deze brochure uitkwam. Maar daarom is ze nog niet hors de saison.
Zij geeft een cordaat en duidelijk overzigt van den stand van zaken - altijd naar de opinie des schrijvers. De hoofdgedachte daarvan ligt besloten in deze woorden:
‘Maar als men dan volstrekt oorlog wil, als men dien noodig keurt voor Frankrijk als eene afleiding naar buiten, en voor de dynastie als hare bevestiging door krijgsroem, - als men oordeelt, dat het oogenblik eindelijk gekomen is waarin men kiezen moet tusschen vrijheid of oorlog, als men volhoudt in het geloof dat de oorlog minder gevaren, minder buitensporigheden bevat en minder rampen veroorzaakt dan de vrijheid, laat het dan ten minste een oorlog zijn, die de moeite waard is om te worden ondernomen; dat het een oorlog zij, die teruggeeft wat hij kost; dat het een oorlog zij die Waterloo wreekt; dat het een oorlog zij, die Frankrijk zijne verloren grenzen hergeeft; dat het een oorlog zij, die Europa zijn evenwigt teruggeeft, en een waarachtig evenwigt voor een kunstmatig in de plaats stelt’, enz. enz. - In 't kort, e. de girardin ziet geen heil in een oorlog tegen Oostenrijk ‘in 't gevolg van Sardinië’. Hij droomt van een oorlog tegen Pruissen en Duitschland, en wel in verband met Rusland, en hij weet dit door allerliefste sophismen althans smakelijk te maken, - want sophismen zijn het. Men ziet er echter uit, waarom Duitschland reden heeft om op zijne hoede te zijn, wanneer althans een gedeelte der Franschen zoo denkt.
Of napoleon III zoo denkt, ik geloof het bepaald niet, hoewel de gebeurtenissen zich nog niet genoeg hebben afge-
{==322==} {>>pagina-aanduiding<<}
sponnen om de plannen des Franschen sphynx duidelijk te onderkennen. De tegenwoordige oorlog schijnt mij een geheel andere te zijn, dan waarvoor de girardin hem houdt en zal waarschijnlijk wel binnen Italië beperkt blijven.
Niettemin is het hoogst belangrijk om den zamenhang der verschillende belangen en uiteenloopende wenschen door den scherpzinnigen publicist uiteengezet te zien. Ook is de vertaling door eene ferme hand gedaan.
5 Mei 1859.


d - d.





De Munten der voormalige Graafschappen Holland en Zeeland, alsmede der heerlijkheden Vianen, Asperen en Heukelom, van de vroegste tijden tot aan de Pacificatie van Gend; door P.O. van der Chijs, Hoogleeraar-Directeur van het Munt- en Penning-Kabinet der Leydsche Hoogeschool. Uitgegeven door Teylers tweede Genootschap. Te Haarlem, bij de Erven F. Bohn. 1858. In 4to. Met 44 platen. f 12 - :

Er zijn takken der wetenschap, wier nut terstond door het groote publiek wordt ingezien, omdat hare werking vrij onmiddellijk is. Maar er zijn ook takken der wetenschap, waarvan dat niet zoo dadelijk gezien wordt, en welker beoefening daarom werkelijk ondankbaar mag genoemd worden. Onder deze laatsten mag zonder schroom de numismatiek genoemd worden, en ik moet zeggen, dat hare beoefenaars daaraan veel schuld hebben. Het groote publiek beschouwt de numismatiek als eene aardigheid; even als er menschen zijn, die allerlei vogels in hunne volière willen hebben, zoo zijn er ook die gaarne muntjes en medailles in kastjes bewaren, om die eens aan hunne kennissen te kunnen laten kijken. Ik geloof dan ook dat vele verzamelaars alleen uit aardigheid de numismatiek beoefend hebben, zoodat bij hen van het groote gewigt dat deze heeft als hulpwetenschap voor de geschiedenis, niets in aanmerking komt.
Niet beter kan het belang der numismatiek voor de geschiedenis worden ingezien, dan bij het lezen van het groote werk van onzen grooten penningkundige, Prof. van der chijs, waarvan wij hier het zesde deel aankondigen. Daarin wordt in zulk eene mate en op zulk eene wijze gepragmatiseerd, dat

{==323==} {>>pagina-aanduiding<<}
zelfs zij die nooit ofte nimmer iets aan numismatiek gedaan hebben, zonder verveling en met zeer veel nut voor hunne historische kennis het werk lezen kunnen.
Dit zesde gedeelte van den kolossalen arbeid van den Professor-Directeur omvat een groot deel onzer historie; het vangt aan met de alleroudste tijden, en wel met de beschrijving van muntjes welke de Schrijver gist dat aan dirk VI moeten worden toegekend; het doorloopt den geheelen grafelijken tijd, en eindigt met de pacificatie van Gend. Even als in de vorige deelen is de Schrijver met de grootste naauwkeurigheid te werk gegaan, en van de handschriften welke hij onder zijn bereik had, is een vruchtbaar gebruik gemaakt.
Voor beoordeeling van dit werk is meer plaats noodig dan de Redactie van dit tijdschrift zou mogen afstaan, en meer autoriteit, dan Ref. zich tegenover een man als Prof. v.d. chijs zou durven aanmatigen. Eene eenvoudige aankondiging zij dus voldoende, welke Ref. besluit met er op te wijzen, dat men wel in de eerste plaats aan de bekwaamheden en het geduld van Prof. v.d. chijs bij deze uitgave veel verpligt is, maar dat ook het Genootschap, 't welk dit uitgebreide werk uitgeeft, en dat doet op zulk eene onbekrompen wijze, aanspraak heeft op de dankbaarheid van allen wien de beoefening der geschiedenis van ons vaderland en van hare hulpwetenschap, de numismatiek in 't bijzonder, dierbaar is.





Een Reisgezelschap. Novellen van J.J. Cremer. In twee Deelen. Haarlem, de Erven Loosjes. 1858. In 12mo. 4, VI, 260; 6, VI en 253 bl., met 2 gelith. titelvignetten. f 3 - :

Met cremer vóór zich te zitten is een groot genot; maar niet als men hem recenseren moet. Hij is ongetwijfeld en vogue gekomen, en wanneer een recensent zich nu maar ééne aanmerking veroorlooft, die niet louter lovend is, dan heeft hij kans, om als een vitter, een nijdigaard, een vilis alienae obtrectator laudis uitgemaakt te worden. Toch zal ik met den moed dien een goed geweten geeft, mijn hoofd aan dien storm wagen.
Cremer heeft opgang gemaakt onder ons publiek, en, zoo geheel en al deel ik in dat gunstige gevoelen, dat mij dit een
{==324==} {>>pagina-aanduiding<<}
verblijdend teeken is, dat de goede smaak nog niet geheel en al bij het Nederlandsche volk is weggehandeld, weggeromantiseerd of weggeslapen. Ofschoon in letterkundige vorming en genialiteit bij een van lennep, schimmel, de bull of eene toussaint achterstaande, mag hem met volle ruimte rang worden toegekend onder de oorspronkelijke schrijvers waarover ons vaderlandsch hart zich verblijden mag - enkele getuigen, dat wij, schoon geen letterkundig volk bij uitnemendheid, toch ook niet ganschelijk onletterkundig zijn. En daarom mag hij met volle regt nevens hen gesteld worden, omdat hij in zijn genre uitmuntend is. Dat genre moge niet tot de verhevenste behooren, het is geheel gepast voor zijn aanleg en zijne gaven; hij heeft zijne natuur geen geweld aangedaan, en van daar hebben zijne voortbrengselen eene frischheid en ongedwongenheid, die altijd goed doet.
Cremer is in den volsten, en ook in een goeden, zin, een populair schrijver, populair in zijn onderwerp, in zijne levensbeschouwing, in zijn vorm. Terwijl anderen zich op den historischen roman, zoo geheel overeenkomende met ons meer positief karakter, toeleggen, kiest hij den zederoman tot zijn terrein, die per se meer binnen het bereik van allen valt. Maar het is een zederoman, die volstrekt te huis behoort op onzen vaderlandschen bodem. België heeft zijn h. conscience waarmede c. ten onregte gelijk gesteld wordt, want hij heeft gelukkig dat mystische, zoete en liefelijke niet. In Frankrijk is het niet denkbaar zijn genre goed vertegenwoordigd te vinden, het zou daar niet te huis zijn. Een em. souvestre, die hem in vele opzigten nabij komt, is zelfs reeds eenigzins eene vreemde verschijning in het land, waar de romans naar conventionele vormen worden gemaakt, fabriekmatig als de horologes in Zwitserland. Maar dat eenvoudige en toch fijne gevoel vindt men niet bij den geraffineerden, geestigen Franschman.
Ook in Duitschland ken ik er geen, die zijn Geistesverwandte genoemd kan worden. In zeker opzigt doet hij denken aan de rigting door auerbach geopend met zijne Dorfgeschichte. Maar toch weêr wat hemelsbreed verschil! De Duitscher wil altijd de intrigue fijner spinnen dan hij kan, en den inhoud diepzinniger maken dan hem gegeven is. Cremer is in zijne Betuwsche Novellen tevreden met den boer te geven zoo als

{==325==} {>>pagina-aanduiding<<}
hij is, en jaagt naar geene philosophische Tendenz, maar vergenoegt zich met u hartelijk te doen lagchen.
Juist dat gebrek aan diepzinnigheid is dus cremers deugd en maakt zijne populariteit. Hij heeft eene menschenkennis juist ad captum zijner lezers. Dit punt is nog al gewigtig; blijven wij er een oogenblik bij staan. Is cremer een fijn menschenkenner? Ja! fijn, scherpzinnig, maar niet geniaal. Hij copiëert met frappante juistheid zeer fijne, meestal onopgemerkte trekken der menschelijke ziel, even als de photographie u een volkomen gelijkend portret van papa en mama heeft gegeven, maar zonder dat zelf scheppende, wat een eigenlijke portretschilder heeft. Meesterlijk b.v. is in het tweede verhaal, ‘De vriend van den huize’, die uiterst alledaagsche, maar toch zoo ware liefdesverhouding tusschen suus en barend flitz. Die, - hetzij ik het zeggen mag of niet - ploertigheden, ontzettend prozaïsche kleinigheden, die karakteristieke gezegdetjes, - zij zijn allen zoo precies en precies wat wij dikwijls rondom ons zien, dat het niet nalaten kan ons te frapperen, die zoo juist weêgegeven te vinden. Ja bijna zou ik zeggen, dat dit verhaal het meest ware en beste van het bundeltje is.
Twee dingen zijn er vooral, waarin de kracht van cremer bestaat. Vooreerst juist deze photographische naauwkeurigheid en microscopisch fijne opmerkingsgave. Kleine hoekjes in het menschelijke hart, die een ander ja ziet, maar niet opmerkt en der aandacht niet waardig keurt, gaan voor zijn oog niet verloren, en hij weet ze en relief te brengen op eene wijze, dat ze u inderdaad opmerkenswaardig voorkomen, en door de aardige voorstelling alle idée aan kleingeestige opmerking verre blijft. De ziel des dagelijkschen menschen en de gewone loop des dagelijkschen levens zijn rijk aan allerlei kleine eigenaardigheden, en op elke bladzijde weet cremer u te amuseren, door ze u in zijne tafereelen weêr te geven. Tot de taal toe die hij zijne personen laat spreken is, zonder platheid, geheel wat werkelijk iemand van dien stand in die positie zegt, - zoo verschillend van de akelige stijve taal en boeksche zamensprekingen, waarvan onze nog al houterige literatuur zich zoo bezwaarlijk schijnt te kunnen losmaken. Door die fijne opmerkingen aangaande de kleinste bijzonderheden van het dagelijksche leven doet hij wel eens aan dickens

{==326==} {>>pagina-aanduiding<<}
denken, zonder zijne vermoeijende, overprikkeld fijne observatie-gave te hebben, wiens zenuwachtig gestel in het bewegen van een blad, of het rommelen van een wagen dikwijls zoo onnoembaar veel hoort, dat het u groen en geel voor de oogen wordt. Soberder, maar voor mij althans behagelijker, is cremer als hij b.v. het zachtkens versterven van den kokenden ketel tot eene levende stemme maakt, die hij allernatuurlijkst spreken laat (II, 152).
Ten andere reken ik zijne zachtmoedige levensbeschouwing als een karakteristieken trek in zijne romans. Zijne opvatting van zaken en personen heeft iets goedaardigs en gemoedelijks, dat ons een aangenamen indruk geeft. Het is niet zeldzaam en ook geheel natuurlijk, dat wie de gave heeft om niet alleen te zien, maar ook op te merken wat er rondom hem voorvalt, zooveel ellende en bespottelijkheid moest zien, dat er iets bitters in zijn toon, iets kwaadaardigs in zijne spotternij komt. Bij cremer niet; hij ontdekt u de kleine, mesquine en zelfs belagchelijke zijde des menschen en toch is zijn toon niet sarcastisch, zijne spotternij geen geesel. Vooral in ‘De vriend van den huize’ is het een meesterstuk om zulk eene in den hoogsten graad burgerlijke liefdesbetrekking zoo voor te stellen, dat ze niet bespottelijk wordt. Zoo ook in ‘Ritter's hans’ dat gevoel, die liefde, van den man voor zijn ouden knol. Dat ‘hans - ouwe weerlich’, men hoort het hem zeggen. Juist in zulk soort van karakters nog het goede op te sporen, die nog belangwekkend te maken, - u, bijna tot tranen toe, deel te doen nemen in een sukkel als frans willems, een philister als barend flitz, een ruwaard als ritter, een tooneelcomiek en een ouden dorpsschoolmeester, - in 't kort paarlen te zoeken en te vinden, waar een ander niet om denkt, dat is cremer's kracht. - Niet dan een gevoelvol man, - van een niet weekelijk maar toch teêr, niet gekunsteld maar onbedorven gevoel - vermag zulke tafereelen, als er in menigte zijn, en zulke portretten uit te werken.
Maar in die, als ik het zoo noemen mag, lagere spheren van het menschelijke hart, daarin beweegt zich cremer bij voorkeur, daartoe bepaalt zich zijne menschenkennis uitsluitend. Zal hij het meer grootsche spel der hartstogten schilderen, begeeft hij zich in de hoogere spheren des morelen levens, dan verheft hij zich niet boven het alledaagsche. Zoo

{==327==} {>>pagina-aanduiding<<}
b.v. joost van meerle: deze is een booswicht, meer niet; wij hooren van hem niets dan laags en gemeens, zoo erg als het zelden wordt aangetroffen, want geen mensch is zoo in hart en nieren boos en slecht, of er zijn nog wel verborgen en gemaskeerde hoekjes in, waar een puntje goed is overgebleven, dat een meer of min wanhopigen strijd voert. Dien strijd, die dikwijls zoo gecompliceerde tegenstellingen en onverklaarbaarheden in het karakter des boozen voor het oog des lezers te doen bloot komen; hem de verschillende draden, die het morele mechanismus in beweging brengen, te doen kennen, - dat moet het streven des romandichters zijn, zoo hij zulke figuren ten tooneele voert. Nu is j.v. meerle niet anders dan een automaat, die aan één draad in beweging wordt gebragt en alleen akelige figuren doet zien.
Om dezelfde reden is de Burgemeester van bavik ook een weinig verdienstelijk beeld. Ja het is wel duidelijk, dat de schrijver u een rijk begaafd man heeft willen schetsen, maar aan den eenen kant maakt hij er een ideaal van, aan den anderen kant blijft hij in de uitwerking, in de gesprekken en toasten die hij hem in den mond legt, de brieven die hij hem in de pen geeft, de hoogdravende bladzijden die hij hem in zijn dagboek schrijven laat, - verre achter bij hetgeen hij blijkbaar aan hem wil toekennen. Alleen in de meer gemoedelijke scène, waar hij aan flitz zijne benoeming mededeelt, is cremer weêr te huis. - Ook de diplomaat brolet en jeannette, zijne dochter, zouden figuren kunnen zijn waar iets in zit, maar het komt er niet uit. Dat zijn zieletoestanden, die boven cremer's magt schijnen te zijn.
Die beide laatste figuren leiden ons tot een ander punt, ook - tot mijn leedwezen moet ik het erkennen - eene zwakke zijde van onzen schrijver. Cremer's novellen zijn godsdienstig; dat is de doorgaande toon. Zij zullen menigeen stichten, zooals men het noemt, maar met de stichting van een ouden goeden braven dorpsdominé. Wij moeten braaf zijn, op God vertrouwen, en gelooven, - ziedaar den ganschen inhoud van zijne theologie, juist wat het grootste deel der menschen ook genoeg is en van daar zal het wel in den smaak vallen. Maar vraagt men, is hij genoeg doorgedrongen in de hoogere spheren van het godsdienstige leven, dat hij regt zou hebben om in geschrifte zich daarin te wagen, dan moet ik bepaald

{==328==} {>>pagina-aanduiding<<}
‘neen’ antwoorden. Als geertje haar zoon troost, dan is het perfect, maar als de eindelijke overwinning van het lang en gewelddadig onderdrukte goede in het hart van willem van male geschetst moet worden - eene overwinning, die niet zonder grooten strijd, terugvallen en wonderlijke tegenstellingen kan plaats hebben - dan is het schooljongenswerk in vergelijking van hetgeen cremer anders levert. Niets beter waarlijk is de voorstelling van den twijfelaar brolet en zijne zonder godsdienst opgevoede dochter, die ook par baguette magique in kinderlijk geloovigen bekeerd worden. Ik wil in het midden laten of zulke bekeeringen in het werkelijke leven even ligt te vinden zullen zijn als in de romans, of latere jaren zullen kunnen aanvullen waar het bij de opvoeding geheel aan ontbroken heeft, maar dan is het altijd eene metamorphose van gewigt en zal het geloof des twijfelaars eene geheel andere kleur en wending hebben dan dat van eene brave oude keukenmeid. De later geloovige zal dezelfde man zijn die hij vroeger was in zijn ongeloof, alleen hij zal dezelfde zaak van een ander standpunt beschouwen, - en juist de moeijelijk te beschrijven wijze hoe de oude mensch in den nieuwe geheel weêr te vinden is, - zou de schrijver, die zich aan zoo iets waagt, moeten voorstellen. Kan hij het niet, dan blijve hij zich bepalen tot burgerlijke, maar daarom niet minder lieve beelden, als geertje, de oude schoolmeester schelting, enz.
Evenzoo is ook het bestraffende, het geeselende element, de gave om den slechtaard een zoo gelijkend beeld voor te houden, dat het hem moet treffen, en om de kleine maar erge bespottelijkheden der menschen in het ware licht ironisch ten toon te stellen, cremer's krachtigste zijde niet. Baas schobel, j.v. meerle, Baas tink zijn akelige sujetten, meer niet; de hardvochtigheid en wufte wereldzin van de Douairière van tal mag wel niet als overdreven beschouwd worden, maar is toch niet piquant voorgesteld. Over het algemeen is dat verhaal, - waaraan trouwens c. zelf mindere waarde schijnt te hechten - het minste; de beelden dier dames zijn niet subtiel afgewerkt, vooral de jonge dames spreken wat erg bout en wat veel.
Wat eindelijk de eigenschappen betreft, die meer tot den vorm der dichting behooren, - in de uitwerking, in de détails is cremer's trant allerliefst. Ik kan de vele trekken, invallen,

{==329==} {>>pagina-aanduiding<<}
uitdrukkingen, enz. niet aanteekenen, die u bij het lezen onwillekeurig doen zeggen: ‘dat is aardig uitgedrukt’, want hun getal is legio. Losheid en natuurlijkheid is cremer's deugd. Een comische tint ligt ook in zijne natuur, die hier wel minder geprononceerd uitkomt dan in de Betuwsche Novellen, maar toch genoeg om den lezer in vrolijke luim te houden, - wilt ge het humor noemen, mij is het wel. Zijne ironie blijft echter maar zoolang goed, als zij binnen de grenzen zijner eigenaardige gemoedelijkheid blijft; slaat hij tot het sarcastische over, dan komt er minder van teregt. - Echter ware het wel te wenschen, dat cremer iets minder grappig wilde zijn, want nu vervalt hij dikwijls in het zeer alledaagsche, gelijk b.v. de aardigheid van salomo's kat (II, bl. 156). Gedrukte grappen moeten altijd van eenigzins beter allooi wezen, dan die waarmede men zich in het gesprek kan tevreden stellen. Zijn stijl is bij de losheid en ongedwongenheid toch zoo goed, dat het onbeleefd zou zijn hem met enkele onnaauwkeurigheden achterna te dragen; - misschien laat ik dit ook gemakheidshalve (II, 175).
Nog al veel heb ik van cremer's ‘Reisgezelschap’ gezegd, - ook somtijds minder goeds, niet om veel op hem aan te merken, maar omdat hij eene meer uitvoerige beschouwing verdient. Vergeet niet, dat een recensent, al is het

Es ist ein Recensent! schlagt ihn todt, den Hund! 


wat kras, toch altijd eene lastige bestie is, die met een geheel ander oog moet zien, dan de lezer, die het boek voor vermaak in de hand neemt. Altijd blijft cremer een schrijver, wiens lieve 12o tjes de zeldzame eer ruimschoots verdienen van eene blijvende plaats te vinden in alle vaderlandsche boekenkastjes.


d - d.


De jonge Weduwe. Uit het Engelsch van R. Mackenzie Daniëls, Schrijver van ‘De Kardinaalsdochter’, enz. Twee Deelen. Amsterdam, de Wed. L. van Hulst en Zoon. 1859. In 8vo. 252 en 237 bl., met gelith. titelvignet. f 4-90.

Men zegt wel eens, dat de Engelsche romans laboureren aan een begin, dat alleen de hoop op beter den moed kan geven, om door te worstelen. Dat is dan toch hier het geval niet. Het Examen in het Marischal-College en de tehuiskomst

{==330==} {>>pagina-aanduiding<<}
van den afgewezen gerald macoir is al aanstonds boeijend en lief. - Doch de eigenlijke liefhebbers doet men geen genoegen met den loop van het verhaal hun vooruit te zeggen, dus zullen wij dien hier niet resumeren. Wat voor soort van roman wij hier hebben is eerder de vraag.
Nu dan, een roman tweede classe (ik neem vier classen aan, behalve de classe prul). Onze Schot, - want dat schijnt de schrijver te wezen - is geen dickens, thackeray of kingsley; maar toch een veelgelezen, goede Engelsche romanschrijver, van het genre sociale romans, - mits niet opgevat in den zin van socialistische romans. Uit de Engelsche, hier de Schotsche aristocratie, de middenclasse en den regtsgeleerden stand kiest hij bij voorkeur zijne typen en stelt ze u voor met die meêdoogenlooze hardheid, die bij onze Britsche naburen eene zekere mode is. - Van ‘De Schotsche Erfdochter’ (dien ik echter niet gelezen heb) heb ik wel eens tamelijk ongunstig hooren spreken; daarom zou ik vermoeden, dat deze ‘Jonge Weduwe’ beter is. Althans er is zeer veel aardigs in en er is gezorgd voor eene zeer boeijende intrigue. Dit schijnt echter ook juist de zwakke zijde van m'kenzie daniëls te wezen, dat hij wat al te zeer door erg verschrikkelijke of erg gelukkige gebeurtenissen den lezer tracht te boeijen, zonder daarbij de noodzakelijke gave te hebben van door de wijze der voorstelling hem te doen vergeten, hoe onnatuurlijk ze eigenlijk zijn.
Overigens heeft hij een merkwaardig sterken Anstrich van Dickensianismus. Beschouwt men dit als louter naäperij dan is het niet zeer uitlokkend. Maar het heeft er meer van, dat hij ook grootendeels van nature tot denzelfden trant gekomen is, hoewel toch altijd het lezen van dickens blijkbaar ook op hem geïnfluenceerd heeft. Op enkele plaatsen (b.v. II, bl. 126, het phantaseren over het getik van de klok) is de aardigheid daarvan wel eens mislukt; en vele typen, als b.v. de slaperigheid van Lord brantome, de twee procureurs pyke en file en deze laatste met zijne zuster, enz., zijn wat te grove carricaturen om waar te zijn. Maar dickens - wat men ook daartegen zegge - caricaturiseert ook dikwijls te sterk, en onze schrijver staat alleen daarin verre bij hem achter, dat hij niet evenzoo door de nieuwheid en verrassende originaliteit zijner invallen u het overdrevene doet voorbijzien. Maar

{==331==} {>>pagina-aanduiding<<}
anders geheel dezelfde methode om u de dwaasheden der menschen duidelijk te maken.
Het moet dan zijn dat de kleine en groote bespottelijkheden en gebreken, die men overal ter wereld opmerkt, in Engeland meer monstrueuse proporties hebben, of, wat meer waarschijnlijk is: dickens heeft het in de mode gebragt, om van elk karakter maar ééne, liefst de bespottelijke eigenschap, in het oog te vatten en die alleen te schilderen, met voorbijzien van de andere, die dat bespottelijke òf vergoeden òf verklaren kan. Hoe waar dan ook zulke schildering moge zijn, is zij altijd overdreven, omdat zij eenzijdig is. Amusant is het echter, en dat kan men onzen schrijver inderdaad ook noemen. Hier en daar mag hij digt bij de grens van het flaauwe komen, doorgaans is hij niet onaardig.
Dat geniale fijne van dickens ontbreekt hem ongetwijfeld, maar hij houdt u toch ook aangenaam bezig. Terwijl dickens belangstelling voor zijne hoofdpersonen weet in te boezemen door in de diepste diepte van hun karakter verborgen aantrekkelijke eigenschappen te openbaren, vergt m.d. minder inspanning van uwe gedachten. Hij maakt zijne heldin en zijn held tot een paar in 't oog springend heerlijke idealen, de eene door vrouwelijke schoonheid en deugd, den ander door uitnemendheid in al wat den man tot sieraad strekt. Maar daarom doet het u toch ook groot genoegen, dat het lieve paar na vele en gruwelijke ongevallen door het lot (en niet minder door eigen ongehoorde domheid) op hunne hoofden opeengestapeld, eindelijk een geluk vinden, zooals het wel niet bestaat, maar waarvan het toch zoet is te lezen. Daarbij is er een sterk godsdienstig element in, echter van Engelsche snede en minder bruikbaar voor een Hollandsch hart; het werkt wel sterk, maar wat mechanisch. De liefde tot het Christendom is wel in staat om macoir een zendelingstogt naar de Kaffers te doen ondernemen, onder omstandigheden dat een ander ziel en zaligheid er aan wagen zou om te huis te blijven, en ook later is hij het model van alle predikanten, maar uit zijn geheele karakter, zijn doen en laten zou men anders zulk een krachtig godsdienstig leven niet vermoed hebben.
Vele aardige zelfs lieve trekken (hoewel het gevoelvolle blijkbaar niet in des S. karakter ligt), ook mislukte grepen zou ik nog kunnen signaleren - ook in de vertaling - maar

{==332==} {>>pagina-aanduiding<<}
wij zullen het maar bij deze algemeene beschouwing laten. Ik stel u den roman voor als eene gave van aardigen ordinairen Engelschen humor of vinnigheid, met piquante avonturen in den geest der Fransche romantiek toegekruid, die der vertaling boven vele anderen waard was, en dien gij met genoegen lezen zult.


Uit het Matrozenleven. Door Fr. Gerstäcker. Uit het Hoogduitsch vertaald. Rotterdam. Otto Petri. 1857. In 8vo. 230 bl., met in staal gegrav. titelvignet. f 2-40.

Met niemand is het aangenamer reizen, dan met fr. Gerstäcker.
Ook hier neemt hij ons weder mede op reis. Hij doet ons zien, hoe het er in 1850 uitzag te Sydney, toen nog in de eerste phase der groote goudhistorie, waarvoor Australië zich met vlugge vaart eene plaats heeft gekocht onder de volkeren. Kapt. oilyt ligt met zijn schip, den Boreas, in de haven van Sydney; het is er een van den ouden stempel, een ruwe barribal, die het volk behandelt niet beter, dan hij zelf is. Gij ziet het ruwe leven aan boord, maar ook het noodzakelijke gevolg: de matrozen deserteren en willen naar de goudmijnen en laten den kapitein in den steek, juist als hij wil vertrekken. De alleraardigste scène der ontvlugting, de kunsten en laagheden van den kastelein van het Gouden Kruis, de inhaligheid der Sydneysche policie, die den kapitein uitzuigt even als de kastelein de matrozen; de interessante rondzwervingen door Sydney bij nacht, om de deserteurs te vangen, en de eindelijke vangst der arme drommels, vormen als het ware de eerste periode. - Eindelijk wordt de reis naar Calcutta aangevangen en kapitein oilyt is nu natuurlijk dubbel zoo bar en slecht als anders; in de Torresstraat komt een storm, en de daaruit volgende schipbreuk is de gepaste ontknooping van het treurige drama tusschen den onmenschelijken kapitein en den ietwat vreemden hans. Nu zijn de banden der strenge scheepstucht in zoo verre geslaakt, dat een drietal matrozen durven doorzetten, om bij den mishandelden hans te blijven, wien de kapitein op het verlaten schip wil achterlaten. Zij beproeven hunne redding op hunne wijze, en komen, na avontuurlijke omzwervingen, op de noordelijke kust

{==333==} {>>pagina-aanduiding<<}
van Australië, en alles behalve aangename kennismaking met de wilden, eindelijk te land op een Engelschen schoener, die hen opneemt.
Gerstäcker's manier is genoeg bekend. Zijn doel is niet om diepe karakterstudiën te geven, maar om te verhalen, en de boeijende natuurlijke wijze waarop hij dit doet, is zijne verdienste. De zoo moeijelijk juist weêr te geven eigenaardigheden van den zeeman en het zeemansleven worden dikwijls meesterlijk geschetst; de verschillende tooneelen, die hij u doet zien, zoowel op het land als op het schip, zijn uitgewerkt met die levendigheid en geestigheid, die gerstäcker eigen zijn. Zijne populariteit in Duitschland is dan ook wel verdiend, en zoo men althans niet meer verlangt dan een verhaal dat door inhoud en aardigen vorm u bezig houdt en boeit en nog eenige land- en volkenkennis op den koop toegeeft, dan zal men niet onvoldaan het boek wegleggen.
De goede smaak des Heeren uitgevers heeft ook voor eene zeer nette uitvoering en vrij goede (een redelijk getalletje kleine germanismen uitgezonderd) vertaling gezorgd. Jammer, dat hij op den titel een vignetje heeft geplaatst, dat de liefhebbers van wulpsche tooneelen in het denkbeeld zou brengen dat zij hier hunne gading zullen vinden, terwijl het brave meisjes en brave voogden zou afschrikken. Zóó is het boek toch inderdaad niet. Wel maakt het u tamelijk van nabij bekend met het leven der ligtekooijen in Sydney, maar toch zóó, dat men er zich niet aan behoeft te ergeren, want wulpsche tafereelen geurig te malen is hier volstrekt het doel niet; alleen verhalen, schetsen, wat nu eenmaal werkelijkheid is, zonder zedeprekersdeclamaties en zonder sentimentaliteit, doch naar waarheid.
Wij zijn zeer laat met deze aankondiging: welnu! die dezen roman dus nog niet gelezen, of in zijn leesgezelschap genomen heeft, doe het dan nu.






Cadsandria. Zeeuwsch Jaarboekje voor 1859, verzameld door J.H. van Dale en H.M.C. van Oosterzee, Leden der Maatschappij van Nederlandsche Letterkunde. Nieuwe Serie. Tweede Jaargang. Te Schoondijke, bij A.J. Bronswijk.

{==334==} {>>pagina-aanduiding<<}
1859. In post 8vo. XLIV en 176 bl., met gelith. titelplaatje. f 1 - :

Wederom kondigen wij met groote ingenomenheid een nieuwen jaargang van Cadsandria aan. Wat den kalender betreft, de Redactie heeft onze opmerking omtrent het afwezig zijn van het historisch element in dien van den vorigen jaargang niet ongegrond gevonden, en eene verandering gemaakt welke in ons oog eene verbetering is. In het mengelwerk hebben wij veel aangetroffen, dat hier geheel op zijne plaats genoemd worden mag en grooten lof verdient. Eene biographie van reinier de klerk, Gouverneur-Generaal van Neêrlandsch Indië, een Middelburger van geboorte, wordt ons geschonken door den Redacteur van oosterzee; het is eene belangrijke bijdrage, welke alweder iets toebrengt tot de vervulling eener bestaande behoefte, die zich in het gebrek aan levensbeschrijvingen van de landvoogden onzer coloniën, vooral van hen die na het midden der voorgaande eeuw leefden, openbaart. De heer j. van der baan leverde eene beschouwing over twee dichters, johan moorman en andreas andriessen, beiden in Staats-Vlaanderen geboren, en die beiden veel hebben toegebragt tot de verbetering onzer Nederduitsche Psalmberijming. Ook aan hem zijn wij dank schuldig voor zijne belangrijke bijdrage. - In den Polder is de titel van een stukje van den heer c. van e. van der bilt la motte, dat in dit jaarboekje het romantische genre representeert; veelzijdig is het schoone dezer bijdrage; er is waarheid in deze teekening, levendigheid in de voorstelling, uitmuntende strekking in dit verhaal. - De Schets van Staats-Vlaanderens westelijk deel in 1604, door Dr. h.a. Callenfels, Eene Zuidbevelandsche overlevering, en Wenderburg, door h.m.c. van oosterzee mogen zeer geschikte bijdragen voor een Zeeuwsch Jaarboekje
genoemd worden. - De stukken van den Redacteur j.h. van dale zijn, zoo als zich verwachten laat, hoogst belangrijk; maar het eerste, de Tiendweigering van de vrijlaten in Aardenburger ambacht, beooster en bewester Ee, in 1477, is wel wat te veel dorre historie, om het in eene verzameling als Cadsandria te plaatsen; terwijl het tweede: Een blik op het Sluis der XVe eeuw, alleen voor Sluizenaars van waarde is, of ten minste alleen begrepen worden kan door hen die het Sluis van den

{==335==} {>>pagina-aanduiding<<}
tegenwoordigen tijd kennen. Een platte-grondje van deze stad in plaats van het vlakkerige lithographietje dat nu voor den titel van dit jaarboekje geplaatst is, zou deze bijdrage ook onder het bereik van anderen gebragt hebben.
Op eene na zijn de dichterlijke bijdragen in Cadsandria van zeer min allooi; als die eene noemen wij De Banneling, door Vrouwe david; de overigen zijn minder dan middelmatig; er zijn er twee bij van Mr. a.f. sifflé.
Het uiterlijke van dit boekske is even nederig en netjes als bij den vorigen jaargang.





Handleiding voor de Evolutiën en Manoeuvres met de drie wapens vereenigd, door Jhr. B. van Merlen, gepensioneerd Generaal-Majoor. Opgedragen aan Z.K.H. den Prins van Oranje. Met twee uitslaande platen. Te Zalt-Bommel, bij Joh. Noman en Zoon. 1858. In roijaal 8vo. 6, II en 106 bl. f 2-40.

De bekwaamheden van den generaal-majoor van merlen zijn algemeen erkend, en menigeen zal met leedwezen gezien hebben, dat onaangename gebeurtenissen dezen ervaren officier vroeger aan het leger ontnomen hebben, dan men mogt verwachten. Dubbele sympathie verdient zekerlijk de heer van merlen, nu hij, ofschoon althans naar zijne eigen meening verongelijkt, zijne talenten aan de dienst des vaderlands wijden blijft, en deze Handleiding, niettegenstaande het gebeurde, met bescheiden eerbied aan 's Konings zoon opdraagt.
Het geschrift zelf voorziet in eene bestaande behoefte; zooals de geëerde schrijver in zijne voorrede zegt, is het algemeen bekend, dat tegenover den vijand ‘1o. eene brigade of meer brigades infanterie nimmer alleen op zich zelven, maar steeds met de beide andere of een van de beide andere wapens verbonden, optreden, en 2o. dat eene brigade afzonderlijk optredende, zich nimmer in het gevecht op eene linie stelt, maar op twee liniën, ja somtijds nog met eene reserve opgesteld wordt. Hiervan uitgaande, heeft men in Oostenrijk de linieschool doen vervangen door een voorschrift, waarin men niet alleen vindt voorgeschreven, hoe men zich moet opstellen, hoe eene evolutie moet uitgevoerd worden, maar ook het nut en de toepassing daarvan in algemeene regels vindt aangeduid,

{==336==} {>>pagina-aanduiding<<}
alsmede hoe men bij het exerceren en bij het manoeuvreren tegenover een veronderstelden of werkelijken vijand te werk moet gaan.’ Zulk een voorschrift, van hoe groot belang ook ontbrak tot nu toe aan ons leger, en Jhr. van merlen heeft in deze behoefte voorzien door deze Handleiding zamen te stellen, waarbij hij het Oostenrijksche reglement tot leiddraad gebruikt heeft, maar de wijzigingen welke dit voor ons leger behoefde, niet uit het oog verloren heeft.
Voor eene bepaalde recensie van dit werk te zorgen, is de pligt van andere tijdschriften; de aard van het onze laat dit niet toe. Eenige opmerkingen welke wij onder het lezen maakten, mogen wij echter niet achterhouden.
Op bl. 10, § 6, vinden wij verschil tusschen den tekst en de daarbij behoorende Fig. 1 op de plaat; de tusschenruimte tusschen de colonne wordt in den eerste op 12 ellen, in het tweede op 10 ellen bepaald.
Dergelijk verschil tusschen tekst en plaat merkten wij ook op bl. 12, § 12, met de daarbij behoorende Fig. 2 op de plaat; de tusschenruimte tusschen de bataillons is in den tekst 205 - 135 = 70 el, terwijl de plaat die als 85 el aanwijst.
Op bl. 11, § 10, stuitten wij op eene onduidelijkheid, welke echter zoo het woord vuur door de uitdrukking artillerie-vuur verklaard wordt, is opgelost.
Zou bl. 31, waar voor de tusschenruimte tusschen de stukken 10 passen wordt opgegeven, dit niet eene verschrijving zijn voor 10 ellen?
In Fig. 23, naar welke bl. 52 verwezen wordt, hebben wij te vergeefs naar de rigting AB gezocht.
Wanneer wij bl. 49, § 107, lezen, kunnen wij de bescheiden vraag niet onderdrukken, vooral wanneer wij de daarbij behoorende Fig. 20 beschouwen, of de tekst daar niet wat uitvoeriger had behooren te zijn.
Op bl. 53, § 110, is de uitdrukking het midden niet zeer precies; en wat op bl. 54 aangaande de eerste linie gezegd wordt is in den aanvang zeer onduidelijk, evenzeer als op bl. 51 bij de tweede linie, waar de vier manoeuvres welke de infanterie bij het uitkomen van het defilé te maken heeft worden opgegeven, de zin zich schier niet vatten laat.
Opmerkingen van dezen aard zouden wij meer kunnen maken. Over het algemeen vinden wij dat de schrijver op sommige

{==337==} {>>pagina-aanduiding<<}
plaatsen wel wat uitvoerig te werk gaat, en herhaalt wat in algemeene opmerkingen had kunnen zijn opgenomen, terwijl hij op andere plaatsen door te weinige uitvoerigheid aan de duidelijkheid van zijn werk schade doet.
De Handleiding van Jhr. van merlen verdient echter alle aanbeveling. Wij eindigen onze aankondiging met den opregten wensch, dat het den bekwamen man nog lang moge gegund zijn, om ook in den tijd zijner eervolle rust het vaderland zijne diensten te bewijzen.


Neêrlands Vloot en Reederijen, door H. Sweys, Kapitein expert van Veritas. Tweede Jaargang. Te Rotterdam, bij P.M. Bazendijk. 1859. In kl. 8vo. 220 bl. f 1-50.

Het groote nut van eene goede statistiek wordt dagelijks meer gewaardeerd. Wij hebben daarvan onlangs nog weêr een bewijs gezien in hetgeen ten dien opzigte ook van regeringswege wordt gedaan.
Voor een volk als het onze, dat bij uitnemendheid zeevarend genoemd mag worden, kan dus eene goede statistiek van de in ons land te huis behoorende schepen en reederijen niet anders dan zeer welkom zijn.
De Heer sweys heeft door het andermaal zamenstellen van bovengenoemd werkje weder eene zeer prijzenswaardige bijdrage tot deze statistiek geleverd; hij heeft zich bijzonder naauwkeurig van zijne taak gekweten; wij hebben zijne orde en juistheid bewonderd; terwijl den uitgever alle eer toekomt voor de netheid van het uiterlijke.
Voor de statistiek en de belangstellenden zoude dit werkje echter nog meer waarde hebben gehad, indien er een kort overzigt ware bijgevoegd van het getal schepen op de verschillende plaatsen te huis behoorende, hunne tonnemaat en voor welke vaart zij geschikt zijn.
Dit alles is nu wel is waar uit het bovenstaande werkje op te maken, doch het aan te wijzen zoude den zamensteller niet zooveel moeite hebben gekost als ieder ander.
Voor reeders, gezagvoerders en ieder die belang stelt in onze scheepvaart, geeft dit werkje een duidelijk overzigt over onze geheele vloot en reederijen. Wij twijfelen niet of velen zullen het zich aanschaffen, daardoor den zamensteller voor zijne vele moeite beloonen en hem lust geven om op dien weg voort te gaan.



{==338==} {>>pagina-aanduiding<<}

Aanleiding tot de eerste kennis van de Beginselen der Cijferkunst. Door L. van der Wilk, Onderwijzer in het Geref. Burger-Weeshuis te Utrecht. Utrecht, C.J. Heil. 1858. In kl. 8vo. VI en 59 bl. f : - 25, en de Antwoorden hierop f : - 10.

De Schrijver verklaart in het voorberigt er grooten prijs op te stellen, dat de kinderen door eigen oefening leeren en dat het onderwijs niet bloot in geheugenwerk moet bestaan. Wij kunnen ons in dit opzigt zeer wel met hem vereenigen, en het was natuurlijk dat wij eenige hoop koesterden door de pennevrucht van dezen Schrijver bevredigd te worden in onze verwachting. Immers bij al het goede dat van ons lager onderwijs te zeggen valt, is er nog veel, vooral wat het onderwijs in het rekenen betreft, wat anders kon zijn en wat anders moet worden, zal het werkelijk vruchtbaar zijn voor het leven.
Verlangend gingen wij voort nader kennis te maken met de middelen door den Schr. aan de hand gedaan; doch al heel spoedig begon onze hoop te verflaauwen. In plaats van een radicaal middel wordt ons in een nieuw gewaad en onder eenigzins veranderden vorm een rekenboekje aangeboden, dat naar onze schatting met vele der bestaande niet eens op ééne lijn kan geplaatst worden. - Zonder voorafgaande oefeningen in het tellen, naar aanleiding van de tafel der eenheden of getallen van pestalozzi, moet het kind al dadelijk met het zoogenaamde cijferen beginnen; het schrijven en uitspreken van getallen moet het benoemen der hoeveelheden, het kennen van de bestanddeelen door verdeeling en ontbinding, niet voorafgaan maar volgen. Wij zijn al te zeer overtuigd dat een onderwijs, waarbij dit, om welke reden ook, wordt uit het oog verloren, geen doel zal treffen, en zullen ons steeds tegen alles verklaren, wat dien gang in het onderwijs bevorderlijk kan zijn.
Wilt gij, waarde lezer! een staaltje van de wijze waarop deze Schrijver den kinderen de zamentelling geleerd wil hebben, zoo schrijven wij een gedeelte uit dien regel af. ‘Komt er uit eene rij eene som grooter dan 9, zoo zet men het cijfer aan de regterhand van die som onder de zamengestelde (voor zamengetelde) kolom en de overige cijfers telt men bij de volgende kolom tot het einde; de som van de laatste kolom wordt voluit geschreven.’ Vindt gij dit niet regt ontwikkelend?!

{==339==} {>>pagina-aanduiding<<}
En dan die reeks van kleine opgaven, als de som te vinden van 4, 3, 1, van 1, 2, 3, 4, van 1, 2, 3, 4, 5, enz., terwijl men op de vorige bladzijde het jaartal 1858 in Rom. cijfers heeft moeten slikken. Met de overige regels is het niet veel beter gesteld. - Van de 4 hoofdregels met geheele (welligt moet dit zijn benoemde) getallen worden eenige ophelderingen gegeven. Die bij de vermenigvuldiging kwamen ons allezins geschikt voor. Opgaven worden niet gegeven; men wordt hier verwezen naar de voorstellen van g.h. geerligs 1e St. - Met betrekking tot het zoeken van den grootsten gemeenen deeler vinden wij: ‘Regel. Deel het grootste getal door het kleinste, den vorigen deeler door elke rest en herhaal dit zoo lang tot de deeling opgaat; de laatste deeler is de begeerde.’ En deze alles behalve duidelijk gestelde regel wordt gevolgd door: ‘De reden, waarom men aldus doet, ligt in de meetkunde.’ Waarlijk wij gelooven niet dat wij meer staaltjes behoeven te leveren om bij onze lezers ons ongunstig oordeel over dit voortbrengsel van den Heer van der wilk te regtvaardigen. Wij moeten wenschen, dat het in weinige handen kome en dat geen onderwijzer het als model bij zijn onderwijs gebruike; terwijl wij van den Schrijver zelf hopen, dat hij zich in zijne mondelinge verklaring, bij aandachtige studie van een der verschillende werken, die bij ons over de theorie van rekenen bestaan, moge beijveren om dit gedeelte van zijn onderwijs toch vooral ontwikkelend en vruchtbaar voor het leven te maken.


Tijdschrift voor Wis-, Natuur- en Werktuigkunde, onder Redactie van J. Acquoy, H.W. Bloem, D.W. Hinse, A. van Otterloo en R. van de Weerd. 1e en 2e Aflevering. Amsterdam, C.L. Brinkman. 1858. In gr. 8vo. 64 bl. f 1-25 per jaargang.


Rekenlust. Tijdschrift voor aanvankelijke Beoefenaars der Wiskunde, uitgegeven van wege de Afdeeling Zeeuwsch-Vlaanderen westelijk deel van het Ned. Onderw.-Genootschap. Eerste jaargang. 1e en 2e Aflevering. Schoondijke, A.J. Bronswijk. 1858. In kl. 8vo. 32 bl. f : - 50 per jaargang.

Wij zijn steeds het gevoelen toegedaan geweest, dat het medewerken in tijdschriften, zooals wij hier aankondigen, voor

{==340==} {>>pagina-aanduiding<<}
den jeugdigen beoefenaar der bedoelde wetenschappen van het uiterste belang is; daarom zijn ons de beide aangekondigde werkjes welkom, en volgaarne willen wij medewerken om de aandacht van meer anderen er op te vestigen.
No. 1 schijnt eene voortzetting en uitbreiding te zijn van het bestaande tijdschrift voor Reken-, Stel- en Meetkunde, dat van wege de afdeeling Noord-Holland van het Ned. Onderw.-Genootschap bij a. hoogenboom wordt uitgegeven. Het is verdeeld in twee afdeelingen, de eene is aan Natuur- en Werktuigkunde, de andere aan de zuivere en toegepaste Wiskunde gewijd. Het doel der Redactie met de eerste afdeeling is om jeugdige beoefenaren van natuur- en werktuigkunde eene geregelde gelegenheid te verschaffen om aan de oplossing van vraagstukken, welke op de eerste waarheden der natuur- en werktuigkunde, berusten hunne krachten te beproeven, ten einde zich te kunnen vergewissen of die waarheden en wetten door hen goed zijn begrepen en worden toegepast, terwijl zij in de tweede afdeeling door het opgeven van vraagstukken van wat moeijelijker aard aan velen, die reeds eene zekere hoogte in dat vak bereikt hebben, voortdurend stof tot verder onderzoek aanbiedt. De eerste aflevering bevat, behalve eene inleiding, eene verzameling van tafels van verschillenden aard, ten einde de medewerkers in staat te stellen om zelf de noodige gegevens op te zoeken en de eenparigheid der antwoorden te beproeven.
Verder treft men er ook nog eene reeks van formules aan, die, hoewel zeer kort, evenwel over het algemeen verstaanbaar genoeg zijn, om den medewerker van dienst te wezen. De tweede aflevering bevat de beredeneerde oplossing van de vroeger opgegeven vraagstukken. Zoowel in de eene als andere afdeeling treft men menige duidelijke en degelijke oplossing aan, waaruit voor velen nog al wat te leeren is.
No. 2 is meer bepaald bestemd voor ‘aanvankelijke’ beoefenaren der wiskunde. De Redactie heeft gemeend dit in de voorrede stellig te moeten doen uitkomen, ten einde daardoor eene beschuldiging van zich af te werpen, als ware het haar streven een ander, reeds bestaand, tijdschrift en wel dat van wege de afd. Noord-Holland bij a. hoogenboom, afbreuk te doen. Zonder in eene beoordeeling te treden van de redenen, welke de gevoeligheid der Redactie zoo zeer hebben gaande

{==341==} {>>pagina-aanduiding<<}
gemaakt, meenen wij haar te moeten raden om van de zuiverheid harer bedoeling liever het bewijs te leveren in haren arbeid en in de stipte nakoming van hare belofte, om alleen voor eerstbeginnenden, dat is zeer eenvoudig, te werken. Wanneer zij dit doet, dan twijfelen wij geenszins of hare bemoeijingen in dezen zullen niet overbodig, maar voor velen zeer nuttig zijn.
De eerste aflevering bevat verder een opstel over de Chinesche cijferkunde(st), dat ons, om verschillende redenen, niet zeer beviel. De weinige practische waarde, de wijze van behandeling en de soms gewaagde gevolgtrekkingen, bragten ons wel eens aan het wankelen of de Redactie wel doordrongen was van de kennis aangaande de eerste behoeften van aanvankelijke beoefenaren der wiskunde. Ook in de opgaven kwamen daarvan sporen voor. Enkele liepen voor beginners te hoog; vele waren zeer gepast. - De oplossingen in de tweede aflevering voorkomende zijn vrij goed. De Redactie zorge echter vooral voor duidelijke en goed beredeneerde oplossingen.
Het getal medewerkers zoowel van het eene als van het andere tijdschrift is niet groot. Jammer dat slechts zoo weinigen van de aangeboden gelegenheid gebruik maken, en nog zoo velen zich terughouden. Het is waar, sommigen mogen zich oefenen zonder daarvan te doen blijken in de lijst der medewerkers; doch in den regel gaat die medewerking niet met dien ijver vergezeld, welke de anderen bezielt wanneer nog de laatsten ontbreken, en hoeveel leeren zij niet bij het onderzoek, dat in 't werk wordt gesteld om de zwarigheden te overwinnen, die hun in de oplossing der overschietende vraagstukken nog in den weg staan.
Wij aarzelen niet de beide aangekondigde tijdschriften aan te bevelen aan allen, die belangstellen in de beoefening der opgenoemde vakken; maar doen die aanbeveling tevens vergezeld gaan van eene aansporing om hunne leerlingen, kweekelingen of ondergeschikten niet bloot inteekenaars, maar zoo veel in hun vermogen is medewerkers te doen worden. Het begin moge niet geheel bevredigend wezen, wat het aantal der opgeloste vraagstukken betreft, bij volhardenden ijver en herhaald onderzoek zal het telkens beter gaan, en ongemerkt zal men allengs eigen worden met de verschillende waarheden en hare toepassing in tallooze gevallen van het dagelijksche leven.



{==342==} {>>pagina-aanduiding<<}

Juiste inhoudsbepaling van ladingen turf, steenkolen, zout, steen, enz., door middel der wiskundige (?) waterplaatsing, ten dienste van Fabriekanten, Aannemers van publieke werken, Timmerlieden, Metselaars, enz., door H. Eisma, geëxamineerd Scheepsmeter, Rijksroeijer en Ambtenaar der 1ste Klasse bij 's Rijks belastingen te Dokkum. Te Leeuwarden, bij H. Kuipers. 1858. In kl. 8vo. 28 bl. f : - 40.

Bij het openslaan van dit boekske vielen ons dadelijk twee verklaringen van geschiktheid en aanbeveling van bovenstaand werkje in het oog; de eerste van h. lobry & co. en b. woltring en de andere van h.o. heida, allen fabrikanten te Dokkum. De practische strekking schijnt dus reeds te zijn uitgekomen bij de toepassing, die gemelde heeren van deze inhoudvinding hebben genomen of laten nemen. Na eene beknopte uiteenzetting van de grondslagen waarop deze inhoudsbepaling, die evenmin als vele andere eene juiste, maar eigenlijk eene benaderde is, berusten, gaat de Schrijver tot de eigenlijke methode over, bestaande in eene aanwijzing hoe de verschillende metingen op het schip moeten genomen worden en op welke wijze uit die metingen de inhoud is te vinden. Door een paar voorbeelden wordt de gestelde regel opgehelderd. Alles is goed en over het algemeen bevattelijk voorgesteld, zoodat ieder, die geen vreemdeling in het uitvoeren van gewone berekeningen is, zich zonder veel moeite de voorgeschreven handelwijze zal kunnen eigen maken. - Of echter de methode van den Heer e. wel zoo geheel nieuw is en in eene erkende behoefte voorziet, meenen wij te moeten betwijfelen, wijl men toch zoowel bij het Rijk als bij andere instellingen van de wetten der waterweegkunde in dit opzigt een zeer geschikt gebruik maakt, en er, al is het dan niet in een afzonderlijk geschrift, in vele werken over wiskunde, scheepsbouw, enz. minder of meer uitvoerig over gehandeld wordt. Men zie hierover No. 101 en 102 van de ‘Volksbibliotheek’ bij h.w. weytingh, 1858, uitgekomen, de hartog en anderen.






{==343==} {>>pagina-aanduiding<<}

Korte mededeelingen.

Daar het ons doel volstrekt niet is, om in eene polemiek te treden met de rigting door de Vereeniging van den Dageraad met meer ophef dan goeden uitslag vertegenwoordigd, bepalen wij ons met de aankondiging van ‘Een Bliksemschicht der XIXe eeuw. Met een portret van r. owen. Amst. r.c. meijer. 1859. (f 4-75).’ Het behelst herdrukken van de drie organen, waardoor zij, of liever meer in het bijzonder de Heer rudolf charles, naar buiten heeft gewerkt, die evenmin licht hebben verspreid als de bliksem waarmede de titel ze schijnt te willen vergelijken, en die hun cadre nog ruimer stelden dan De Dageraad, zoodat zij behalve Deïstische ook onverschillig ‘Materialistische, Pantheïstische etc. etc. (sic) stukken’ wenschten op te nemen. 1o. Het verbond der vrije gedachte. 2o. De regtbank des onderzoeks. 3o. De Tijdgenoot op het gebied der rede, - zamen een lijvig boekdeel met eene bonte verzameling van allerlei stukken van heele of halve geestverwanten dier philosophie d'un ordre inférieur. Daar die tijdschriften het evenmin als hun redacteur hebben kunnen volhouden, is dit het eenige blijvende wat het nageslacht er van zal kunnen bespeuren, - en in zooverre is de uitgave zeer gepast.

Gewerd ons thans een complete Jaargang van De Waarheid, Bijbelsch Geschrift ter bevordering van kennis en godzaligheid, door Ds. molenaar, te Arnhem, bij j.w. swaan, wij vonden in dit vervolg slechts bevestigd wat door ons in dit tijdschrift, 1858, bl. 404 v., 't zij ten voor- of ten nadeele van 't begin gezegd is. Daar dus eene nieuwe aankondiging eene bloote herhaling der vroegere zou moeten worden, meenen wij volle vrijheid te hebben onze lezers eenvoudig naar deze te verwijzen.


v.p.

Mr. b. cohen, Advokaat te Groningen, schreef eene Hollandsche Dissertatie over den Lijfsdwang in Handelszaken (Leiden, j.w. van leeuwen. 1859). Hij gaat daartoe de geschiedenis na, onderzoekt de vraag voor welke schulden en aan welke personen de lijfsdwang kan worden ten uitvoer gelegd, en eindelijk leert hij hoe ze wordt geëxecuteerd en
{==344==} {>>pagina-aanduiding<<}
geschorst of opgeheven. Gaarne bevelen wij deze compilatie aan omdat ze volledig en duidelijk is, doch gelooven dat de schrijver beter had gedaan om op den titel van zijn werk niet te zeggen, dat hij alleen over den lijfsdwang in handelszaken spreken zou; zijn boek toch is veeleer eene beschouwing van den lijfsdwang in het algemeen. De statistiek die zijn werk volgt is zeer interessant, en toont hoe weinig gebruik van dit onpractische regtsmiddel wordt gemaakt, waarvan de afschaffing dikwijls niet ten onregte is verlangd.

Bij al hetgeen over de Gemeentewet is en nog wordt geschreven, ontbrak ons nog een doorloopende commentaar op die belangrijke wet. Wel is waar bezitten wij de belangrijke uitgave van boissevain, maar deze is alleen geput uit de beraadslagingen, en verscheen kort na de afkondiging, zoodat de schrijver de practijk niet heeft kunnen raadplegen. Mr. c. de jonge gaf nu te Zierikzee bij s. ochtmann een Commentaar in het licht over de eerste 119 artikelen der wet, en dus niet over het minst belangrijke gedeelte. Doch hopende dat hij ons ook het tweede gedeelte schenken zal, haasten wij ons zijn arbeid belangrijk te noemen en aan te prijzen. Voor eene doorloopende beoordeeling is een dergelijk werk uit den aard der zaak niet geschikt, wil de beoordeeling niet grooter worden dan het werk zelf; maar dit kunnen wij verzekeren, dat wij bij de lezing van de meeste der aanteekeningen het boek met vertrouwen aanbevelen, er onze literatuur mede gelukwenschen en hopen, dat het tweede gedeelte ons niet onthouden worde.

De geleerde Dr. g.d.j. schotel heeft aangevangen een tijdschrift uit te geven, dat op onbepaalde tijden, naarmate er stoffe is, zal uitkomen. Het is getiteld: Dordrecht, en is gewijd aan de geschiedenis van die aloude stad en wat daarmede in betrekking staat; het is tevens eene poging om de oude documenten welke tot opheldering van Dordrechts historie dienen kunnen te verzamelen en voor vernietiging te bewaren. In de eerste aflevering vinden wij eene uitvoerige en belangrijke mededeeling omtrent Het geslacht van der mijle, waarbij eene zeer nette afbeelding van het wapen van die beroemde familie gevoegd is. Verder geeft de zamensteller, onder den

{==345==} {>>pagina-aanduiding<<}
titel Allerlei, verscheidene opmerkenswaardige aanteekeningen, welke allen op oude gebruiken in Dordrecht betrekking hebben, of eenige belangrijke antiquiteit in die stad tot onderwerp hebben.
Moge de geleerde verzamelaar spoedig weder genoeg stoffe hebben om eene tweede aflevering van dit tijdschrift het licht te doen zien.

Het is te kort geleden, dat wij de eerste uitgave van Jan Faessen, door lodewijk mulder, met groote ingenomenheid begroetten, dan dat wij noodig zouden hebben veel te zeggen over de tweede uitgave daarvan thans in de Guldens-Editie (Arnhem, bij d.a. thieme). Wie zich ons toen uitgesproken oordeel (Jaarg. 1857, Dl. I, bl. 521) herinnert, zal zich niet verwonderen dat de behoefte aan eene tweede uitgave zich zoo spoedig heeft doen gevoelen. Wij voor ons verheugen ons er zeer over, als een bewijs, dat een boek zoo eenvoudig en degelijk als een roman zijn kan en inderdaad lief en onderhoudend, en bovendien van echt Hollandschen geest en inhoud, de sympathie gevonden heeft die het verdient.

De ‘Tafereelen uit het Drentsch Dorpsleven, door c. van schaick’, hebben een tweeden druk beleefd (Meppel, h. ten brink. 1848. 2 Deelen kl. 8vo. f 2-90). Voor tien jaren kwamen ze het eerst uit bij kruseman voor den dubbelen prijs, en het is gelukkig dat ze thans meer binnen het bereik van iedermans beurs zijn gesteld. Want het is een zeer geschikt boekje voor het volk. De Schrijver, die, voor dat hij zich aan de stralen van de keerkringszon blootstelde, een lieveling van het publiek was geworden, bezit in ruime mate de eigenschap van een aangenaam verhaler te zijn, eenvoudig, zeer eenvoudig, maar aardig. Hij doet in vele opzigten aan cremer denken, hoewel hij aan de eene zijde minder natuurlijke finesse bezit, aan de andere in stijl en inkleeding iets meer afgewerkts, maar ook meer gekunstelds heeft en ook in vlugheid en gemakkelijkheid hem niet evenaart. Doch wat zullen wij tweemaal denzelfden weg loopen? In den Jaargang van 1849 van dit Tijdschrift zijn deze ‘Tafereelen’ reeds uitvoerig genoeg besproken. En inderdaad is het een boekje,

{==346==} {>>pagina-aanduiding<<}
dat ruimschoots verdient na tien jaren nog eens aan het publiek vertoond te worden.

Onder de zeer aangename boekjes om in een uurtje van uitspanning te lezen bevelen wij aan: Twee Vertellingen van berthold auerbach. Doesb. w. becking. (Zonder jaar - zeer onbehoorlijk!). Netjes uitgegeven en door eene bekende hand los en goed vertaald behelst het een paar tafereeltjes, verleden jaar in auerbach's Familienkalender verschenen. Het eerste, ‘Gellert's laatste Kersweek’, is eene uitwerking van de bekende anecdote der eenvoudige hulde door een boer aan den in zijn tijd zoo hoog geschatten gellert gebragt. Aan de eene zijde de juiste hoewel eenigzins geïdealiseerde voorstelling van hetgeen gellert voor zijne tijdgenooten was, aan de andere zijde die boer, die hier tegen boerenmanier eens zijn boerenhart volgde, zijne krenterige aarzelingen en zielsbenaauwdheid, - zijn meesterlijk geschetst. In het tweede, een dorpstafereel, zal men auerbach's lieven trant wedervinden zonder zijne phantastische hoogzwevendheid. - Een enkele flater als b.v. bl. 41: ‘De Professor leest heden niet’, voor ‘geeft geen college’, had ik van een gestudeerd persoon - dat is immers de vertaler? - niet verwacht.

Beknopt Leer- en Leesboek voor de Jeugd, over wetenschappelijke onderwerpen, door g. van sandwijk, Hoofd-Onderwijzer der stads Burgerschool, te Purmerende. Tweede veel verbeterde druk. Te Purmerende, bij J. Schuitemaker. 1858. In 12mo. f : - 30. - In een bestek van 108 bladzijden worden achtereenvolgens de hierna genoemde onderwerpen behandeld:
I. Wereldkunde. II. Aardkunde. III. Natuurkunde. IV. Levensleer. V. Menschkunde. VI. Zielkunde. VII. Pligtenleer. VIII. Landhuishoudkunde. IX. Handel. X. Scheepvaart. XI. Visscherij. XII. Handwerken.
Het kon wel niet anders, of deze, tot veelzijdige beschouwing aanleiding gevende zaken moesten hier uiterst beknopt worden voorgedragen. Wij zeggen het dan ook onbewimpeld: het geheel ziet er nog al vrij bont uit. Trouwens, dit was te verwachten, wanneer men het doel, hetwelk de Schrijver zich voorstelde, in aanmerking neemt. Hij wilde zijnen medeonderwijzers een leer- en leesboek aanbieden, waarin der jeugd

{==347==} {>>pagina-aanduiding<<}
een kort begrip gegeven wordt van eenige belangrijke wetenschappen en bedrijven, die minder algemeen op de lagere scholen onderwezen worden, en waarvan toch de kennis, zijns inziens, noodig en nuttig is.
Aan den voet der bladzijden zijn vragen geplaatst, welke moeten dienen tot gemak van de leerlingen, die daardoor in de les zich zelven kunnen oefenen. Dit is ten minste de reden, die de Schrijver voor het aanwezen dezer vragen opgeeft, en dit verwondert ons van een practischen onderwijzer, gelijk de Heer van sandwijk is. - Wij voor ons (men houde het ons ten goede) beschouwen de vragen als overtollig en ondoeltreffend; want: 1o. zijn onze jongelui in het geheel niet gezind om vragen tot zich zelven te rigten, en 2o. zijn vragen als de volgende: ‘Wat heeft ieder mensch? (bl. 46), Wat is God? (bl. 47), Wat is Gods overalomtegenwoordigheid? (bl. 48), Hoe zijn onze ouders, als wij ziek zijn?’ (bl. 53) niet zeer geschikt om op de lagere scholen beantwoord te worden. Voorts vinden wij dat b.v. de verklaring van het fabriceren der compositiekaarsen (zie bl. 105), die niet gedoopt, maar gegoten worden, nog al te wenschen overlaat.
Dit alles belet niet, dat wij het werkje over het algemeen als zeer onderhoudend beschouwen. Het kan met nut gebruikt worden, en wij wenschen het van harte een derden druk toe.
De Heer schuitemaker geeft, voor weinig geld, goed papier en eene nette uitvoering. Ook hij verdient lof.
z. 1859.


l.a.h.

Boeken zijn niet om in den zak te steken, maar om te gebruiken; maar toch is er eene classe van taalgeleerden die sedert onheugelijke tijden nog maar niet kan afstappen van het idée zalwoordenboek. Meestal zijn dat boeken die te groot zijn om in den zak te steken en te klein om een behoorlijk woordenboek te zijn. Maar in den zin van goedkoop woordenboek is het een noodzakelijk kwaad. Wei is waar eene lijst van woorden met eenige beteekenissen er naast, bijna geheel zonder de phraseologische eigenaardigheden der beide talen in aanmerking te nemen - is een zeer gebrekkig hulpmiddel om eene vreemde taal te leeren, maar f 1-50 is ook

{==348==} {>>pagina-aanduiding<<}
niet veel. Voor dat geld (en in linnen band voor f 1-70) heeft de Heer g.b. van goor uitgegeven: ‘A New Pocket Dictionary of the English and Dutch and Dutch and English languages, by a. jaeger.’ Wij hebben niet kunnen merken dat het noch ten goede noch ten kwade veel van andere dergelijke woordenboekjes voor schoolgebruik verschilt. Maar dit is zeker, dat de prijs verbazend laag is: de uitvoering is inderdaad zeer net en keurig te noemen, en het behelst ruim 700 bladz. in twee kolommen 12mo. Uit dat oogpunt verdient het hoogen lof.

Er behoort eene zekere naïveteit toe, om de wereld te vereeren met geestesproducten, zooals de Heer p.j. kikkert onlangs gegeven heeft in zijne ‘Raadgevingen aan Landverhuizers naar Noord-Amerika’ (Tholen, j. steenmeijer. 1859). Hij verzekert stoutweg, dat hij ‘op grond eener driejarige ondervinding’ spreekt en ‘met de grootste aandacht dit land’ (b.v. van het Utah-meer tot de punt van Florida?) ‘doorreisd’ heeft en ‘alles wat slechts eenigzins zijne aandacht tot zich trok doorzocht’ - en discht u nu zulke algemeenheden op, dat ik haast niet kan gelooven dat hij er ooit geweest is. Iemand die zelf aan gene zijde van den Atlanticus het doen en drijven der Americanen heeft gezien, zal niet zoo in het onbepaalde over de Vereenigde Staten spreken, zonder ergens aan te geven, welken staat, welke stad hij bedoelt, waar hij dit of dat, zooals hij voorgeeft, zelf ondervonden heeft; zal niet van ‘de Hudson’ als van eene hoofdrivier van de Unie spreken, of vertellen van het noord-westelijk gedeelte der Vereenigde Staten met een gloeijenden tropischen zomer; of schrijven ‘Massasucht’ (Massachusetts) en ‘help your selve’, enz. enz. En al ware het maar alleen om den stijl, zou men toch moeten wenschen dat zoo iemand zijn geschrijf ongedrukt liet.

Iets meer kan men rekenen dat dezelfde Heer op zijn terrein is in ‘Handleiding tot eene zuivere en spoedige beoefening van het kunstmatig Koopmans- of Italiaansch Boekhouden’ en wat er verder in den ellenlangen titel volgt. Dat kan ten minste voor eenvoudige winkeliers niet ganschelijk ongeschikt geacht worden, hoewel de vorm van vragen en antwoorden er iets flaauws aan geeft.







{==349==} {>>pagina-aanduiding<<}

Boekbeschouwing.

Het Leven van Jezus, den Zoon Gods en den Zaligmaker der wereld, wetenschappelijk-populair beschreven door Dr. L.S.P. Meyboom. Eerste Deel, Afd. II, Stuk 2 en 3, en Afd. III, met Tweede Deel, Afd. I, St. 1. Te Groningen, bij J.B. Wolters. 1854, 1857, 1858. In gr. 8vo. 545, 533, 560 bl., te zamen f 14-70.

Na van de twee eerste boekdeelen van dit belangrijke werk in dit Tijdschrift eene beoordeelende aankondiging te hebben gegeven (*), meenden wij, niet gedurig op de afzonderlijke gedeelten van een zoo uitvoerig werk kunnende terugkomen, te moeten wachten naar de voltooijing van het eerste hoofdgedeelte van het geheel: jezus zoo als Hij uitwendig wandelde. Dit nu is het geval ongeveer ter helfte van het laatst uitgegeven boekdeel. Het derde boekdeel (van het werk D. I, Afd. II, St. 2) bevat het vervolg van jezus' openbaar leven op aarde; het vierde (D. I, Afd. II, St. 3) beschouwt dat hoofdtijdvak van jezus' aardsche leven uit verschillende oogpunten; het vijfde behelst ten deele (D. I, Afd. III) jezus na zijn openbaar leven op aarde, en ten deele (D. II, Afd. I, St. 1) den aanvang der beschouwing van jezus' inwendig leven. De beschouwing van dit laatste behoort eigenaardig tot die van de twee volgende boekdeelen, wanneer die zullen zijn in het licht gegeven en daarmede de uitgebreide arbeid voltooid.
Omtrent den inhoud van het voor ons liggende gedeelte kunnen wij kort zijn; alleen zij ter verduidelijking van dien des vierden boekdeels opgemerkt, dat het eene beschouwing geeft van jezus' spreken over zich zelven en zijn plan, het tooneel en de bestanddeelen van zijne werkzaamheid, jezus als leeraar en volksopvoeder, als Evangelie-prediker, zijne werken, jezus als opvoeder zijner Apostelen, zijn wandel voor God en menschen, en levenslot. Het einde der behande-
{==350==} {>>pagina-aanduiding<<}
ling van jezus' verheerlijkt leven wordt gevolgd door een Slot, behelzende beschouwingen, die het geheel van jezus' uitwendig leven op aarde betreffen (t.w. de wonderen, met jezus en ten zijnen gevalle geschied), benevens eene zamenvatting van het geheel (waarin aangetoond wordt, dat jezus' uitwendig leven één geheel uitmaakt, met poging tot aanvulling van de - toch wel niet tot 's Heeren uitwendig leven behoorende - gaping tusschen zijn dood en opstanding, en de gronden worden opgegeven, die tot zijn voortdurend leven en werken in den hemel doen besluiten).
Hetgeen in dat slot naar aanleiding van Luk. xxiii:43, 1 Petr. iii:19, 20, en iv:6 wordt opgemerkt, geeft ons aanleiding om te wijzen op de groote volledigheid, die, gelijk dit Leven van jezus in het algemeen, zoo ook het hier aangekondigde gedeelte des werks kenmerkt. Zelden wordt iets, dat ter opheldering dienen kan, voorbijgegaan, en is de Schr. blijkbaar voor zich zelf tot volkomen helderheid aangaande al het daarvoor vatbare gekomen eer hij schreef, het gelukt hem meestal, zijne lezers van de juistheid zijner opvatting te overtuigen, ook schoon hij niet altijd - en hoe ware dit ook mogelijk? - die van anderen wederlegt. Op enkele plaatsen niettemin heeft hij ons in dit laatste opzigt onbevredigd gelaten. Zoo gaat hij de eigenlijke opvatting van Joh. xiii:14, 15 als instelling der voetwassching geheel en al voorbij, als ware daarvoor niets te zeggen (*). Zoo wordt mede geene notitie genomen van die opvatting van 1 Cor. xv:6, welke aan het woord ἐϕάπαξ zijne eenig ware, overal elders in de gewone vertaling van het N.V. behouden beteekenis, éénmaal, laat behouden en de ‘500 broederen’ aan welke de verrezen jezus slechts ééns verscheen, onderscheidt van hen, aan wie Hij zich meermalen openbaarde. Het verwondert ons, dat een zoo ervaren en
scherpzinnig kenner van het N.V. zich door eene verkeerde vertaling heeft laten verkloeken, vooral nadat van hengel, zich voor het reeds door beza vertaalde

{==351==} {>>pagina-aanduiding<<}
semel en niet simul heeft verklaard. Het adverb. ἐϕάπαξ wordt elders (Rom. vi:10, Hebr. vii:26, ix:12, x:10) en alleen zoo gebruikt, dat het in den sterkst mogelijken zin voor ‘ééns en ook niet meer dan ééns’ wordt gebezigd. Bovendien moet meyboom nog al tot eenige onderstellingen toevlugt nemen om aan eene verschijning van den opgewekten jezus aan een zoo groot getal te gelijk, eene voegzame plaats in de harmonistiek aan te wijzen. Het is waar, de duidelijke aanwijzing eener tijds-opvolging door het herhaalde ‘daarna’ maakt het moeijelijk, tusschen de verschijning aan ‘de twaalve’ en eene afzonderlijke aan jacobus, die te plaatsen, welke slechts in het algemeen een groot getal ‘broederen’ omvat, aan welke jezus na zijne opstanding zich slechts ééns heeft geopenbaard, tenzij men aanneemt, dat toch, schoon het niet in het woord ἐϕάπαξ zij uitgedrukt, de verschijning aan die allen te gelijk hebbe plaats gehad. Maar tegen de allergestrengste toepassing van het ‘daarna’ als aanduiding van tijds-opvolging in 1 Cor. xv:5-7 pleit, dunkt ons, de vermelding van ‘de twaalve’ (vs. 5) en ‘al de Apostelen’ (vs. 7), - eene onderscheiding, die wij nergens bevredigend opgelost hebben gevonden. Doch, 't is hier de plaats niet om daarover verder uit te weiden.
Meestal echter bepaalt meyboom zich niet bij het geren van zijne opvatting, maar verdedigt haar tegen anderen, en dat op zeer scherpzinnige wijze. Een voorbeeld daarvan levert hetgeen wij vinden opgemerkt ten einde het gevoelen aannemelijk te maken, dat door ‘Galilea’, Matth. xxviii:7 niet het landschap van dien naam, maar een der toppen van den Olijfberg te verstaan zij, welke top daarvan dien naam zou hebben, dat de weg naar het landschap Galilea er langs of over liep, en er dan ook eene karavansera van dien naam ten behoeve van de Galileesche feestreizigers zou gestaan hebben. Matth. xxviii:16 zou dan de ‘berg’, waar jezus zijne elf getrouwe discipelen bescheiden had, geene nadere plaats-aanduiding, maar eene appositie wezen en dat gedeelte van den Olijfberg door jezus bedoeld zijn Matth. xxvi:32. Dit denkbeeld, het eerst zooveel wij weten door harduin voorgestaan, is door c.p. sander, Evang. Luthersch Pred. in der tijd te Rotterdam, ontwikkeld en verdedigd in een stukje, getiteld: Jesus, zijnen Apostelen, op denzelfden dag zijner verrijzenis, in Galilea verscheenen (Rotterdam, bij j. hendriksen, 1814) en

{==352==} {>>pagina-aanduiding<<}
daar ook aannemelijk gemaakt met aanhaling van reizigers, die verhalen, dat een der toppen van den Olijfberg den naam van Galilea droeg. En zeker is het, dat men, dit aannemende, eene menigte zwarigheden ontgaat, door welke de harmonistiek der verschijningen van den herrezen jezus wordt gedrukt. Maar 't is eene andere vraag, of men niet doe, wat van oosterzee (Leven van jezus) ten aanzien der identiteit van Matth. xxviii:9, 10 met Joh. xx:11-17, onzes inziens ten onregte, opmerkt, dat men, om kleine klippen te ontwijken, zich aan grootere prijs geeft. Immers, ἡ Γαλιλαία beteekent overal in het N.V. het landschap Galilea, en het is zonder nadere reden min waarschijnlijk, dat dit woord op deze ééne bladzijde der geschiedenis eene zoo geheel andere beteekenis hebbe, vooral omdat het πορεύειυ (Matth. xxviii:16) vertrekken, op reis gaan, wel een grooteren togt aanduidt dan uit Jeruzalem naar den slechts eenige minuten van daar liggenden Olijfberg. Doch aan de andere zijde is het ook waar, dat de twijfel van sommigen (ald. vs. 17) eerder aan eene verschijning op den dag van jezus' opstanding, althans aan de Apostelen, dan aan eene latere, denken doet. Scherpzinnig wordt door meyboom hier gebruik gemaakt van het apocryphe evangelie van nicodemus en andere berigten. De herhaling van het voorzetsel εἰς, Matth. xxviii:16, is ons nog de gewigtigste bedenking tegen het door meyboom
ontwikkelde redmiddel. De zaak verdient nader onderzoek.
Indien wij eenige proeven wilden bijbrengen van de scherpzinnigheid der opmerkingen, door welke de Schr. een somtijds verrassend licht verspreidt over voorvallen in jezus' leven, zou de keuze ons zeer verlegen maken. Ook hier volsta één voorbeeld. Bij de zalving des Heeren te Bethanië, Matth. xxvi:6-13, merkt meyboom het volgende aan ten opzigte van judas' aanmerking, als eene, die niet alleen het gevoel beleedigt, maar ook den toets van het koude verstand niet kan doorstaan. ‘Ook dan nog is judas' redenering eene drogrede. Het valt niet zwaar, dit aan te toonen. Wat is het, dat volgens judas' bewering had moeten geschieden? Maria had die zalve moeten verkoopen. Waarom? Om het geld aan de armen te geven. Maar indien het dan van maria verkeerd gehandeld was, dat zij de zalf zelve gebruikte in plaats van er geld voor te ontvangen, zou het dan nog niet veel meer

{==353==} {>>pagina-aanduiding<<}
verkeerd geweest zijn van den kooper, dat hij de somme gelds die reeds in zijne handen was, weg gaf voor die nuttelooze zalve, in plaats van ze tot eene aalmoes te besteden? Gij ziet, wat judas aanraadt, is eigenlijk niets anders, dan dat maria het kwaad, dat zij nu gedaan had, door een ander had moeten laten bedrijven. Want in hoe vele handen die nardus-olie ook mogt overgaan, één moest ze toch eindelijk gebruiken voor 't geen, waarvoor ze gemaakt was. Had judas nog eene aanmerking willen maken, die een schijn van gegrondheid had, dan zou hij hebben moeten zeggen, in plaats van die zalve voor jezus te besteden, moest zij voor de armen besteed zijn geworden. Gebruikt worden moest zij toch altijd - en zoo hier in dit geval dwaling bestond, dan moest deze liggen in de keuze van den persoon, aan wien ze was besteed. En wat hadden dan de armen aan die nardus-olie, waarvan het gebruik naar hunne levenswijze en behoeften volstrekt niet geëvenredigd was? Zeker niet veel. Nu daarentegen was de olie juist tot het doel gebruikt, waartoe zij vervaardigd was. De werkman had er zijne winst van getrokken, er een eerlijk brood voor zijn gezin aan verdiend, en de eerbiedige liefde legde in die gave nog daarenboven eene waardij, die zij in zich zelve geenszins bevatte.’ Zeer juist zijn de aanmerkingen, die daarop volgen over die bestrijding der weelde, welke nog heden ten dage op dezelfde wijze geschiedt en menig opregt en welmeenend Christen misleidt.
Gelijk voorts meyboom groote eerlijkheid aan den dag legt in het uitkomen voor de zwarigheden, die het eene of andere gedeelte der geschiedenis drukken, zoo toont hij ook zijne scherpzinnigheid om ze op te lossen. Ook hiervan zij een woord gezegd. Eene afzonderlijke beschouwing van de wonderen met jezus geschied, omvat zijne geboorte, opstanding en hemelvaart. Ofschoon nu de Schr. teregt opmerkt, dat de geheele persoonlijkheid van jezus eene intrede in en een uitgang uit het aardsche leven medebrengt, afwijkende van de gewone orde der dingen, ontveinst hij echter niet, dat de bedenkingen, tegen het eene en andere van de natuurkundige zijde ingebragt, niet met een eenvoudig beroep op het bovennatuurlijke zijn tot zwijgen te brengen. Met betrekking tot 's Heilands geboorte zonder aardschen vader, uit eene moeder alleen, zijn reeds in het eerste Stuk de moeijelijkheden rond

{==354==} {>>pagina-aanduiding<<}
en eerlijk erkend. Hier wordt de Hoogl. miquel aangehaald, ten einde te doen zien, dat de mannen der natuurkundige wetenschap zelven het redelijke erkennen van eene scheppende tusschenkomst der Almagt, ook nog na het ontstaan van de tegenwoordige orde der dingen. En inderdaad, het wegen van zwarigheden moge veel van subjective zienswijze afhangen, wij voor ons vinden veel meer bedenking op de laatste, dan op de eerste bladzijde der geschiedenis van jezus' verblijf op aarde, en 't verwondert ons niet, dat luther, ware het dan op anderen grond, de eigenlijke ligchamelijke hemelvaart van jezus verwierp, en dat brennecke (*) toevlugt nam tot halsbrekende exegetische sprongen, ten einde te doen gelooven, dat de Evangelie-geschiedenis ook anders moet worden opgevat. Meyboom, zeer goed inziende, dat men zich in een ‘wetenschappelijk-populair’ werk in den tegenwoordigen tijd niet met magtspreuken kan behelpen, zegt er van: ‘Eene vraag, die zich bij het lezen van de
verhalen der Evangeliën aangaande jezus' hemelvaart aan ons opdringt, is deze: hoe is de Heer opgevaren? Met dat ligchaam van menschelijk vleesch en bloed, waarin de Apostelen Hem bij het laatste zamenzijn voor hunne oogen zagen staan? Uit de woorden van het verhaal kan naauwelijks iets anders worden opgemaakt. En toch weten wij genoeg van den bouw en de geaardheid der aardsche levende ligchamen, om te kunnen verzekeren, dat voor het bestaan van een menschelijk ligchaam de invloed en de drukking van den dampkring der aarde onmisbaar zijn. Het bestaan van vleesch en bloed buiten den druk van den dampkring der aarde, in den ijlen wereldaether wordt door de wetenschap ten stelligste voor onmogelijk verklaard. Moeten wij ons dan eene oplossing van 's Heeren ligchaam onder het henenvaren denken?’

{==355==} {>>pagina-aanduiding<<}

.... ‘En wat antwoord hebben wij? Geen antwoord. Hier schieten onze verbeelding en onze wetenschap te kort. En wanneer menigeen, alleen op deze zwarigheden wijzende, daarin genoegzamen grond meent te vinden, om het verhaal van 's Heeren hemelvaart te verwerpen, dan kunnen wij hem die bezwaren niet wegnemen.’ Doch daarbij blijft meyboom niet staan: hij neemt de drie genoemde feiten zamen, en ontwikkelt, dat zij in een geloofwaardig licht treden, ‘zoo men ze in verband brengt met het leven waarin zij voorkomen, met den persoon wien zij treffen (betreffen), en met het doel dat zij moeten helpen bereiken.’ En na dit te hebben ontvouwd besluit hij aldus: ‘En vraagt men ons: waarheen is jezus opgevaren, en wat is er van zijn menschelijk ligchaam geworden? Wij antwoorden, dat wij het niet weten, maar dat het ook niets ter zake doet. De blijvende waarheid, die den menschen op overtuigende wijze geopenbaard moest worden, is deze: dat de geest onsterfelijk is, door geenen dood te vernietigen, en dat een geest, zoo ontwikkeld, zoo geheiligd, zoo levende als die van jezus, niet alleen op aarde in het menschelijke leven eene eervolle en glorierijke plaats kan bekleeden, maar ook voor den hemel, voor hoogeren, uitgebreideren en zaligeren werkkring geschikt is, en na het aardsche leven daartoe overgaat. Dat is in en door jezus' opstanding en hemelvaart den menschen van dat geslacht gebleken. De vorm der feiten was naar hun inzigt en hunne vatbaarheid berekend. De waarheid is het eigendom des menschdoms geworden, eene duurzame bezitting, die niet weêr verloren gaat. En al ware nu jezus nergens ligchamelijk heengevaren, al is daar boven onze hoofden de troon des hemels niet, zoo als de Joden meenden, al ware jezus' menschelijk ligchaam later naar de aarde teruggevallen of in hoogere sfeer verdampt, het doet niets ter zake.
Dat ligchamelijk opstaan toch en het ligchamelijk opvaren is slechts de vorm, waaronder de onzigtbare waarheid zich het eerste voor menschen waarneembaar en verstaanbaar maakte. In dien vorm schuilt het wezen der waarheid niet. Is de waarheid zelve maar eerst gezien, waargenomen, gekend en erkend, dan heeft de vorm zijne dienst gedaan, en kan verder zonder schade blijven waar hij wil.’
Eindelijk merken wij nog op, hoe schrander meyboom de

{==356==} {>>pagina-aanduiding<<}
bezwaren, die zich bij het lezen van sommige gedeelten der geschiedenis opdoen, weet op te lossen. Ten voorbeelde daarvan wijzen wij op het verdorren, op jezus' bevel, van den onvruchtbaren vijgeboom, Matth. xxi:18, 19 (*). Het zestiental bladzijden, aan dat voorval besteed, is niet te veel, als men let èn op het zonderlinge van het gebeurde zelf, èn op het onderwijs, dat jezus er uit ontleent. Men zegt: hoe kon jezus vijgen aan een boom verwachten, daar het er het saizoen niet toe was? Vergiste jezus zich omtrent het al of niet voorhanden zijn van vrucht - strijdt dat niet tegen zijne goddelijke grootheid? Was het vloeken van een levenloos voorwerp, dat niets misdeed, jezus niet onwaardig? Is het verdelgende karakter van dit wonder niet in strijd met het behoudende en zegenende van al de overige? Al die bedenkingen worden door onzen Schr. op bevredigende wijze opgelost. Slechts komt het ons voor, dat het volgende, ter wegneming van de laatste zwarigheid, weinig bewijst. ‘Dit wonder is eene daad, waardoor het leven eener plant wordt vernield. Maar zulke daden zijn er meer van den Heer. Hij verdedigt het afplukken van nog niet geheel rijpe korenaren door zijne Apostelen; Hij gelast petrus, den angel uit te werpen en den stater te nemen uit den mond van den eersten visch,
dien hij op zal halen, en wiens leven dus daaraan zal worden opgeofferd; Hij laat het toe, dat bij de genezing van den bezetene te Gadara eene geheele kudde omkomt; Hij gelast zijnen discipelen het net uit te werpen, of heen te gaan om het paaschlam te slagten.’ Van deze voorbeelden kunnen alleen de zwijnen en zoo men wil ook eenigzins de stater gelden; de overige betreffen zoodanige opofferingen van planten of dieren, die in den gewonen loop der dingen dagelijks plaats hebben.
Doch wij mogen niet meer ruimte vragen voor de aankondiging dezer boekdeelen, en behoeven zulks ook niet, daar het werk reeds zoo lang en zoo gunstig bekend is. De aan-
{==357==} {>>pagina-aanduiding<<}
merkingen, die wij er op hebben, zijn weinige, en wierden beter aan den Schrijver, dan in eene recensie aan het publiek medegedeeld. Met slechts ééne besluiten wij. In de gelijkenis van de wijngaardeniers, Matth. xxi:33-46, vindt Meyboom, op het voetspoor o.a. van van oordt, Het Kruis van christus, bladz. 53 volg. eene aanduiding, dat de dood van jezus niet het eigenlijke doel zijner verschijning, niet de conditio sine qua non ter bereiking van het oogmerk dier verschijning was (Boekd. III, bladz. 238), terwijl nogtans een weinig verder (bladz. 243) uit Joh. xii:24 wordt afgeleid, dat het ‘verbreken van 's Heeren ligchaam’ zedelijk noodwendig was om der wereld het leven te geven. Tegenstrijdigheid is er niet tusschen het eene en het andere voor wie een onderscheid maakt tusschen hetgeen geldt aan de zijde van God en aan die der menschen; maar het ware toch, o.i. gepast geweest, ter voorkoming van mogelijk misverstand, op dat onderscheid opmerkzaam te maken.
Het tweede gedeelte van Boekd. V behoort tot de tweede hoofd-afdeeling des werks, naar welker voltooijing wij verlangend uitzien, ook op grond van hetgeen er hier reeds van te lezen is. Wij wenschen den bekwamen Schrijver voorspoed op het voortzetten van zijne allerbelangrijkste taak. Over het uitwendige voorkomen des werks behoeven wij bij 't aankondigen van vervolg-deelen niet te spreken. De stijl is duidelijk, aangenaam, gepast; de taal zuiver, zoodat vlekjes als het boven aangehaalde zaligeren, en: ‘dat jezus zich den christus genoemd had’ (III, 476), zeldzaam zijn.

o.


h.m.c.v.o.


Waarheid in Liefde. Godgeleerd Tijdschrift voor beschaafde Christenen. Nieuwe Reeks, bijzonder gewijd aan de opbouwing der Evangelisch-Catholieke Kerk der Toekomst. Onder medewerking van een Godgeleerd gezelschap, uitgegeven door P. Hofstede de Groot, L.G. Pareau, J. Sonius Swaagman, W. Muurling, L.S.P. Meyboom. Jaargang 1858. Te Groningen, bij J. Oomkens, J. zoon. 1858. In gr. 8vo. 830 bl. f 8 - : per Jaargang.

't Zou een even vervelend als overtollig werk worden, wanneer

{==358==} {>>pagina-aanduiding<<}
wij - gelijk dit bij den eersten Jaargang der nieuwe Serie gevoegelijk door ons geschieden kon - onze beoordeeling van 't Groninger Tijdschrift telkens met algemeene beschouwingen over aard en strekking wilden inleiden. Met een verslag dus nopens de afzonderlijke stukken meenen wij allezins te kunnen volstaan.
De bundel wordt geopend met de Verhandeling van Prof. hofstede de groot over het onderscheid van vrijheid van wil en van handeling. Zonder ons voor dit pas opzettelijk in den disteligen strijd tusschen determinisme en indeterminisme te mengen, verklaren we toch te deelen in de publieke opinie, dat het determinisme hier te lande zijne consequentiën te verre, veel te verre begint te trekken, en dat eene reactie van bevoegde zijde als een noodwendig antidotum moet beschouwd worden. Als zoodanig is, nevens de studie van hoekstra, ook dit - naar gewoonte, smaakvol geschreven - opstel van den Groninger Hoogleeraar, al houdt niet elk zijner argumenten evenzeer steek, der lezing en overweging dubbel waardig. Vooral niet minder intusschen hebben we op met zijne opmerkingen over den kerkelijken toestand van België, waaraan later nog een woord over de worsteling in België is toegevoegd. Er is in België veel goeds; er is vele mogelijkheid van vooruitgang; er is ontvangbaarheid voor meer goeds, ook voor het vrije Evangelie; er is groote behoefte aan betere kennis van 't Evangelie; in die behoefte moet van buiten, met name uit Nederland, voorzien worden: - deze vijf belangwekkende gezigtspunten zijn met even juisten blik opgegrepen, als met fiksche trekken in 't licht gesteld.
Wanneer we nu naast deze beide stukken het verslag plaatsen van paret's paulus und jesus, door dezelfde bekwame hand opgemaakt, dan hebben we genoemd wat in onze schatting de meeste waardij, althans de meeste aantrekkelijkheid aan den Jaargang bijzet. In zijne soort is nogtans niet minder geacheveerd de, slechts ten deele van elders ontleende, beschouwing van douwes over georg cassander en zijne Godgeleerdheid. Maar, ontzeilt d. reeds niet gehéél de klip van te groote uitvoerigheid, waardoor zoovele hedendaagsche monographiën meer vermoeijen dan boeijen, in veel grooter mate treft deze bedenking - hoeveel lofs wij ook anders voor stijl en inhoud over hebben - den om zijne wijdloopigheid in

{==359==} {>>pagina-aanduiding<<}
tweeën gesplitsten arbeid van den jongeren hofstede de groot over den voortreffelijken channing. En of ook wel die andere, nog gevaarlijker klip der monographiën - de zucht om niet dan goeds of zelfs uitmuntends in zijn held te vinden - door h.d.g. even gelukkig als door d. vermeden is? De historiebeschrijving, die ons engelen of duivelen in steê van menschen schildert, is helaas! ook na hase nog niet geantiqueerd.
De Aanwijzing van den geleerden diest lorgion, dat men onder de Protestanten sedert luthers dood tot de Dordsche Synode in menig opzigt van de goede beginselen der Hervormers is afgeweken, heeft, voor een deel ten minste, te zeer het voorkomen van een beter in een kerkhistorisch compendium t'huis behoorend overzigt der theologische geschillen gedurende dat tijdvak, dan dat wij - in weêrwil van de daarbij ten toon gespreide rijke zaakkennis - ook haar met volle bevrediging uit de hand konden leggen. Ze is overigens het laatste der grootere stukken, dat ons te vermelden overschoot. Onder de vele kleinere bijdragen, wier optelling en beoordeeling wel niemand van ons vergen zal, maken we te dien aanzien echter eene eervolle uitzondering met de inderdaad merkwaardige proeve van heerschappij-voering des Staats over de Hervormde Kerk in Nederland tijdens de Republiek, zóó veelzijdig merkwaardig, dat wij haar gaarne een plaatsje in het Archief, als blijvend repertorium onzer Kerkgeschiedenis, hadden gegund.
Het ‘Overzigt der Godgeleerde Letterkunde’, van welks met 1858 begonnen verdeeling over de gezamenlijke vier stukken wij reeds vroeger bij eene anticipatie, die uit ingenomenheid voortsproot, hebben gewag gemaakt, handhaaft zijn welverkregen en gevestigden roem. Even zoo de Uitgever. Hem en meer nog der Redactie onze beste wenschen!


v.p.





Godsdienst en Kunst. De afhankelijkheid der laatste van de eerste. Door S. Hoekstra, Bz., Theol. Doct. en Hoogleeraar te Amsterdam, bij P.N. van Kampen. 1859. In gr. 8vo. 68 bl. f : - 90.

De titel herinnert zeer van der hoeven, jr.'s De Godsdienst het wezen van den mensch. Doch terwijl bij dezen de inhoud zóó consequent aan den titel beantwoordt, dat men,

{==360==} {>>pagina-aanduiding<<}
v.d.h. volgende, het paradoxe facit: een ongeloovige, als b.v. d'alembert, = een dier, zou moeten aannemen, heeft h. het met zijn titel - die toch, strikt genomen, beduidt, dat er zonder Godsdienst geen Kunst hoegenaamd bestaan kan - gelukkig zoo naauw niet genomen. Niet alleen had hij dan immers geene vraag als deze mogen opperen: ‘Is het niet, helaas! van de betooveringen van de muziek, dat de schandelijkste verleiding zich bedient om haar ongelukkige slagtoffers te bedwelmen en ze zoo in haar netten te verwarren?’; maar hij zelf wil wel uitdrukkelijk de kunst liever ‘de zuster, dan de dochter van de godsdienst’ genoemd hebben. Dit slechts begeert hij aan te toonen, dat het heiligste en edelste - en mitsdien het hoogste - der kunst zonder de godsdienst niet te bereiken zij, daar toch de kunst zich uit het gebied der natuur en des werkelijken levens tot dat der idealen moet opheffen, en de verhevenste idealen juist in de godsdienst, en nergens elders, worden aangetroffen. Is hiermede de betrekkelijke afhankelijkheid der kunst van de godsdienst door h. voldongen, hij wil omgekeerd ook wel de afhankelijkheid der godsdienst van de kunst toegeven, doch niet zóó, dat - gelijk velen in onze dagen met schiller zouden verlangen - aesthetisch en religieus gevoel geïdentificeerd worden, en het laatste in 't eerste gerekend wordt op te gaan. ‘Wie fijn gevoel heeft voor het schoone, wordt daardoor nog niet zedelijk; want zedelijkheid heeft niet alleen een schoone, maar ook een hoog ernstige zijde en kost langdurigen en moeijelijken strijd. Alleen zal het goede zoowel als de zonde zich bij hem, die aesthetisch ontwikkeld is, in fijner vormen vertoonen.’
Der Kunst, die, ‘meer dan nu geschiedt, door de godsdienst behoorde geadeld te worden’, het hooge belang, dat zij bij de Godsdienst - en aan deze, ‘die in de hedendaagsche humanistische beweging niet of naauwelijks schijnt meê te doen’, het hooge belang, dat zij bij de kunst heeft, op 't hart te drukken - ziedaar het treffelijke doel, 't geen h. zich met deze rede, in Felix Meritis uitgesproken, heeft voorgesteld, en waarin hij uitnemend is geslaagd.
We hebben zeker onze bedenkingen. Het Heldendicht ná homerus zóó gladweg voor ‘onnatuur en wansmaak’ te verklaren, wil er bij ons geheel niet in; evenmin met het oog op de Romeinen, waar die epitheta ons voor de Pharsalia of

{==361==} {>>pagina-aanduiding<<}
Thebaïs reeds hard genoeg, maar voor de volschoone Aeneïs - regtuit gezegd - wónderlijk klinken, als op den nieuweren tijd, waar, nevens camoëns, onbegrijpelijker wijze ook de groote tasso door h. is overgeslagen, wiens epos homerus welligt het naast op zijde streeft, en daarenboven - getuige de bezoekers van Italië - reeds alleen voldoende is om h.'s bewering, dat het heldendicht niet meer beantwoordt aan zijne ‘bestemming om in het hart van 't volk te leven’ te schande te maken! Dat ‘de beschaafden onder ons’ zulke meesterstukken ‘lezen, maar er geen hart voor hebben’, mogt wel eens niet sterk voor de fijnheid of louterheid hunner beschaving pleiten; althans zouden wij voor ons dat verschijnsel veiligheidshalve liever op rekening stellen van onze stoomeeuw, die, met looden schoenen haar eigenaardig materiëel terrein verlatende, op hare uitstapjes naar 't vreemde land des geestes maar weinig tijd en geduld - minst nog wel voor uitgebreide dichtstukken - meêneemt, dan op de onnatuur en wansmaak van virgilius, tasso of milton!
Voorts hadden we ook wel gewenscht, dat h. de talrijke mislukte vertolkingen van schiller's heerlijke Götter Griechenlands niet vermeerderd had, door een paar coupletten over te brengen op zoo foeileelijke manier als waarvan de aanhef getuigt:

Toen gij nog de schoone aard regeerde, 
Wezens uit 't bekoorlijk faablenland! 


Wanneer ge nu echter daartegenover meer dan ééne fraaije rijmelooze navolging van Israëlitische poëzij in de weegschaal legt, dan houdt ge h. voorzeker zijne onbedrevenheid in 't berijmde dicht, gaarne ten goede.
En, in trouwe! als een regt mag hij dat van u eischen voor zooveel schoons en goeds, als hij in zijn proza u aanbiedt. Een onderwerp, dat tot de aantrekkelijkste tijdvragen behoort, heeft hij voor u met rijke zaakkennis en losse pen ontwikkeld. Proeven daarvan hebben we straks reeds gegeven; gaven we nog meer, 't zou, bij eene brochure van niet zoo grooten omvang, plunderen worden. Elk koope en leze zelf!
Tot het aan die lezing verbonden genoegen zal van kampen's correcte en sierlijke uitvoering ongetwijfeld medewerken.
v.p.







{==362==} {>>pagina-aanduiding<<}

Het Gymnasium te Amsterdam. Verslag van den Cursus 1857-1858. Miscellanea critica, scripsit N.I.B. Kappeyne van de Coppello, Gymn. Amstel. Conrector. Amsterdam. Seyffardt's Boekhandel. 1858. In gr. 8vo. 48 en 31 bl. f 1 - :

Even als voor honderd jaren in ruhnkenius' tijd blijft ook thans nog de critiek, meer bijzonder de tekstcritiek, bij velen een voorwerp van afkeuring en bespotting. De oude rector, die niet met zijn tijd is medegegaan, vindt het ‘indigne’ dat jongelui de ‘immortalia monumenta antiquitatis’ lezen, eenig en alleen met het doel om emendaties te maken of conjecturen te opperen. Zijn collega die niet begrijpt wat er aan plaatsen, die voor hem zonneklaar waren, te verbeteren valt, houdt staande, dat alle veranderingen geene verbeteringen zijn en laat zoo iets van ‘nodum in scirpo quaerere’ hooren. De dilettant, die nooit eenige emendatie heeft gevonden of kunnen vinden, zegt, dat het ‘pusillaniem’ is zooveel cabaal om ééne letter, ja soms om één leesteeken te maken, voor hem critiek gelijk letterzifterij. Zijn vriend, die 't nooit verder bragt dan xenophon's Anabasis, is 't met hem eens en geeft bovendien de voorkeur aan aesthetiek boven critiek. En zoo redeneert men, maar ziet, helaas, eene kleinigheid voorbij. Men ziet voorbij, dat tot het wezen van een litterarisch product, zal het in waarheid kunststuk wezen, niet alleen belangrijkheid, degelijkheid, aantrekkelijkheid van inhoud, maar evenzeer, en niet minder, sierlijkheid van vorm behoort; dat er harmonie, zuivere harmonie tusschen gedachte en woord moet bestaan, zal men het ‘omnibus’ - niet ‘multis’, maar - ‘omnibus numeris absolutum’ kunnen noemen; dat... in één woord, horatius in den aanvang van zijne zoogenaamde Ars poëtica waarheid, onbetwistbare waarheid heeft gesproken, waarheid, die nog al te dikwijls geloochend en miskend wordt. Met blijdschap begroetten wij daarom de verschijning van het tijdschrift Mnemosyne hier te lande en van de
Variae en Novae Lectiones van den Leidschen Hoogleeraar c.g. cobet. Zoo wordt ook hier waardig tegen het Vandalisme der afschrijvers en monniken uit de middeleeuwen gekampt, en gewoekerd met hetgeen hunne beeldenstormerij nog overgelaten heeft. En

{==363==} {>>pagina-aanduiding<<}
bovendien, zoo alleen kunnen de gedenkstukken der oudheid inderdaad ‘ϰτήματα ἐς ἀεὶ’, zooals thucydides zijn werk noemt, wezen, omdat zij door de zuivere harmonie tusschen vorm en inhoud de verbazing van het late nageslacht zullen blijven wekken.
Om die reden moest de titel van kappeyne's werk, Miscellanea critica, al aanstonds onze belangstelling gaande maken. De lezing van zijn werkje echter verminderde die ras. De emendaties van den Plutus, die hij aangeeft, mogen niet van groot nut verstoken en daarom voor uitgevers nooit geheel overbodig zijn, voor het overige zijn ze niet anders dan verbeteringen van onnoozele drukfeilen, waarvoor de weidsche titel Miscellanea critica vrij ongepast schijnt. Wie, die niet geheel vreemdeling is op het gebied der tekstcritiek, ziet niet in, dat 't hoog tijd wordt, dat τίς bij afhankelijke vragen voor ὅστις plaats make, πρῶτος bijv. naamw. van πρῶτον bijw., πρότερος van πρότερον, μόνος van μόνον onderscheiden, in Attische auteurs geen Macedonisch Grieksch gelezen en voor willekeur van taalvorm orde en regelmaat geëerbiedigd worde; is het niet inderdaad belagchelijk een praesens met een futurum te verwarren en toch maar te meenen, dat men eene plaats verstaat en met een ‘pulchre, bene, recte’ zijn boek te sluiten. Wie twijfelt een oogenblik aan de noodzakelijkheid van dergelijke veranderingen, als de heer kappeyne naar aanleiding van vs. 23, 40, 52, 206, 227, 248, 505, 684, verder bij vs. 103, 286, 322, 440, 1186 gemaakt heeft?
Maar er is meer. De verklaring van vs. 98 schijnt mij niet de ware te zijn; waar blijft het partikel πω? of beteekent dat niets? De opmerking bij vs. 117 kan waar zijn, maar evenzeer onwaar; want niet altijd is de analogie boven het gezag der codices te stellen; bovendien bestaat er ook een gewoonte-regt, dat zijne eischen heeft. Wat vs. 498 betreft, ik verwijs den schrijver naar hyperidis Oratio funebris van c.g. cobet, pag. 38. In vs. 652 der ‘Equites, bl. 23, heeft hij een hiaat gelaten, die nog al storend is; de emendatie van vs. 550, bl. 25, acht ik bepaald onnoodig, te meer, daar niet een en dezelfde persoon sprekende wordt ingevoerd, maar twee; die van vs. 51 is onjuist, want de ρ maakt de voor-
{==364==} {>>pagina-aanduiding<<}
gaande vocaal lang; waarom het vers dus veranderd? Dat de ρ inderdaad positie maakt, kan worden bewezen door de compositie van voorzetsels met eene vocaal aan 't slot en verba die met ρ beginnen, om geene andere oorzaak toch wordt de ρ alsdan verdubbeld. Wat de emendatie op bl. 20 betreft, ik zou gaarne voor ταύτης nog τοιαύτης willen lezen en in vs. 26 na vergelijking van plaatsen als soph. Philoct. 915 en Trachin. 474 liever schrijven: ‘ἀλλ ᾽οὔ σε ϰρύψω. Ook in § 35 van de Oratio funebris van den pseudo-Lysias vind ik ϰαὶ voor ϰοινοῦ προσιόντος
ϰινδύνου noodzakelijk. Overigens acht ik met den schrijver eene uitlegging als die van berqk, bl. 29, gaarne een staaltje van verkeerde uitlegging en de emendatie van van gent, bl. 26, een lapsus calami. Maar zijn dat nu ‘miscellanea critica’, een naam, die ons aan de uitstekendste critici denken en daarom veel verwachten doet? De lezer oordeele; ik geloof, dat hij, even als ik, bedrogen en teleurgesteld zal uitkomen.
Ten slotte een enkel woord uit de rede, of liever, want dat is veel juister, toespraak van den rector. ‘De bijval,’ zegt hij op bladz. 44, ‘weleer onverdeeld aan de studie der fraaije letteren geschonken, bestaat niet meer; de tijdgeest, die van alle onderwijs onmiddelijk een stoffelijk nut wil trekken en de klassieke studie als een noodeloos sieraad verwerpt, verwaardigt instellingen als de onze niet meer met zijne gunst.’ Ik weet niet, hoe het in dit opzigt te Amsterdam gesteld is, maar in het algemeen vraag ik, of men dien bijval afmeet naar numerieke meerderheid of naar superioriteit in kennis en wetenschap; naar het ‘quantum’ of naar het ‘quale’ der ‘plaudentes’; dan: of er inderdaad reden bestaat om beducht te zijn voor den tijdgeest zoo lang er zulke welsprekende pleidooijen als dat van Dr. lamping in De Gids, van s.a.n. in den Tijdspiegel, van Prof. karsten in zijne Prolusio academica tegen het utiliteits-principe gehouden worden, en de leuze der utiliteitsmannen ‘quaerenda pecunia primum, virtus post nummos’ nog slechts bij enkelen ingang vindt.

Mei, 1859.


h.e.m.








{==365==} {>>pagina-aanduiding<<}

Zes jaren uit het leven van Wemmer van Berchem, gevolgd door Iets over onze vroegste betrekkingen met Japan. Twee geschiedkundige bijdragen, door Mr. L.C.D. van Dijk. Amsterdam, J.H. Scheltema. 1858. In gr. 8vo. XII, 77, 42 bl. f 1-40.

Geen gedeelte onzer geschiedenis, het geheel en al in nevel gehulde Frankische tijdperk uitgezonderd, is minder in het licht gesteld dan dat, hetwelk de vestiging, uitbreiding en ontwikkeling der magt van de Nederlandsche O.I.C. betreft. Wel vindt men, zoowel in het nog altijd onschatbare werk van valentijn als in andere geschriften eene menigte bouwstoffen; maar eene nog oneindig grooter menigte ligt verscholen in het archief der voormalige Compagnie, de archiven van de onderscheiden Kamers, van het rijk zelf, en zeer zeker ook te Batavia. Daaruit een volledig geheel te vormen ware een onbegonnen, tal van jaren en krachten vereischend werk; maar lof verdient daarom te meer iedere poging tot het ophelderen van een of ander duister punt of het in beter licht plaatsen van een of anderen persoon. Het laatste deed voor eenige jaren Mr. j.l.g. gregory, die in een paar zaakrijke opstellen, in 1852 en 1854 in nijhoff's Bijdragen geplaatst, de aandacht vestigde op wemmer van berchem, een Nederlandsch vlootvoogd uit de eerste helft der zeventiende eeuw, die niet alleen bijna geheel onbekend was, maar omtrent wien de weinige berigten zoo zonderling tegen elkander strijden (althans schijnen te strijden) dat men moeite heeft om te gelooven, dat die man in een tijd leefde en zelfs een werkzaam aandeel had in gebeurtenissen, over welke toch genoeg, zelfs door tijdgenooten, geschreven scheen om althans in het algemeen te weten wie en wat hij was. Men neme slechts dit: van berchem zou, vermoedelijk in het jaar 1605, althans niet veel later, tot eene handelsreis naar het eiland Cuba gezonden, op de rivier Sasso door eenige Spaansche schepen zijn aangevallen, en bemerkende dat alle verzet vruchteloos was, de lont in het kruid hebben laten steken, ten gevolge waarvan het gansche voorkasteel van zijn schip weggeslagen werd. Zoo verhaalt nic. van
wassenaer, wiens uitvoerig werk Historisch verhaal aller gedenkwaardigste geschiedenissen, enz. door den bevoegden beoor-
{==366==} {>>pagina-aanduiding<<}
deelaar Mr. s. de wind (Bibl. v. Ned. Geschiedschr., bladz. 352), wel van ‘gering belang’ wordt geacht, maar blijkbaar wegens den vorm, daar het ‘meer als eene courant dan als een geschiedverhaal te beschouwen’ is - hetwelk het geloofwaardige der mededeeling van een tijdgenoot niet wegneemt. Intusschen heeft de Deventersche kerkleeraar en dichter moonen een grafschrift op van berchem vervaardigd, dat het heldenfeit zoo voorstelt, dat het noch in de minste bijzonderheid, noch zelfs in de hoofdtrekken met het verhaal van wassenaer overeenkomt; zoodat zelfs Mr. van dijk in het voor ons liggende stukje bijkans tot de op zich zelve niet waarschijnlijke onderstelling zou meenen te moeten komen, dat van berchem tweemalen den brand in het kruid liet steken en op eene wonderdadige wijze tweemaal het dreigende gevaar ontkwam - eene onderstelling, die wij nog niet noodig vinden, mits men onderscheid make tusschen het plat prozaïsche verhaal van een tijdgenoot en eene, veertig jaren later in korte dichtregelen zamengedrongen vermelding in een ‘grafschrift’, dat echter eerst onlangs als zoodanig is gebruikt geworden.
Nog iets: van berchem houdt zich eenige jaren in de Nederlandsche Indische bezittingen op, doet er onderscheiden togten, vervult er zendingen bij inlandsche vorsten en verrigt er vele heldenfeiten. Maar hij wordt aangeklaagd wegens kwalijk bestuur op de kust van Coromandel en uit dien hoofde naar het vaderland opgezonden, ten einde zich te verantwoorden. En - hij wordt nog voor zijn vertrek van Bantam aangesteld tot commandeur van het smaldeel, dat hem naar het vaderland overvoert, terwijl hij zelf al de papieren ten zijnen laste medeneemt op de onder zijn bevel staande bodems! Moeijelijk kan men hier aan trouwhartigheid en onbepaald vertrouwen op de eerlijkheid van een aangeklaagde denken; Mr. van dijk spreekt van vermoedelijk gebrek aan geschikte personen, doch merkt tevens op, dat de zaak eene zonderlinge houding heeft.
In het eerste gedeelte van het hier aangekondigde boekje verspreidt Mr. van dijk, ook uit het koloniaal archief, veel licht over de togten en verrigtingen van van berchem in Oost-Indië 1610-1616, en heeft daardoor de begeerte niet weinig aangewakkerd, om ook iets meer te weten van zijne latere lotgevallen, omtrent welke weinig bekend is. Als om

{==367==} {>>pagina-aanduiding<<}
de maat der zonderlingheden in zijne levensgeschiedenis vol te meten, verschijnt hij op eenmaal ten tooneele als vice-admiraal van Westfriesland, bij het uitrusten eener vloot tegen de Duinkerkers, in 1628. Hij overleed in zijne geboortestad Doesborgh, den 30sten Mei 1653 in den ouderdom van - ook daaromtrent is onzekerheid, want volgens de Amsterdamsche huwelijks-registers zou hij in 1584 of 1585, volgens het opschrift op zijne grafzerk, in 1581 geboren zijn. Men ziet, het onderzoek aangaande wemmer van berchem is nog ver van gesloten; het stukje van Mr. van dijk is daarom te meer eene belangrijke bijdrage tot de kennis van een nog zoo weinig bekenden Nederlandschen zeeheld, en dus ook tot de geschiedenis des vaderlands.
Het ‘Iets over onze vroegste betrekkingen met Japan’ staat geheel op zich zelf en volgt slechts wegens eene kleine bijzonderheid - twee bijna gelijke namen van schepen - op het andere. Het behelst zeer lezenswaardige mededeelingen ten aanzien der betrekkingen tusschen de Nederlandsche O.I.C. en Japan, beginnende met het zevenmaandig verblijf van dirk gerritz in 1585 in Japan, en loopende tot aan de vaststelling van de zoogenoemde ‘nieuwe order’, 2 Augustus 1644. De uitbreiding onzer betrekkingen tot dat rijk, welke onlangs heeft plaats gehad, doet in deze geschiedkundige bijdrage nog te meer belang stellen en verlevendigt den wensch, dat onze historische literatuur worde verrijkt met eene uit echte bescheiden geputte, volledige Geschiedenis der handelsbetrekking tusschen Nederland en Japan.







Vervolg van Mr. Johan van de Water's Groot Plakkaatboek 's Lands van Utrecht, van den vroegsten tijd af tot het jaar 1805, door Mr. C.W. Moorrees, Ridder der Orde van den Nederlandschen Leeuw, Kommandeur der Orde van de Eikenkroon, Griffier der Staten van Utrecht en Dr. P.J. Vermeulen, Bibliothecaris der Hoogeschool, Archivaris der Provincie te Utrecht. Te Utrecht, bij Kemink en Zoon. 1857. Deel I. Aflev. 1-4. f 1-95 per Aflev.

Welke beteekenis de Plakkaat- en Charterboeken hebben voor de beoefening onzer Geschiedenis, zal wel aan niemand

{==368==} {>>pagina-aanduiding<<}
onbekend zijn; zij behooren tot de onmisbaarste fundamenten, waarop het gebouw der historie rusten moet, zonder welke men moeijelijk tot een juist inzigt in den toestand des lands in verschillende tijdperken komen kan. Het belang van de uitgave dezer verzamelingen van oorkonden hebben ook onze voorvaderen in de verschillende gewesten van ons vaderland ingezien, en onder bescherming der verschillende besturen werden met prijzenswaardigen ijver van de bewerkers, van de meeste gewesten en ook van enkele steden, de verschillende Placcaten, Handvesten, Keuren en Ordonnantiën verzameld en uitgegeven. Het Groot Placcaet-Boek door Mr. cornelis cau uitgegeven en door s. van leeuwen en anderen voortgezet, de bekende werken van van mieris en van loon, het Groot Placcaat- en Charterboek van Vriesland door den Baron thoe schwartzenberg en hohenlansberg uitgegeven, mogen met j. van de water's Groot Plakkaatboek 's Lands van Utrecht en eenige anderen ten bewijze strekken, in welke mate men hier te lande zich eene zaak aangetrokken heeft, welke zoo ten volle belangstelling verdient.
Van het laatstgenoemde werk, dat van johan van de water, was een Vervolg zeer noodig geworden; honderd-dertig jaren zijn voorbijgegaan, sedert het Groot Placaatboek 's Lands van Utrecht bij jacob van poolsum werd uitgegeven, en meer dan genoeg is er opeengestapeld om de drie folianten van den eersten bewerker met nog een drietal te vermeerderen. Het plan om een vervolg te leveren op deze verzameling was reeds meermalen gemaakt; aan mannen vol ijver en lust tot zulk een uitgebreiden en dikwijls niet zeer aangenamen arbeid ontbrak het niet, maar het kostbare der uitgave was een groot struikelblok voor eene onderneming van dezen aard.
In onzen tijd hebben de Staten der Provincie Utrecht de schouders onder de onderneming gezet. Toen een tweetal mannen, zoowel door hunne erkende bekwaamheden, als door hunne respectieve betrekkingen, uiterst geschikt om het groote werk te volvoeren, hunne krachten daaraan wilden wijden; toen een uitgever gevonden was, waardig om zulk eene classieke uitgave te bezorgen, hebben de Staten door hunne krachtdadige ondersteuning uitgewerkt, dat de prijs van dit Vervolg op zeven en eene halve cent per blad, en dus de helft minder dan gewoonlijk te staan komt.

{==369==} {>>pagina-aanduiding<<}

Beoordeelen kunnen wij den arbeid der H.H. moorrees en vermeulen niet; wij kunnen alleen vermelden dat het Vervolg op uitgebreide schaal is aangelegd; dat de bewerkers meer zullen doen dan op den titel welken wij afschreven, vermeld wordt, en tot 1810 het werk zullen voortzetten; dat dezelfde wijze van bewerking aangenomen is in het Vervolg als welke van de water volgde; dat de H.H. kemink en zoon zoo door druk als papier getoond hebben te begrijpen, dat dit werk langer dienst zal moeten doen dan de meeste andere boeken.
Aanbeveling tot aankoop vooral aan besturen van publieke bibliotheken zal wel overbodig zijn, maar een opregten wensch tot moed en volharding aan de bewerkers mogen wij niet achterhouden.






Mijne Zondagen in het Vereenigde Koningrijk. Gemeenzame Brieven uit Engeland, Wales en Schotland, door J. Kneppelhout. Amsterdam, P.N. van Kampen. 1859. Afl. I, II. f : - 40 per Afl.

De heer kneppelhout heeft in de schoone zomermaanden van 1857 een reisje naar Engeland gedaan, en is nu voornemens ons zijne reisindrukken mede te deelen. Wij kunnen niet anders dan dit voornemen toejuichen. Eensdeels toch heeft de heer kneppelhout - 't is van vroeger bekend - de dubbele gave van goed te zien en goed te vertellen, en ten andere verdient Engeland in allen deele meer bij ons bekend te worden, dan nu wel het geval is. De poging van onzen tourist om daartoe het zijne bij te dragen, verdient allen lof en alle aanmoediging. Hij bedoelt voornamelijk, om den indruk te schilderen in het bijzonder door de Engelsche en Schotsche natuur op zijn gemoed gemaakt; het uitwendig voorkomen van het land ons te doen kennen. De vorm, dien hij koos, is die van gemeenzame brieven, gelijk men heden ten dage deze losse schetsen en fragmenten noemt, waarbij soms niets anders aan een brief doet denken dan de naam der plaats en de dagteekening aan het hoofd. De fictie is evenwel gemakkelijk en aangenaam, omdat zij van zekere vormen en verpligtingen ontslaat en den schrijver veroorlooft op zijn gemak, gemeenzaam voort te praten. Deze brieven zijn bovendien zondagsbrieven. De heer kneppelhout berigt dat de

{==370==} {>>pagina-aanduiding<<}
zondag in Engeland tot het aanhouden der correspondentie met verre vrienden niet alleen uitlokt, maar zelfs dwingt, omdat op dien dag alle plaatsen van openbare vermakelijkheid gesloten zijn en men nergens heen kan. Zoo wijdde hij dan ook zijne zondagen aan de briefwisseling, en uit deze (evenwel niet alleen op zondag gehouden, blijkens de dagteekeningen) is het reisverhaal ontsproten, waarvan de aanvang thans voor ons ligt.
Het werk zal uit tien à twaalf afleveringen bestaan, waarvan alleen de twee eersten tot hiertoe verschenen, of althans ons ter hand gekomen zijn. Een oordeel uit te spreken ware dus voor 't minst voorbarig; wij kunnen alleen iets zeggen over den inhoud der twee verschenen afleveringen. Zij bevatten voornamelijk mededeelingen uit en over Londen, en over enkele plaatsen uit de nabijheid dier stad (Greenwich, Hamptoncourt, Sions-house); verder een paar brieven uit Brighton en Sanddown (Wight) geschreven, doch waarin ook bij voorkeur van Londen sprake is. Daar de schrijver zich voornamelijk ten doel stelde, om den indruk der Engelsche natuur op zijn gemoed te schilderen, is het misschien wel wat zonderling, dat hij zoo goed als niets zegt van het door hem bezochte, schilderachtige eiland Wight; maar integendeel in den te Sanddown geschreven brief bijna dadelijk gaat spreken over het Händel-festival en over Mad. ristori, die hij te Londen heeft zien spelen. Wanneer de heer kneppelhout zich wat verder van dit groote middelpunt des Britschen rijks zal verwijderd hebben, zal ook, hopen wij, deze alles absorberende aantrekkingskracht der magtige metropolis verflaauwen, en zijn hart meer ontvankelijk worden voor de stille, heerlijke natuur. - Wat nu deze mededeelingen uit Londen betreft - ze zijn bont en afwisselend genoeg: ‘Alles durch einander, Wie Mäusedreck und Koriander.’ Het Parlelementshuis en de sailors-home; de annual meeting van de charity children in St. Pauls, en de opvoering van richard III in Princess theatre; the cristal-palace en de parish-schools; the National-galery en het blinden-instituut; spurgeon en Mad. ristori - zij allen en nog meer gaan in bonte rei voorbij uw oog, afgewisseld door velerlei opmerkingen en
toelichtingen. Of wij nu juist veel nieuws te weten komen? Wij mogen niet vergeten, dat de Heer kneppelhout zelf reeds dadelijk

{==371==} {>>pagina-aanduiding<<}
betuigt geene geschiedenis of wetenschap te willen leeren, en dat hij zijn verhaal niet anders wenscht beschouwd te zien, dan als ‘het oppervlakkig spoor van een vlugtigen toerist.’ Hij erkent zelf dat, in ieder ander geval, de door hem aangehaalde woorden van f. wey, in diens boekje Les Anglais chez eux: ‘Là-bas, voir est peu; pénetrer, c'est tout’ - ook over dit zijn reisverhaal vonnis zoude spreken. Zoo willen wij dan niet vergeten, dat wij voornamelijk zijn uitgenoodigd om te zien, en - mits het met een bekwamen gids geschiede - is 't reeds belangrijk genoeg. De heer kneppelhout ziet goed: wij vertrouwen dat hij ook een even goede gids zal zijn, en dat het zijn hoogste streven zal wezen, om ons het door hem aanschouwde, zoo zuiver en onvermengd mogelijk, mede te doen aanschouwen. Wij volgen den reiziger in het vreemde land, niet om te weten wat hem daar elken dag wedervoer noch om zijne mededeelingen aan te hooren over hetgeen hij dacht en gevoelde op iedere plaats; - maar om te vernemen wat hij gezien en gehoord heeft, om dat mede te zien en te hooren, en zonder dat hij ons telkens voor het oog treedt. Het is goed van den heer kneppelhout, dat hij zich zelven niet aan zijne lezers opdringt, en ook niet over alle zaken in het breede uitweidt, maar zich met enkele fiksche, karakteristieke trekken tevreden stelt, de uitwerking in détails aan de verbeelding zijner lezers overlatende.
Mogt hij zijn boek voltooijen, zoo, dat het den naam des schrijvers tot eere verstrekte, dan zou ook aan onze letterkunde eene dienst zijn bewezen. De heer kneppelhout wijst er op - en te regt - dat er in onze taal weinig over Engeland bestaat. Reizen en reisjes langs den Rijn, in Zwitserland, in Italie - wij tellen ze in overvloed; en wij kennen al de phrases toutes faites, waarvan ieder die naar deze landen gaat, een behoorlijken voorraad opdoet. Maar wie geeft ons in 't Hollandsch een degelijk boek over Engeland, een boek als emerson's English Traits of als leon faucher's Études, - om van vele anderen te zwijgen? De heer kneppelhout stelt zijn doel niet zoo hoog: het ware dus onregtvaardig, om zijn werk met dat van genoemde mannen te vergelijken, en wij zullen hem dankbaar zijn, als hij ons een getrouw, levendig beeld weet te geven van het uitwendige voorkomen van dat merkwaardige land. Moge zijn geschrift dan anderen onder

{==372==} {>>pagina-aanduiding<<}
ons opwekken om zich zelven en hun volk beter bekend te maken met een land, waarmede wij door zoo vele banden van stam- en taal- en geloofsverwantschap verbonden zijn; een land, dat eene zoo hoogst gewigtige rol in de wereldgeschiedenis vervuld heeft, en welligt tot nog gewigtiger geroepen is; een land, zoo hoogst merkwaardig in vorming en ontwikkeling, en dat in menig opzigt aan het hoofd der Europesche beschaving staat. Deze kennis ware niet onnut, tegenover zooveel onkunde en vooroordeel als soms ook onder ons heerscht.
Wanneer het boek van den heer kneppelhout geheel in het licht is verschenen, hopen wij er uitvoeriger op terug te komen.







Voorjaarsbloemen. Verhalen voor de Jeugd, door A. de Visser, Gerard Keller en T. van Westrheene, Wz. Te Leyden, bij A.W. Sijthoff. 1859. IV en 87 bl. f 1-50.

Waarom de uitgever de schrijvers der drie eerste Verhalen uit dezen bundel zoo voluit op den titel heeft genoemd en den naam der schrijfster van het vierde Verhaal, eener bescheidene ‘jozefa’ daarbij niet willen of mogen uitdrukken, weten wij niet en begrijpen wij niet. Beleefd kunnen wij 't niet noemen, evenmin als dat de auteurs het ‘honneur aux dames’ vergeten en zich zelven vooraan geplaatst, de dame een rang achteruit gezet hebben. Maar behalve dat de beleefdheid het vordert, komt het ons toch voor, dat in de letterkunde voor de jeugd aan dames de voorrang toekomt. In den regel is de vrouw beter bekend met de behoeften van het kinderlijk gemoed dan de man, die niet zoo aanhoudend in hun gezelschap is en hunne karaktertrekken niet zoo uit de eerste kiemen heeft zien ontstaan, en daarom de kinderen maar al te dikwijls als in hun zondagskleed beziet. Voorts is ook de stijl van den man meestal te gespierd, te bestudeerd, te geacheveerd, om voor het kind natuurlijk te zijn, dat hetzij jongen hetzij meisje doorgaans de taal der moeder best begrijpt.
Dit vooraf. Slaan wij nu een blik op het allerliefste boekje voor ons, met zijn keurig linnen bandje, zijne vier gekleurde steendrukplaatjes, zijne 85 quarto bladzijden, waarin vier verhalen, getiteld: Kreel de linnenwever, door a. de visser;

{==373==} {>>pagina-aanduiding<<}
Onze hondenman, door gerard keller; Die goed doet goed ontmoet, door t. van westrheene, wz.; en De weezen, door jozefa; en vergelijken wij daarbij onze kinderlectuur van voor eene halve eeuw en vroeger (toevallig ligt naast ons het Geschenk voor de Jeugd van martinet), dan mogen wij wel zeggen, dat wij zijn vooruitgegaan. Wel is waar, de eerekroon in de paedagogie, die wij ons zelven nà de getuigenissen van cousin en cuvier en de complimenten van eenige buitenlanders op het hoofd zetteden, moge thans worden geignoreerd door het betrekkelijk meer vooruitsnellende buitenland; maar desniettemin hebben wij vrijmoedigheid om te zeggen: ons vaderland houdt zich op de hoogte van de letterkunde voor kinderen. Een vak, dat veel moeijelijker en gewigtiger is, dan menigeen denkt. Over de moeiten willen wij maar niet te veel spreken: elk paedagoog kent ze. En het gewigt! Wat is beter, Gode waardiger en gevalliger werk, dan het voorbereiden der toekomende menschheid voor hare bestemming? Wat is ernstiger werk, dan het aankweeken van beschaving en Christenzin, wier vruchten vaak eerst na twee of drie geslachten geplukt worden? Onze schrijvers en schrijfsters voor kinderen mogen dan wel ten volle doordrongen zijn van hunne heilige roeping. Te meer, omdat er iets ligt in den Nederlandschen aard, dat onze landgenooten bijzonder praedisponeert of praedestineert voor paedagogie en philanthropie. Wij waarderen in den regel een gelukkig huiselijk en familie-leven hoog boven een publiek of maatschappelijk levensproces, dat alleen eene opklimming in stand of welvaart bedoelt of de eerzucht bevredigt, maar dat ons huiselijk heil vaak den bodem inslaat. Het eerste en noodigste, dat onze schrijvers voor kinderen in het oog houden moeten en misschien bij uitnemendheid houden kunnen, is
dus, naar wij meenen, de natuurlijke voorstelling van het huiselijke en familie-leven, geheiligd door deugd en godsdienst. Wij kunnen niet anders zeggen, of de vier aangekondigde verhalen beantwoorden allezins aan dezen door ons gestelden eisch. Het zijn vier variatiën op het thema: God beloont in de huisgezinnen en familiën al wie met vlijt en goeden wil de liefde tot zijne naaste betrekkingen paart. Wel is waar, de Christelijke moraal verwerpt in theorie het eudaemonistische principe, of het doen van het goede uit vrees voor straf of hoop op loon;

{==374==} {>>pagina-aanduiding<<}
maar in de practijk, hoe kan men er buiten? Wat prediker, wat onderwijzer kan zich van dezen prikkel geheel ontdoen? Is het dus in den grond onwaar, dat God altijd de deugd zigtbaar beloont, en hebben wij, predikanten, genoeg te strijden met de valsche denkbeelden van zegen, die honderd-duizenden voeden, toch doet het bij de jeugd zoo veel kwaad niet, dat zij ook de zigtbare belooning in dit aardsche leven van God op hare pligtsbetrachting te gemoet ziet. Later moet zij, even als de Israëliten, van het wettische tot het hoogste Christelijke beginsel van liefde worden gebragt.
Genoeg, mijne lezers, om u dit lieve werkje voor uwe kleinen aan te bevelen. Het moge hen aangenaam bezig houden en zijn nut stichten. Alle vier verhalen hebben onmiskenbaar hunne verdiensten; evenwel komt ons het beloop van No. 1 en 3 het natuurlijkste voor. Tot ons leedwezen hebben wij, minder wat plan en stijl betreft, die wij beiden juist berekend achten voor de lezertjes en lezeresjes, maar hier en daar in de uitvoering van No. 4 eenige misslagen ontdekt, die de verstandige jozefa bij eenig nadenken wel zal kunnen inzien en bij volgende gelegenheden vermijden. Is het b.v. natuurlijk, maar is het ook gepast en betamelijk om van een dertienjarigen knaap, die zijne eerste zeereis, en wel naar Australië doen zal, te schrijven, als op bl. 68: ‘En zoo verliet willem het ouderlijke huis; de arme jongen was diep bedroefd, toen hij van zijne ouders en zijne lieve klare afscheid nemen moest, en beklaagde zich nog dat hij het nieuwe broertje of zusje, dat binnen een paar maanden gewacht werd, nu niet zien zou: “Ik zal ieder uur aan u denken, beste vader en moeder, en ook aan u, klaar; en als ik dan denk, dat het broertje of zusje er is, zal ik mij maar voorstellen, dat het veel op de kleine anna gelijkt, o, ik houd er nu al veel van, enz.”’
Op enkele drukfouten en onnaauwkeurigheden willen wij niet vallen. De uitgever geniete een ruim debiet.





Guldens-Editie. Het Huisgezin van den Praeceptor, door Gerard Keller. Te Arnhem, bij D.A. Thieme, te Gent, bij W. Rogghé. f 1 - :

‘Er is toch wel wat goeds in’, zeî mijne vrouw, toen zij

{==375==} {>>pagina-aanduiding<<}
Het Huisgezin van den Praeceptor gelezen had, en, zooals dames dat gewoon zijn, tot rust was gekomen, nu zij wist, hoe alle zaken, die haar een tijd hadden bezig gehouden, waren afgeloopen. Gij kunt nagaan, waarde lezers, dat het oordeel mijner vrouw niet bijzonder medewerkte, om mij met hooge verwachtingen het praeceptor's huisgezin te doen binnentreden. Maar ik had het boek van de redactie der Vaderl. Letteroefeningen ontvangen, en wilde ik mij niet aan eene aankondiging onttrekken, dan moest ik er wel kennis mede maken. Dat heb ik gedaan, en ik durf zeggen, dat het mij is meêgevallen. Ik zou dat ‘wel wat’ mijner echtgenoote misschien wel kunnen uitbreiden tot ‘nog al veel’. Met de intrigue u bekend te maken, u, die den roman nog niet hebt gelezen, dat zou de grootste heiligschennis wezen en u met regtmatige verontwaardiging tegen mij vervullen. De intrigue van een roman behoort tot die geheimen, die men liefst niet vóór den tijd wil weten, en in welker ontknooping voor velen juist het genot, helaas! soms het eenige van het roman-lezen bestaat. Het spijt mij, dat zulke lezers of lezeressen, indien zij althans niet geheel en al van goeden smaak zijn ontbloot, zich hier zullen zien teleurgesteld. Want het is juist de intrigue, die mij het minst in dezen roman heeft voldaan. De karakters op zich zelf zijn niet kwaad, sommigen zelfs zeer goed geteekend. In rieka en hélène had mijne vrouw bijzonder behagen. Mevr. melersheim voldoet uitnemend aan de vereischten van eene vrouw naar de wereld, die in ruime mate ondervindt, dat in den beker van vreugd en genot, dien de wereld hare kinderen aanbiedt, een bittere alsem op den bodem ligt. De praeceptor zelf is ook eene figuur, naar het leven geteekend; zelfs de pullentjes vervullen hare
rol met eere, en bekleeden hier eene goede plaats. Maar de intrigue! - zij is, dunkt mij, totaal mislukt. De schrijver begreep, dat er een knoop moest worden gelegd, eer hij het verhaal begon, een knoop, die later zou worden ontward. Daartoe heeft hij de zonderlingste gevallen bedacht, de vreemdsoortigste en toevalligste ontmoetingen. Op den achtergrond een duël en een echtgenoot, die zijne vrouw heeft verlaten, voor dood wordt gehouden en onverwacht terugkomt. Op den voorgrond een onecht kind, dat door de moeder ten koste harer eigen oudere dochter wordt bevoorregt, terwijl de laatste verstooten wordt

{==376==} {>>pagina-aanduiding<<}
en het bedrog door den vader zelf, die later weêrkeert, niet wordt gemerkt. De ontknooping zit even wonderlijk in elkaâr. Wanneer de heer ems, de reisgenoot van maurits, de... (maar ik mag geene geheimen ontsluijeren) kan gemist worden, valt hij dood. Een kapitein, die eerst verliefd was op de moeder, trouwt eindelijk met hare dochter! Ook het huwelijk van frits stalker mist alle waarschijnlijkheid. De regtzinnige predikant had eerst van rigting moeten veranderen, zou er sympathie tusschen hem en de helderdenkende anne hebben kunnen bestaan. - Bij dat alles voegen wij nog ééne klagt; maar zij betreft eene voorname zaak. Te vergeefs zochten wij naar de strekking van het boekje. Wat heeft de Schr. eigenlijk bedoeld met zijn werk, welke waarheid heeft hij willen in het licht stellen? - Waarde novellisten en romanschrijvers, hebt toch met uwen arbeid een doel voor oogen! Verlaagt het roman-lezen niet tot een ijdel tijdverdrijf. Zoekt iets te weeg te brengen in het verstand en hart uwer lezers. Anders is al uw schrijven te vergeefs, indien niet wat ergers geschiedt, en het in plaats van goede, kwade vruchten draagt.


- r -


Tante Johanna en Maria van Halden. Twee oorspronkelijke Verhalen. Rotterdam, P.C. Hoog. 1858. In post 8vo. f 2-40.

Even als voor den mensch een gunstig voorkomen eene aanbeveling is, zoo ligt er ook in het uitwendige van een boek iets dat den eersten indruk meer of minder aangenaam maakt; ik ten minste ondervind dit eenigermate; het is misschien wat kinderachtig - maar het is zoo.
Daarom beviel mij ook terstond het bovengenoemde werkje toen ik het op mijne tafel vond liggen, door zijne frischheid en een zeker air printanier; het omslag van de allerteêrste seringenkleur, een heldere druk en mooi, wit, zwaar papier, zooals men het voor een prachtwerk zou wenschen... dit alles trok mij aan en ik zette mij dadelijk aan het lezen. Maar, helaas! spoedig bleek het mij een Sodoms-appeltje te zijn, dat inwendig niet veel te beduiden heeft; zoo weinig zelfs, dat, waren de stukjes vertaald geweest, ik waarschijnlijk de moeite niet genomen zou hebben om ze door te lezen. Aan een

{==377==} {>>pagina-aanduiding<<}
vaderlandsch auteur echter, en die, naar den inhoud te oordeelen, bovendien nog wel eene dame zal wezen, meende ik de opoffering van eenige uren verpligt te zijn, ten einde geregeld te kunnen zeggen waarom ik niet bijzonder met deze verhalen ben ingenomen.
Het is niet omdat er iets verkeerds in gevonden wordt; o neen, zij zijn volkomen onschadelijk, en zelfs, als vele novellen onzer dagen, met een stichtelijken tint overtogen.
Ook is het niet omdat zij onwaarheid bevatten; integendeel ontmoet men er louter waarheden, die sedert lang overbekend zijn. Dit laatste is nu wel geene reden om ze niet nog eens te herhalen, want het goede kan nooit genoeg gezegd worden, maar toch liefst niet (dit betreft vooral No. 1) in zulk een onbeduidenden vorm en in zulk een flaauwen stijl. De tafereeltjes mogen naar de natuur zijn, maar de Schrijfster (ik stem bepaald voor het vrouwelijke woord) heeft hare camera obscura op een ongunstig punt geplaatst, en het beste instrument, midden in een moeras of weiland gezet, zal enkel biezen en gras weêrkaatsen, zonder dat men deze voorstelling, hoe vervelend ook, eene onwaarheid kan noemen. Ik erken dat er dagelijks bij menigte gesprekken worden gevoerd zooals b.v. dat op het balcon (bl. 57), maar ik vraag u, mijn vriend, of het onderhoudend genoeg is om het door de drukpers voor de toekomst te bewaren? - Het eerste verhaal is een loflied op ongetrouwde dames, éénmaal door jonathan zoo schoon verdedigd, en Tante johanna, die tot dat corps behoort, voedt, voorbeeldig verstandig, een neef en eene nicht tot modelmenschen op, terwijl zij aan een aantal met hen bevriende jongelui, ongevraagd, allerlei nuttige lessen geeft, en, gelukkiger dan de meesten, spreekt zij nooit in den wind, maar al hare woorden beklijven en dragen goede vruchten.
Jonge meisjes kunnen er uit leeren dat zij goed uit de oogen moeten zien eer zij het veelbeteekenend ‘ja’ uitspreken, en aan den jongeling wordt beduid dat het nog al verstandig is om eene vrouw te kiezen wat ouder dan hij zelf(?).
In dit stukje wordt weinig gehandeld; als al de kinderen getrouwd en bezorgd zijn, sterft de Tante en daarmede is het uit. Een merkwaardig verschijnsel is de officier van twee-en-twintig jaren, die altijd gereed is om met Tante te sentimentaliseren, en haar rekenschap geeft van iederen blik dien hij een jong meisje toewerpt.

{==378==} {>>pagina-aanduiding<<}

Doorlezende wordt men voor zijne volharding eenigzins beloond door het tweede verhaal, iets minder alledaagsch dan het vorige. Dit is eene novelle in brieven, een kruistogt tegen het gemengde huwelijk en zou, als het wat meer was uitgewerkt, niet kwaad zijn; vreemd komt het mij echter voor, dat het huwelijk van de heldin, dat toch natuurlijk het hoofddoel der geschiedenis is, zoo vlugtig wordt behandeld, terwijl veel meer dan de helft van de bladzijden wordt gewijd aan zaken die grootendeels met die verbindtenis in hoegenaamd geene betrekking staan. - Maria van halden, eene Zwitsersche predikantsdochter, is gouvernante aan een klein Duitsch hof en doet met hare vorstelijke meesteres eene reis naar Italië en Engeland; zij leert daar den Roomschen man kennen met wien zij, ondanks aller waarschuwingen en hare eigene overtuiging, huwt en naar Frankrijk vertrekt. - Dit eerste gedeelte is zeer uitvoerig behandeld, te uitvoerig naar gelang van het volgende; want thans, nu men eigenlijk belang in het lot van maria zou gaan stellen, is het alsof de Schrijfster gejaagd is geweest; van gerekt wordt de stijl nu schetsachtig, en in zestig bladzijden loopt alles af. En toch valt er genoeg voor in het daar gegeven tijdvak: vijf of zes jaren gaan daarin voorbij ons oog; maria huwt, wordt op allerlei wijzen verguisd en vooral door een bisschoppelijken oom gedwarsboomd; zij werkt aan de bekeering harer schoonmoeder die nog vóór haren dood half Protestantsch is geworden; zij moet haar eerste kind Roomsch zien doopen, ziet dat kind sterven en geraakt in onmin met haren echtgenoot, omdat zij in zijne afwezigheid aan den kleinen lijder de laatste sacramenten niet heeft laten toedienen; wordt van verdriet krankzinnig en sterft zelve, terwijl de man uit wanhoop over dit alles in een klooster gaat. Uit dezen schat van gebeurtenissen kan men afleiden hoe
opeengepakt zij moeten zijn om in gezegde beknopte ruimte plaats te vinden, en gerust had het eerste langdradige verhaal eenige bladzijden aan dit laatste mogen afstaan; beiden zouden er beter om zijn.
Dezelfde overhaasting schijnt bij de correctie te hebben voorgezeten, want het boekje heeft veel van eene cacographie, en schoon de taal tegenwoordig veel vrijheid laat, zou men toch moeten zeggen: ‘hier is er misbruik van gemaakt,’ indien men niet het een en ander op rekening van den corrector

{==379==} {>>pagina-aanduiding<<}
stelde. De overgang van bladz. 16 op 17 is volkomen onzin, daartusschen zijn blijkbaar eenige volzinnen verdwenen; aan verdere zinstorende drukfouten ontbreekt het niet en vooral zijn de vreemde talen allerslordigst behandeld. Is het niet wat erg om iemand Joggenburgs Vitter van schiller te laten reciteren; om altijd maar van roland's Eik te spreken; om in Venetië op de brug der Hialto te wandelen en meer dan éénmaal bij een Marchene op bezoek te gaan? Om in de Vendeën te gaan wonen, het eiland Capriz te bewonderen of eene cotage te laten bouwen? Dit zijn de ergste bokjes en schoon de Redactie mij niet dankbaar zal zijn voor het inzenden van errata, meen ik toch zulke grove fouten, voor de eer van onze letterkunde, niet onopgemerkt te mogen laten voorbijgaan.


m.p.h.


De Tweelingzusters, of Rome in Engeland. Door W. Johnston. Naar het Engelsch door Henriëtte s***. Te Amsterdam, bij W.H. Kirberger. 1859. In gr. 8vo. IV en 388 bl., met gelith. titelplaat. f 3-75.

Ref. kan geen gunstig oordeel uitbrengen over dezen roman, in geen enkel opzigt; alleen de vertaalster en de drukker hebben zich goed van hunne taak gekweten, maar deze lofspraak betreft den roman zelf niet, evenmin als deze minder afkeuring zou verdienen zoo de uitgever voor dragelijker lithographie voor den titel gezorgd had.
Wij hebben hier te doen met een Tendenz-roman; men wil ons hier aantoonen, hoe de magt der Roomsche kerk ingedrongen is in de Engelsche staatskerk; niet alleen daarin dat eene partij in laatstgenoemde zoo door rituëel als door denkwijze meer en meer nadert tot de moederkerk waarvan zij losgescheurd was, maar in zulk eene mate, dat onder de Christenen der Anglicaansche kerk, zelfs onder hare priesters personen gevonden worden, die feitelijk met Rome een verbond gesloten hebben, die tot de Roomsche kerk behooren, maar voor den schijn en om meer invloed te kunnen uitoefenen zich belijders van het Protestantisme blijven noemen. Vooral moeten het dan de leden der Jesuïten-orde zijn, die op zulk eene verraderlijke wijze het Protestantisme in Engeland zoeken te ondermijnen. Zelfs wordt in dezen roman een professor te

{==380==} {>>pagina-aanduiding<<}
Oxford voorgesteld als zulk een geheime handlanger der Jesuïten.
Een feit is het, en een zeer treurig ook, dat het Puseyïsme in Engeland zoo groote vorderingen maakt, en met regt betreuren de andersgezinden de zich al meer en meer vertoonende afwijkingen van het Protestantisme. Maar zou het eene ware voorstelling zijn, welke ons hier gegeven wordt, dat men zich in den boezem der Anglicaansche kerk zelve door Rome en wel door Jesuïten in zulk eene mate laat medeslepen? Het komt Ref. voor eene zeer anti-roomschgezinde overdrijving te zijn. Doch gesteld eens dat de voorstelling waar is; dan is toch om zulke feiten aan het licht te brengen, een roman eene zeer weinig geschikte gelegenheid, ten minste wanneer die zich niet op historisch terrein beweegt, of degelijke historische bewijzen levert, waarop de daarin gefingeerde feiten steunen. Hier bij De Tweelingzusters wordt den lezer niet eens eene voorrede geschonken, om ons opheldering te geven omtrent de in den roman zoo tegen Rome als tegen de Anglicaansche kerk ingebragte beschuldigingen; geene enkele poging vindt men aangewend om te toonen dat niet alles maar zoo uit de lucht is gegrepen. Zou dan al wat men hier omtrent deze zaak leest, laster zijn door eene partijzuchtige hand uitgestrooid? Ref. weet het niet, evenmin als hij overtuigd is van het tegendeel.
Maar, hoe dit ook zij, waarom dezen roman in onze taal overgebragt? Als Tendenz-schrift heeft het boek, daar het alle bewijzen voor zijne opregtheid mist, geene waarde; daarenboven in ons vaderland heeft men eene rigting als die der Puseyïsten gelukkig niet te bestrijden; de Jesuïten (namelijk de wezenlijke, Roomsche Jesuïten) zullen niet ligt indringen in onze Hervormde kerk, en daar hun invloed doen gelden. Eene waarschuwing als misschien de Anglicanen behoeven is voor onze Nederlandsche Protestanten overbodig; voor zeer velen van hen zou eene prediking van verdraagzaamheid jegens hunne Roomsche medechristenen eene veel nuttiger zaak zijn. Nog eens: waarom dit boek vertaald? Het kan alleen die onverdraagzamen hier te lande, die zonder oordeel des onderscheids te werk gaan, versterken in wat zij hun heiligen ijver noemen; het kan haat aankweeken, waar zeer noodzakelijk op liefde aangedrongen moest worden. Heeft het echter misschien zooveel waarde als literarisch product, dat eene over-
{==381==} {>>pagina-aanduiding<<}
zetting in onze taal daardoor gewettigd wordt? Integendeel; de Tweelingzusters is een zeer middelmatig werk, zoo niet minder dan dat. Karakterteekening is er in 't geheel niet in, zelfs niet in aubrey de vere, den vermomden Jesuiet, allerminst in haar die men zou verwachten dat de hoofdpersonen in het verhaal moesten zijn. Verschrikkelijkheden en gruwelen (natuurlijk alle door Roomschen en Jesuieten gepleegd) met en benevens zeer groote onwaarschijnlijkheden zijn hier genoeg te vinden; dit zal misschien voor velen het gemis van eene fijn gesponnen intrigue vergoeden. Daarenboven is de roman hier en daar, vooral in 't begin ‘taai om er door heen te komen’.


De Protestant. Een Tafereel uit de tijden van Koningin Maria van Engeland. Door Miss Debray. Tweede druk. Naar het Engelsch met inleiding en aanmerkingen van den vertaler. Te Leeuwarden, bij G.T.N. Suringar. 1859. In gr. 8vo. 4, XV en 439 bl. f 2-80.

't Verwonderde Ref. zeer op den titel van dezen roman de woorden ‘Tweede druk’ te lezen. Is dat niet een onheilspellend begin eener aankondiging, lezer? 't Zal toch anders afloopen dan gij denkt, en het raadvermogen dat de meeste lezers bezitten, in geval zij het begin van een verhaal of ook wel eener recensie onder de oogen hebben, zal ditmaal falen. Ref's verwondering kwam alleen daaruit voort, dat hij nooit van den eersten druk van dit werk gehoord had; romans welke een tweeden druk beleven kent men toch meestal ten minste bij naam. Misschien is het wel zoo lang geleden sedert de eerste druk verscheen, dat Ref., die een aantal jaren minder dan stokoud is, er zich onmogelijk iets van kan herrinneren. Dit vermoeden wordt bevestigd door de aanmerkingen (?) van den vertaler; de citaten toch welke daarin gevonden worden zijn allen genomen uit geschriften, die niet later dateren dan 1831; voeg daarbij het zeer ouderwetsche en lang niet mooije lettertje, waarmede die noten gedrukt zijn, en als gij dan raadt dat ge eene zoogenaamde titeluitgave voor u hebt, zijt ge misschien zoo ver niet van de waarheid af. Mais brisons la-dessus; de roman verdient wel eene tweede

{==382==} {>>pagina-aanduiding<<}
uitgave; het is een levendig tafereel dat voor u opgehangen wordt van dien tijd van schrik en vervolging, dien Engeland doorleven moest onder het bestuur der dweepzieke maria tudor. Soms zult ge onder het lezen wel eens uitroepen ‘het is om te ijzen en te beven’ en aandoeningen ondervinden, alsof ge lazaro de Veehoeder had zien vertoonen; misschien zult ge u ook van tijd tot tijd ietwat verbazen over den zeer toevalligen loop der zaken; zekerlijk zult ge u er over verheugen dat alles zoo goed afloopt en alle booze menschen op één na gestraft, en alle goeden na een ontzettend lijden beloond worden. Maar ge zult met dat al door het verhaal geboeid worden tot het einde toe, en al is 't misschien een weinig overdreven, eene juiste historische voorstelling aantreffen van het rampzalige van den tijd, waarin het zich beweegt. En weet ge, wat ge nog vinden zult, dat u de titel van het boek misschien niet zou doen verwachten? Er wordt ook een Roomsche in geteekend, die waarlijk een braaf man is, in gemoede Roomsch maar geen Jesuiet; en die vindt men niet dikwijls in echt (!) protestantsche romans.
De vertaler is een knap man; ge behoeft zijne inleiding slechts te lezen om dit op te merken; wees hem met Ref. regt dankbaar voor zijne meestal zeer belangrijke noten. - Koop dezen Protestant gerust; er worden u wel eens slechter aangeboden.


Guldens-Editie No. 6. Bladen uit Nicht Suze's Schetsenboek, uitgegeven door Louise. Arnhem, D.A. Thieme. 1859. f 1 - :

Het is eene juiste greep in het commerciële hart van onze landgenooten, om eene serie werken uit te geven, die met den naam van guldens-editie gekarakteriseerd zullen zijn. Maar hoe het zij - alle lof voor die onderneming, die alleen oorspronkelijk hollandsche lettervruchten in haar cadre opneemt, en ons dus nog eenig denkbeeld van nationale literaratuur kan geven.
Uit die twee gegevens gulden en oorspronkelijk moet men dus opmaken, welke soort van werken hier opname kunnen hopen: de oorspronkelijke werken van den lateren tijd, en wel de beste die men voor een gulden verwachten kan. Het

{==383==} {>>pagina-aanduiding<<}
spreekt van zelf, dat altijd enkelen, en juist de meest uitstekende voortbrengselen van den tegenwoordigen tijd, daarin niet zullen kunnen verschijnen, aangezien het copijregt daarvan wel niet zoo gemakkelijk verkrijgbaar is, vooral niet daar de uitgever toch steeds door die guldensbepaling beperkt wordt. Uit hetgeen tot nog toe verscheen blijkt echter, dat hij inderdaad met een goed oog zijne keuze heeft gedaan' al is het ook, dat hij nog weinig boven den gulden middelmaat in zijne serie heeft kunnen opnemen. En zelfs schijnt men voor de toekomst te mogen verwachten, dat hij ook de summa capita onzer literatuur tot de aanneming van het guldens-formaat heeft weten te brengen.
Het werk echter, dat als No. 6 hierboven genoemd is, staat naar mijne onbeleefde meening niet op het bovenste plankje in dit tot nog toe kleine bibliotheekje. Het is heel lief en heel zoet, maar het wil mij maar niet razend bevallen. Misschien ben ik een zeer ongeschikt persoon om dit genre te beoordeelen. Het behoort tot het genre gevoelvol en lief; en hoe ver ik ook ben van alle antipathie tegen het gevoelvolle, zoo prikkelbaar ben ik ook tegenover al zulke gevoeligheid, die niet door eene, zeer goed daarmede te vereenigen ontwikkeling en verstandelijkheid mij in de overtuiging brengt, dat hij of zij regt heeft, om zijn gevoel aan het publiek voor te zetten.
De losse verhalen of schetsen, door suze of louize, of welke der dochteren eva's ook, hier medegedeeld, hebben ongetwijfeld iets zeer verdienstelijks; blijkbaar heeft de schrijfster dat echt vrouwelijke, fijne gevoel, dat u enkele toestanden met eene juistheid weet weêr te geven, zooals geen mannenhand ze schetsen of ontleden kan. Ook heeft ze eene onverstoorbare goedigheid en zachtzinnige levensbeschouwing die u zeker het hart niet digtschroeijen zal; die velen wel als van zelve de woordjes och ja! en lief! en wezenlijk mooi! op de lippen zal brengen, maar - maar - waarvan ik niet houd.
Ik ken wel zulke menschen, die alles lief vinden, en van alles nog een goeden afloop verwachten, van die parelduikers, waar een ander slechts mosselen vindt, en ik hoor ze soms nog wel met genoegen praten; - maar in geschrifte vind ik ze meest flaauw en waterig. Het boekje is wel lief, er zijn wel dikwijls zeer fijne menschkundige opmerkingetjes in; maar

{==384==} {>>pagina-aanduiding<<}
het is geene menschenkennis, die het geheel der verschijning mensch omvat. In 't kort, goede beste, lieve tantes-philosophie is heel goed voor zondagavondkout en kinderenvertroosting, maar het blijve binnen dien huisselijken kring en late zich niet drukken. Zijt gij het niet met mij eens, goed! lees dan nicht suze en vindt het even mooi als het Handelsblad het vindt, en kom mij niet vervelen.
Schrik niet, wanneer ik u ook nog van het godsdienstige, zelfs het theologische gehalte van dit Schetsenboek spreek. Van dezelfde soort als hare menschenkennis is ook de godsdienstigheid onzer goede nicht of tante. Maar het is dan ook weder eene godsdienstigheid even zoetelijk, maar ook even onbeduidend, - van op God vertrouwen, van in voorkomende gevallen om dien of om genen bijbeltekst denken, enz. Ik moet mijne volslagen onkunde erkennen, dat ik volstrekt niet weet, wie de schrijfster is, zelfs is het mij geheel onbekend of haar werk reeds vroeger, hetzij afzonderlijk, hetzij in eenig tijdschrift verschenen is; maar dit is duidelijk, dat wij hier eene goede, lieve - ik meen het zonder arrière-pensée - oude jonge dame hebben, die dominé's dochter of op zijn minst dominé's zuster en huisgenoot geweest is. Zij heeft veel te goed slag, om eene stichtelijke toepasselijkheid, waar het kan, in te vlechten en de daarbij gebruikelijke bijbelteksten uit haar tekstenrol bij te brengen, om eene gewone leek te zijn. Zij theologiseert, exegetiseert immers zelfs! zij heeft ook oosterzee's preken gelezen, en daar b.v. eene zonderlinge voorliefde uit gehouden voor het bekende, maar toch niet mooije beeld van ‘den oliestroom, over de opgeruide wateren uitgegoten’, of over ‘den toorn, de gramschap’, - dat zeer dikwijls wederkeert. En even zoo is haar stijl over het algemeen niet bepaald slecht, maar alles behalve eenvoudig; een zeker streven naar sierlijkheid, dat echter door gebrek aan grondige kennis en oefening wel eens geaffecteerd wordt, of kwalijk losloopt. Zoo zegt zij b.v. (bl. 117) ‘en de wind heeft vrij spel, zoo als zij door de breedgeopende deur naar binnen dringt, om zich daar met de zuiging van trap en gang te vereenigen, en versterkt door die aanwinst, weêr naar buiten te schieten, om als verwoed zich op hem te werpen, die daar staat en
wacht.’
Er zijn zoo van die natuurkundigen op sloffen, die uit die

{==385==} {>>pagina-aanduiding<<}
zuiging, als ware het eene gepatenteerde natuurkracht, tallooze verschijnselen in lucht en water verklaren, maar dat is damesnatuurkunde, niet veel beter dan de physiologische beschouwing, - ook zeer populair - die drie vierden aller ziekteverschijnselen uit brand verklaart.
Doch ik wil ook niet alleen laken, daar in allen gevalle de zachte toon en de opbouwende gemoedelijkheid van inhoud, het boek tot een geschenk maken, dat men veilig aan de onschuldigste jonge dochter tot een aangenaam geschenk zal geven.





Het Geweten, door Alexander V.H. Arnhem, D.A. Thieme 1859.

Die alexander v.h. is toch een wonderlijk man, vindt ge niet, lezer! Daar berigt hij ons bij het uitgeven van zijn laatste album, Het Geweten, dat hij van al de vroeger uitgegeven producten zijner teekenstift, de steenen heeft laten vernietigen, zoodat ze niet meer te verkrijgen zijn; alleen de Tijdspiegel-phantasiën zijn gespaard met het nieuwe album. Wat zou hem daartoe bewogen hebben? Ontevredenheid over zijn eigen vroeger werk? Maar dan staat hier bepaaldelijk de smaak des teekenaars lijnregt tegenover dien des publieks. Dit toch dweepte met veel van v.h.'s vroegere teekeningen, en vindt over het algemeen die Tijdspiegel-phantasiën verre van mooi; en dit kan ons niet verwonderen, daar zij, om niet eens van het incorrecte in de teekeningen te gewagen, voortbrengselen zijn van eene zieke, uitgeputte verbeeldingskracht: eene bepaalde charge en onwaarheid in de contrasten ontnemen den beschouwer alle sympathie voor deze teekeningen; daarenboven maakt eene onnatuurlijke, gezwollen phantasie meermalen onbegrijpelijk, wat de teekenaar eigenlijk wil. (Zie vooral de laatste plaat). Wanneer v.h. weder aan 't vernietigen van steenen wil gaan, denke hij vooral om de vier steentjens zijner Tijdspiegel-phantasiën.
In het Geweten herkenden wij onzen ouden alexander v.h. weder; niet alleen omdat wij op de platen van dit album menig groepje vonden en menig figuurtje, dat wij reeds vroeger hadden gezien, maar vooral, omdat de teeke-
{==386==} {>>pagina-aanduiding<<}
naar daarin weder zulk een waardig gebruik heeft gemaakt van zijn talent. Hij heeft in het Geweten de oude maar veel beteekenende waarheid, dat de overtreding van het ‘gij zult niet begeeren’ het begin der zonde is, en de Paulinische uitspraak ‘de bezoldiging der zonde is de dood’ gepopulariseerd. De inhoud van het drama dat ons wordt voorgesteld is deze: een werkman gevoelt zich gelukkig in zijn gezin; dat geluk duurt voort, totdat in hem de begeerte naar de schatten eens ouden woekeraars ontwaakt; nu is zijn geluk weg, en de eerste schrede op het pad der zonde is gezet. Die begeerte wordt sterker en ontwikkelt zich in den man, terwijl hij in de herberg met zijn glaaske voor zich zit; hij kan er geen weêrstand aan bieden, en diefstal en moord voltooijen wat met het begeeren was aangevangen. Levendig echter doet het besef zich bij hem gevoelen, niet alleen dat hij zijn schat tot zoo treurigen prijs zich verworven had, maar meer nog het onherstelbare verlies dat zijn hart had geleden; hij poogt dit laatste weder te winnen door de schatten des woekeraars weg te werpen, maar 't baat hem niet, zijne zielsrust, zijn vorig geluk zijn voor altijd weg! Hij wordt krankzinnig, en het beeld van hem die het slagtoffer zijner begeerte geworden was, vervolgt hem ook tot in het gesticht waar hij verpleegd wordt. Zijne doodsure nadert, en op het sterfbed wordt de sluijer des waanzins weggeschoven; de troost des evangelies wordt hem gebragt, hij begint te bidden, de kalmte keert weder in zijn hart, en als berouwvol zondaar sterft hij, in de diepe overtuiging des christens, dat de Vader in den Hemel hem zijne schuld genadiglijk zal vergeven.
Ziedaar in korte woorden wat de platen voorstellen, lezer! Het is eene eenvoudige geschiedenis, niet waar? Maar zij is vol nuttige leering, en alexander v.h. heeft in dit album getoond te begrijpen, wat de groote verpligting is welke op den kunstenaar rust, namelijk om zijne gaven en talenten aan te wenden tot nut van velen. - De laatste plaat, hoe fraai ook geteekend, een epiloog op de geschiedenis, waarin wordt voorgesteld hoe vrouw en kinderen van den misdadiger te lijden hebben onder de gevolgen van het gebeurde, bederft het effect.
Alexander v.h. schenke ons nog veel als Het Geweten, maar nimmer weder iets als de Tijdspiegel-phantasiën!






{==387==} {>>pagina-aanduiding<<}

Neerlandsch weerbaarheid (,) opgedragen aan mijne landgenooten door den generaal-majoor J.P. Baron de Girard de Mielet van Coehoorn, Adjudant van Zijne Majesteit den Koning in buitengewone dienst, Kommandeur en Ridder van verschillende orders. Te Utrecht, bij Kemink en Zoon, 1859.

‘Ik weet dat deze hier ter nedergestelde woorden velen zullen mishagen en dat de verklaring weinig bijval bij de Kamers der Staten-Generaal zal vinden, dat ik ook bij de meeste vereenvoudigingen, vooral als de organisatie der schutterij daarbij in aanslag wordt gebragt, geene mogelijkheid zie, dan ten koste van ons volksbestaan, een budget van oorlog beneden 12 à 13 millioen zamen te stellen; maar die populariteit is ook geenszins mijn doel; de waarheid op eene heilige overtuiging gegrondvest, de zuivere waarheid alleen is mijne leus geweest’. In deze woorden, welke wij pag. 94 van dit vlugschrift lezen, zijn zeer zeker de goede bedoelingen des schrijvers op te merken, maar daarin komt ook geheel en al het nuttelooze van zijn schrijven uit. Het is toch eene verregaande dwaasheid om met plannen voor den dag te komen, welke men zeker is dat niet verwezenlijkt kunnen worden. Wij hebben hier eene opeenstapeling van illusies; de schrijver is overtuigd dat die niet tot werkelijkheid komen kunnen; die illusies zijn voor een groot deel wel mooi, en toonen dat hij die ze vormt een vaderlandslievend man is, en een goed hart voor den soldaat heeft, maar wat baat het zoo zijne plannen onuitvoerbaar zijn? Vooral het hoofdstuk waarin gehandeld wordt over onze schutterijen, volkswapening of liever landweer, mag in zulk eene mate eene utopie genaamd worden, dat zelfs hij die geheel met onze militaire belangen onbekend is, het moet inzien. Verbeeld u, lezer! Generaal v. coehoorn wenscht, dat men de jongelingen reeds op hun zestiende jaar bij de schutterij zal inlijven, omdat ze dan op dien leeftijd meer lust en tijd hebben om te leeren schieten, exerceren en paardrijden, en meer zich naar de militaire discipline zouden kunnen schikken; dan moeten ze op hun twintigste jaar aardig kunnen schieten; in de vestingen moeten de schutters dan ook in de artillerie-exercitie worden geoefend, en daar waar de artillerie-paarden zijn
ook tot het voerwezen

{==388==} {>>pagina-aanduiding<<}
worden opgeleid; in de kavallerie-garnisoenen moeten er ook eenigen tot kavalleristen worden gevormd, en elders anderen aan de genie worden toegevoegd. Stel u verder voor, dat de schrijver wil, om zijn systema op het platteland van toepassing te maken, dat op ieder dorp of op iedere twee dorpen, de schutterij aan de zorgen zal worden toevertrouwd van gepensioneerde of op reserve gestelde soldaten en korporaals, en over een groot aantal dorpen aan het beheer van een sergeant. Vraag nu maar eens aan den eersten den besten officier, waar een genoegzaam aantal van soldaten en korporaals, geschikt voor de instructie, van daan moet komen, en gij zult het zien dat de man den schouder zal ophalen. Dit alleen tot een voorbeeld, en zoo phantaseert de generaal voort, met ongeloofelijk groote gemoedelijkheid, maar zonder iets mede te deelen dat opmerking verdient.
Zoowel de aard van ons tijdschrift, als het weinig belangrijke dezer brochure, verbiedt ons verder uit te wijden. De schrijver wenscht, dat het ter nedergestelde ook voor den minder ingewijde duidelijk zal zijn uiteengezet; wij gelooven, dat alleen het nuttelooze en onuitvoerbare van zijne pogingen voor ieder duidelijk zullen zijn; hij hoopt dat men hem de harde woorden zal vergeven, welke hij in het belang der zaak gemeend heeft te moeten bezigen, wij verzekeren dat hij wegens zijne goede bedoeling aanspraak heeft op die vergiffenis.
Maar hij stelle zich tevreden met dien roem van iets goeds te hebben gewild, en ten dien einde zelfs voor het onmogelijke te hebben geijverd.





Nouveau Dictionnaire Français-Hollandais, par J. Kramers, Jz., Aflev. 15-21. Te Gouda, bij G.B. van Goor. 1857-1858. In gr. 8vo. f : - 45 per Aflev. van 96 bl.

Onze wensch (men zie Vaderl. Letteroefeningen, April 1858, No. 5, Boekbeschouwing, bl. 260.) is vervuld geworden. De bekwame Nederlandsche Lexicograaph kramers heeft de voorgenomen taak volbragt, en alle beoefenaars en liefhebbers der Fransche taal hebben overvloedige stof zich te ver-
{==389==} {>>pagina-aanduiding<<}
heugen over de wijze, waarop die vierjarige arbeid (1854-58) is verrigt.
Algemeen werd, omstreeks de helft dezer eeuw, behoefte gevoeld aan een degelijk en compleet Fransch Woordenboek' dat op de hoogte der wetenschap stond. Olinger, hoe uitgebreid ook, was onvolledig, en moock miste eene menigte woorden, welken de nieuwere fransche letterkundigen, vooral in het laatste vijftiental jaren, in Frankrijk le droit de bourgeoisie hebben weten te verschaffen. Men verlangde te regt een gids, die niet alleen de jeugd op onze lagere scholen, waar voortgezet onderwijs wordt gegeven, tot veilige vraagbaak konde dienen, maar het werk moest ook volkomen aan den eisch van het gymnasiaal onderwijs voldoen, en daarenboven de beoefenaren zoowel der classieke als der hedendaagsche letterkunde, alsmede hen, die werken van kunst en wetenschap raadplegen, bevredigen. De schrijver van boven aangekondigd werk heeft getracht een woordenboek te leveren, dat aan de behoefte van den tijd beantwoordde; hij wenschte bij een aantal artikelen, welke bij zijne voorgangers niet te vinden waren, die orde en die ontwikkeling der onderscheiden woordbeteekenissen in acht te nemen, welke den toets van het onbevangen oordeel van deskundigen konden doorstaan. Ook de dagelijksche volkstaal, met hare duizende schakeringen, gemeenzame uitdrukkingen en spreekwoordelijke gezegden moesten hare plaats in zijn Dictionnaire vinden.
Bij het volbrengen zijner veelomvattende taak, heeft kramers wel is waar de werken van de Académie française, laveaux, napoléon landais, rescherelles, poitevin en jourdan met vrucht kunnen raadplegen; doch hij heeft dit op zulk eene doeltreffende en oordeelkundige wijze gedaan, dat de Hollander in zeker opzigt deze meesterstukken der Fransche lexicographie ontberen kan, nu hij in kramers' uitgebreid werk de quintessence van hunne lettervruchten aantreft. Kortom, ofschoon de zedige man in zijne voorrede zegt: ‘Ik gevoel maar al te wel, dat ik het mij zelven voorgestelde plan niet dan onvolkomen, gebrekkig heb volbragt,’ kan Referent, die twintig jaren van zijn leven te Parijs heeft doorgebragt, met volle overtuiging de verklaring afleggen, dat hem bij aandachtige beschouwing van dit lettergewrocht, en na het met dergelijke werken geconfronteerd te hebben, is

{==390==} {>>pagina-aanduiding<<}
gebleken, dat deze ‘Dictionnaire’ eene eervolle plaats verdient onder de werken in dit genre.
Bij den lof, dien wij in gemoede aan genoemd woordenboek mogen toezwaaijen, zullen een drietal aanmerkingen het bewijs leveren, dat wij het, door de Redactie der Vaderl. Letteroefeningen, ons ter beoordeeling toevertrouwde werk met de vereischte naauwgezetheid hebben onderzocht.
1. Op bl. 1400 missen wij, bij de uitdrukking: faire le pied de veau, die krachtige vertolking, welke in de taal des volks voorkomt. Zij had hier moeten voorkomen, omdat op andere plaatsen de schroomvallige vrees van zich minder fashionable uit te drukken, met regt door den Heer kramers als eene beuzelachtige huichelarij (altijd in een woordenboek) is beschouwd.
2. Op pag. 1516, hadden wij verwacht het woord psaligraphie (knipkunst) te vinden. Wij zochten het ook te vergeefs in de ‘Bijvoegsels en verbeteringen’ die de Schrijver tot slot van zijn arbeid in de 21e aflevering heeft opgenomen. Ook zagen wij, bij die gelegenheid, dat de Heer kramers onze eerste beoordeeling van afleveringen 1-9 (Vaderl. Letteroefeningen, November 1856, no. 14) niet schijnt gelezen te hebben; daar hij anders van onze gedane opmerkingen omtrent de woorden anévrisme, auditrice, buvette, caban en calotte in zijne Bijvoegsels en verbeteringen wel denkelijk gebruik had gemaakt. Op onze beoordeeling van afleveringen 10-14 (Vaderl. Letteroefeningen, April 1858, No. 5) heeft hij meer regard geslagen en het door ons opgegeven en verklaarde woord irénique in zijn bijvoegsel opgenomen.
3. Het woord vigelotte, dat naar de alphabetische volgorde op bl. 1901 had behooren te staan, ontbreekt en komt ook niet voor op de meergemelde supplementaire lijst. De Parijzenaars gehruiken dit woord dagelijks: het is de naam van eene overbekende aardvrucht, namelijk een' langwerpig ovalen aardappel met dunne schil. Even als de zoogenaamde lentilles (linzen), waarop de Fransche burgerstand zoo zeer verlekkerd is, treft men die bijzondere soort van aardappel hoogst zelden in Nederland aan.
De uitvoering is net en duidelijk, gelijk men dit trouwens van den Heer van goor gewoon is.



{==391==} {>>pagina-aanduiding<<}

Korte mededeelingen.

Het artikel in de grondwet der Nederlandsche Hervormde kerk, waarbij het regt der gemeente ter verkiezing van ouderlingen en diakenen wordt uitgesproken, heeft in den boezem der kerk, bij verwijl van door velen verlangde maatregelen ter toepassing, grootelijks de aandacht gespannen op 't geen de synode dier kerk deswegens doen zou, vooral die van 't vorige jaar, aan welke zoo groote menigte adressen nopens dit veelbesproken punt waren toegezonden. Wat de synodale vergadering omtrent die zaak heeft gedaan of beter besproken, vindt men in eene brochure, getiteld: Het Kiesregt in de Nederlandsche Hervormde kerk, of de Synode van 1858 en Art. 23 van het Algemeen Reglement. Utrecht, j.g. andriessen, 1859. Vollediger zou daarin de geschiedenis van het befaamde art. 23 zijn behandeld, zoo de schrijver ook verslag hadde gegeven van vorige mislukte pogingen der Synode van 1857 en vroeger, waartoe het blijkbaar den Auteur niet aan bekwaamheid ontbrak.
De mede-arbeider, aan wiens oordeel in den regel voor de Vaderl. Letteroefeningen geschriften als ‘Het Kiesregt’ worden toevertrouwd, meende zich ditmaal, om voor hem geldige redenen, daarvan te moeten onthouden.
Zóó kwam het in handen van Ref., wiens aandacht schier niets meer trok dan de wijze, waarop de Schrijver zijn gevoelen uitspreekt over de handelwijze van personen; met name van den uit Leiden ter Synode afgevaardigden Hoogleeraar en van den Voorzitter der vergadering. Dat oordeel is gestreng, maar waar hij ieder woord staaft met bewijzen, waar hij officiële waarheid te lezen geeft, daar.... laten wij 't aan den lezer van het stukje over, de juistheid der beoordeeling te toetsen. Maar, daar wordt ook de opmerking geregtvaardigd, dat hooggeplaatste vergaderingen wel mogen toezien, het belang van zaken niet ten offer te brengen aan de vrees of men misschien personen kwetsen zal. Sympathie voor, beleefdheid jegens personen is goed, maar zij treden over de grenzen, waar zij zwaarder wegen dan de belangen zelven, die men geroepen is voor te staan.

{==392==} {>>pagina-aanduiding<<}

Onder de boekwerken, die ik bij het verschijnen van het laatste No. der Vaderl. Letteroefeningen ter aankondiging en beoordeeling ontving, vond ik eene eerste aflevering van een nieuw tijdschrift, getiteld: ‘De godsdienst-onderwijzer’ en nader omschreven als: ‘lectuur voor eenvoudige Christenen, uitgegeven door de vereeniging van godsdienstonderwijzers in Nederland, departement N. Holland.’ - Toen ik dien titel las, ik wil het eerlijk bekennen, was mijne begeerte om de 40 pagg., waaruit het boekje bestaat te lezen, niet bijster groot, en riep ik onwillekeurig die redactie toe: ‘schoenmaker, blijfbij je leest, en geef geen tijdschriften uit.’ Zoo kwam ik er echter niet af. Het boekje moest beoordeeld worden; en eene nadere kennismaking was onverbiddelijk noodig. En zie! ik heb mij die kennismaking gansch niet beklaagd; zelfs zou ik den godsdienstonderwijzer de hand kunnen drukken en hem met zijne onderneming geluk wenschen. Mij dunkt, dit tijdschrift is wat het wezen wil: het spreekt over godsdienst tot eenvoudigen, in een toon die het midden houdt tusschen gezwollenheid en platheid, echt populair, en toch helder, fiksch, gezond. Wat ik las over de godsdienstgeschillen onzer dagen, over katharina van bora, las ik met genoegen. Het stukje: één doel, maar verschillende wegen, om tot dat doel te geraken, had mijne volle sympathie. De laatste rubriek, die allerlei ten opschrift draagt, geeft aanleiding tot korte mededeelingen op kerkelijk gebied, die zeker ook wel over iets anders zullen loopen dan, gelijk hier, over verdraagzaamheid en onverdraagzaamheid. De poëzy is van minder allooi en kon best achterwege gelaten worden, indien zij niet beter wordt. In het algemeen verwachten wij iets goeds van deze onderneming. Wie het tijdschrift koopt (bij
ormeling te Amsterdam) voor f 1,50 den jaargang, bevordert tevens eene goede zaak. Het wordt uitgegeven ten voordeele van een liefdefonds ten behoeve der weduwen van godsdienstonderwijzers.

Bijbelsche gedenkspreuken bij het afleggen der Christelijke geloofsbelijdenis. Onder dezen titel heeft de werkzame predikant amshoff te Groningen (bij m. smit) een twaalftal bijbelspreuken, als proeve, uitgegeven. Zij zijn gedrukt op groot papier en voorzien van eene korte toepassing. Daarbij is er gelegen-
{==393==} {>>pagina-aanduiding<<}
heid om het blad te voorzien van den naam van hem, die het ontvangt en van hem die het geeft. De zaak zelve is waarschijnlijk eene navolging van iets dergelijks in Duitschland. Althans onlangs zagen wij aangekondigd: Einhunderd Confirmations-Scheine mit ebensovielen Danksprüchen, von j.g. burkmann. De heer amshoff roept het oordeel van zijne ambtgenooten over deze proeve in. Wat ons betreft, onze ingenomenheid met eene dergelijke onderneming is niet bijzonder groot. Het moge hier en daar zijne nuttigheid hebben zulke spreuken en vermaningen uit te reiken, en daarom spreken wij er niet bepaald een afkeurend oordeel over uit; maar, waar het eenigzins mogelijk is, blijven wij altijd verre de voorkeur geven aan het uitreiken van een boekgeschenk, hoe gering ook, bij het afleggen der belijdenis. Ook daarin is dan gelegenheid om eene spreuk of een woord tot gedachtenis neêr te schrijven, en ligt blijft het daar nog beter bewaard, dan op zulk een los blad papier. Mogt de S. zijne onderneming voortzetten, dan zorge hij dat de toepasselijke vermaningen kort en kernachtig zijn.

In lang ontvingen wij geene aflevering van de ‘Geschiedenis der Hervorming in de zestiende eeuw door merle d'aubigné, tweede druk.’ Het laatst ontvangen wij aflev. 9 en 10. Daarmede is thans het eerste deel compleet. Wij blijven deze uitgave aanbevelen, zoowel wegens de belangrijkheid van het werk en den aangenamen vorm waarin het is gekleed, als wegens de juistheid der vertaling en de nette, goedkoope uitgave (25 cts. eene aflev. van 64 pag.). Het is een boek, dat niet ontbreken mag in de bibliotheek van een beschaafd Christen.

Nopens den jaargang 1858 van de Tafereelen en berigten uit de Geschiedenis der Protestantsche kerk in onze dagen, uitgegeven door en ten voordeele van de Nederlandsche Gustaaf-Adolf-Vereeniging. Te Leiden, bij p. engels - hebben wij niets bijzonders mede te deelen, dan dat het zich gelijk blijft en f 1,80 in het jaar kost. Een Tijdschrift in een Tijdschrift te beoordeelen, rekenen wij min geschikt, en bepalen ons dus tot eenvoudige aankondiging.

{==394==} {>>pagina-aanduiding<<}

Van de vertoogjes, die onder den titel: Het Evangelie aan de armen. Te Leeuwarden, bij g.t.n. suringar worden uitgegeven, ontvingen wij No. VII-XII. Zij zijn in denzelfden goeden geest als de vorige geschreven en verdienen daarom dezelfde aanprijzing. Alleen zij gezegd, dat, ofschoon de prijs van 5 cent voor ieder No. bij getallen eenige vermindering ondergaat, ons die prijs nog wat te hoog dunkt voor algemeene verspreiding. Trouwens, elk vertoogje is ook slechts 12 bladz. in kl. 8vo.

De boekhandelaar g. de geus te 's Gravenhage heeft voor 30 cts. verkrijgbaar gesteld eene brochure van 17 bladz., getiteld: De vredepalm voor orthodoxen en liberalen, of het raadsel van de menschelijke vrijheid van wil en het Godsbestuur opgelost door een philosooph. Nu is 30 cts. voor 17 bladz. met titel en omslag wel wat boven den gewonen prik: 1 cent per pag.; maar wie zou daarop zien, indien het woord ‘opgelost’ waarheid ware. Zeker, dan ware het geschrift noch door een mensch op aarde vervaardigd, noch voor menschen op aarde verstaanbaar. Wij stelden ons dus bij het eerste lezen van den titel niet voor, dat de ‘philosooph’ de magnus Apollo zou zijn, die ‘oploste’ wat vruchteloos is nagevorscht door de diepzinnigste denkers. Eén lof echter mogen wij den schrijver dezer weinige bladzijden niet onthouden, namelijk: dat hij den waren stand van het vraagstuk duidelijk voorstelt, zoodat zij, die noch ‘philosophen’ noch theologen zijn, er uit kunnen zien, waarover eigenlijk loopt hetgeen in gewijzigden vorm eene herhaling is van het oude scholastieke praedestinatie-problema.

Het ontwerp van wet ter afschaffing der slavernij in Suriname, d.d. 25 October 1858 heeft aan Mr. a.d. van der gon netscher aanleiding gegeven tot het schrijven eener Beschouwing, voornamelijk ter aanwijzing der noodzakelijkheid om eene gelijktijdige en voldoende immigratie door wetsbepalingen mogelijk te maken en te verzekeren. 's Gravenhage, bij Gebr. belinfante, in gr. 8vo, 50 bl. - De drie hoofddenkbeelden, welke de schrijver aanbeveelt, zijn deze: Dadelijke vrijverklaring, met billijke schadeloosstelling aan de eigenaars der vrij te maken slaven; toevoorzigt van staatswege gedu-
{==395==} {>>pagina-aanduiding<<}
rende tien of twaalf jaren na de afschaffing der slavernij, voornamelijk met het doel, om de vrijgemaakten, onder jaarlijksche overeenkomsten met meesters en op plantaadjen, naar hunne keuze, tegen billijk loon, huisvesting, enz., zooveel mogelijk bij geregelden arbeid te houden, en daardoor rust, welvaart en zedelijke verbetering onder hen mogelijk te maken en te bevorderen, en de kolonie voor dadelijken ondergang te behoeden; en eindelijk immigratie ter aanvulling van het minder ingespannen werk der van slavernij ontheven bevolking, onmisbaar tot instandhouding der kolonie, en hoogst wenschelijk, om aan deze de ontwikkeling te geven, waarvoor zij door uitgestrektheid, productief vermogen, voordeelige gelegenheid van verscheping en nabijheid aan het vaderland, zoo uitnemend geschikt is. Als bijlagen volgen: vertaling van hetgeen Dr. h.g. dalson in zijne History of British Guiana vermeldt omtrent de pogingen tot immigratie, aldaar door particulieren in het werk gesteld - tarief van premiën, welke volgens Akte der koloniale wetgeving tot aanmoediging van immigratie in Britsch Guiana betaald worden - en een kort officiëel verslag omtrent den toestand van bevolking en eigendom in
Britsch-Guiana in 1858, dat is 20 jaren na de geheele vrijverklaring. Wij bevelen het een en ander aan de overtuiging van allen, die in het onderwerp belang stellen of ambtshalve moeten stellen.

De zaak der afschaffing van de slavernij wordt in een volksboekje in den vorm van een verhaaltje bepleit, in: De planter brunel en zijne slaven asa en neno, of, hoe de hemelsche Vader het kwade gedoogde om daaruit het goede te doen voortkomen. Goes, bij h.c. schetsberg. In kl. 8vo. 112 bladz. Het heet eene ‘schooluitgave’, doch eene andere is er ons niet van bekend. Het is geen kwaad boekje; maar de hooge ontwikkeling des christelijken levens in pas tot het Christendom bekeerde negers heeft altijd iets, waarbij men de vraag niet kan terughouden: zou het wel waar zijn?

Het is bekend dat joseph garnier de staathuishoudkunde vlijtig beoefend, en daarover vele verdienstelijke, duidelijke boekwerken geschreven heeft. Met die voorafgaande studie toegerust, en uit dien verzamelden schat, gaf hij een compendium in het licht, dat nu vertaald bij h. nijgh te Rotterdam het

{==396==} {>>pagina-aanduiding<<}
licht ziet. Wij hebben dat boekje met uitstekend genoegen gelezen. Zoo ooit dan bleek ons hier dat kortheid en duidelijkheid niet anders kunnen worden bezeten, dan als vrucht eener grondige langdurige studie. Het boekje is ongetwijfeld een der beste overzigten van de veel geprezen wetenschap. Of daarom de staathuishoudkunde een deel van het onderwijs moet uitmaken.... dit durven wij niet zoo gereedelijk toestemmen. Men denke om de arme hoofden der kinderen, die reeds zoo barbaarsch vol gepropt worden met hetgeen anderen zeggen, dat eigene gedachten er geene plaats in kunnen vinden.

Bij eene vroegere gelegenheid bragten wij onze onbeperkte hulde aan den zoo gelukkig geslaagden arbeid van den Raadsheer Mr. a.j. van deinse, die in alles wat hij, hetzij over de theorie, hetzij over de practijk van het strafregt heeft beproefd, zich den meesten dank der regtsbeoefenaren verworven heeft. Wij werden bevestigd in die meening door de toezending van den tweeden druk van het Wetboek van Strafregt (Middelburg, j.c. en w. altorffer, 1858 f 2.) - Reeds in de eerste uitgave merkten wij een schat van onderzoek en studie in dit kleine werkje op, dat onder zulk een nederig voorkomen verschijnt, en de tweede druk heeft weder meer verdiensten dan de eerste, door de toevoeging van den franschen tekst en de opname van de lijst der strafwetten, alphabetisch gerangschikt. De drie belangrijke werken door den Heer van deinse uitgegeven, maken met de verzameling van schooneveld en die van de jongh en oudemans, dat wij ons op eene litteratuur van ons strafregt mogen beroemen, en wij zouden het een ongelukkig teeken achten, wanneer werken als het hier aangekondigde niet telkens een herdruk beleven mogten.

Te 's Gravenhage, bij van weelden en mingelen zag het licht het Verslag aan den Koning over den toestand der telegrafen in Nederland over 't jaar 1857. Zeer belangrijk is het de in dit verslag zoo naauwkeurig gegeven statistiek na te gaan, en een zeer verheugend teeken des tijds is het, te kunnen zien hoe het telegrafennet zich allengs meer en meer over Nederland uitbreidt, dat daarin niet zoo veel als in andere zaken ten achteren staat bij zijne naburen. Het telegrafisch verband met het buitenland ondervond in 1857 ook veel uitbreiding.
Waren wij met ons spoorwegstelsel maar zoo ver heen als met den telegraaf, dan zouden wij alle reden tot tevredenheid hebben.










{==397==} {>>pagina-aanduiding<<}

Boekbeschouwing.

Huibert Duifhuis, de Prediker van St. Jacob. Academisch Proefschrift, ter verkrijging van den graad van Doctor in de Godgeleerdheid aan de Hoogeschool te Leiden, op gezag van den Rector Magnificus, den Hoogleeraar Dr. J.H. Stuffken, in het openbaar te verdedigen door Jan Wiarda, van Amsterdam. Op Donderdag den 23 September 1858, des namiddags ten 2 ure. Te Amsterdam, bij H.A. Frijlink. 1858. In gr. 8vo. VIII en 190 blz. f 1-50.


Leven en Karakter van Am. des Amorie van der Hoeven, gedeeltelijk uit onuitgegeven Brieven en zijne schriftelijke Nalatenschap, beschreven door F.J. Domela Nieuwenhuis. Amsterdam, bij J.H. Gebhard & Co. In gr. 8vo. 226 bl. f 2-50.


De strijdende Gereformeerde Kerk. Een strijdschrift, vooral tegen de Christelijke Afgescheidene Kerk gericht, door A. van der Linde. Te Amsterdam, bij W. Clement. 1859. In gr. 8vo. VIII en 203 bl. f 1-10.

De bijeenvoeging van bovenstaande drie werken in ééne beoordeelende aankondiging kan zeer vreemd schijnen, maar er zijn gegronde redenen voor. Met de aanwijzing dezer redenen maken wij een begin, in de hoop van hierdoor eene aanvankelijke kennismaking met deze geschriften aan onze lezers te verschaffen.
Huibert duifhuis - een merkwaardig man in onze Nederlandsche kerkgeschiedenis van den tijd der reformatie! Na eene jeugd die veelszins in het duister schuilt, werd hij pastoor van de St. Laurenskerk te Rotterdam, begunstigde daar door zijne prediking zijdelings de hervorming en moest dientengevolge naar Keulen vlugten, van waar hij later tot pastoor van St. Jacob te Utrecht geroepen werd. Daar was het tooneel zijner veelszins gezegende werkzaamheid. Hij predikte op de wijze der gereformeerden, maar wilde de kerk in de kerk hervormen en haar dus geenszins verlaten. Het gezag der overheid was zijn steun. 't Bleek echter, dat haar invloed

{==398==} {>>pagina-aanduiding<<}
niet was opgewassen tegen dien der Roomsche geestelijkheid, zoodat zij hem op zijn verzoek om naar zijne overtuiging het evangelie in de kerk tegen de leerstellingen en inzettingen der kerk te verkondigen, moest aanraden voor eenigen tijd naar Rotterdam bij zijne vrienden de wijk te nemen. Zijn vertrek veroorzaakte zoo groot ongenoegen onder de burgerij van Utrecht, dat geestelijkheid en regering zich vereenigden om hem terug te roepen. En nadat hij daaraan gevolg had gegeven, was hij tot zijn dood in 1581 op zijne eigenaardige wijze werkzaam om St. Jacob te hervormen. Hierbij evenwel heeft het hem niet ontbroken aan een dikwijls krachtigen tegenstand van de zijde der gereformeerden, die van hem voor den voortgang der hervorming groote schade verwachtten.
Deze korte herinnering doet reeds als van zelf de gepastheid aan 't licht komen van eene vereenigde aankondiging der geschriften van Dr. wiarda en Prof. domela nieuwenhuis. Duifhuis en v.d. hoeven zijn bepaald geestverwanten, en de eerste Thesis van den Doctor verklaart naar waarheid: hubertus duifhuis πρόδρομος Remonstrantium jure habetur. V.d. hoeven was een Remonstrant tot in de uiterste consequentie, ten minste wanneer men het Remonstrantisme opvat gelijk hij en zijne leerlingen in navolging van hem dat doen, zij 't ook in scherpe onderscheiding van de Remonstranten van voor eene halve eeuw. Even als duifhuis kende hij geen ongelukkiger woorden dan strijd, verdeeldheid en scheuring, en wachtte, onder veel hopen op eene aanstaande slooping van zijn eigen kerkgenootschap, even als deze door de prediking van een Bijbelsch en practisch Christendom vrede en eendragt in de kerk te bevorderen. Met d. deelde hij in warme vooringenomenheid voor de oversten van den staat, maar naar het verschil der tijden werd de tegenstand, die deze van andersdenkenden moest ondervinden en die door latere terugroeping veel van zijne scherpte verloor, tegenover hem tot een minimum gebragt, dat zeer gemakkelijk te verdragen was. Men spreke van den vereerden duifhuis, maar noeme am. des amorie v.d. hoeven den gevierde, den half vergode. Wij komen er niet tegen op, evenmin als de bekwame arts eene koorts wil wegnemen die het gestel van den patiënt zuivert, want wat v.d. hoeven schreef van warme ingenomenheid van een zoon met zijnen vader, dat herhalen wij van warme in-
{==399==} {>>pagina-aanduiding<<}
genomenheid onzer natie met veelszins groote en goede,
schoon dan ook gebrekkige menschen: ‘Zij is niet zoo bij uitstek een der heerschende gebreken van onzen tijd, dat het noodig wezen zou haar toom en breidel aan te leggen.’ Weg dan toom en breidel! eene vriendelijke waarschuwing echter om op te passen op het breken van een poot of het kwetsen er van aan een steen of het vallen in eene gracht (n.b. de ingenomenheid = een paard) zal ons toch wel niet ten kwade worden geduid?
‘Maar No. 3?’ zoo vraagt gij ongeduldig. ‘Die titel past alles behalve bij duifhuis en v.d. hoeven! Strijdende en Strijdschrift!! de woorden verstoren den kalmen vrede, die ons bij het lezen van die namen vervult! Daarenboven: hoe kunt gij twee biographiën met een strijdschrift vereenigen?’ De verwondering over het laatste zal ophouden, zoodra gij verneemt, dat wij hier van den Heer a.v.d. linde ontvangen ‘eenige maanden uit zijn leven door hem zelven beschreven.’ Vraagt gij wie hij is, zoo willen wij u volgens zijn boek met hem bekend maken, wat wij ondanks zijne waarschuwing tegen personaliteit bij bestrijding vrijmoedig doen, omdat wij u wel aangaande het door hem behandelde hopen in te lichten, maar er met hem niet over in het strijdperk willen treden (men kan al te ver van elkander afstaan om tot den strijd te komen), en omdat het onmogelijk is voor den berigtgever om hier de zaak van den persoon geheel te scheiden. De schrijver nu spreekt in zijn voorberigt van ‘verkeerdheid van antecedenten’, van ‘de zonde, die hem onder tranen van diepen zieleweedom geleerd heeft, dat hare vruchten wrang, hare herinneringen knagend zijn.’ Zijne eigenlijke geschiedenis begint in dit boek met zijn lid worden van de Christelijke Afgescheidene kerk te Amsterdam, in welke hij op verzoek van den kerkeraad ook gepredikt heeft. Spoedig echter kreeg hij verschil met den aldaar dienstdoenden predikant Ds. de waal, dien hij niet voor echt gereformeerd hield. Zijne bezwaren tegen diens leer bragt hij in bij den kerkeraad, doch zonder gevolg; zijne verwijdering van het eens aangenomen kerkgenootschap werd nog grooter bij gelegenheid van eene in zijn oog onwettige verkiezing van ouderlingen, en toen zijne zaak geene bevredigende oplossing vond
bij classe en provinciale vergadering, onttrok hij zich feitelijk met eenige anderen aan de Christelijke Afgescheidene kerk, ja zelfs berouwde 't hem tot haar

{==400==} {>>pagina-aanduiding<<}
behoord te hebben. Want hij zag in en erkende, dat zij, meenende de ware gereformeerde leer aan te hangen en de ware gereformeerde kerk uit te maken, afgeweken was van beiden, zoowel door het aannemen van een naam, die haar wel regt van bestaan in ons land gaf, maar haar haar regt op den naam gereformeerd doet prijs geven, als door de onkunde, ja laat ons liever zeggen onnoozelheid, van hare leidslieden. Eene poging om zich met de zijnen aan Ds. ledeboer en diens volgelingen aan te sluiten en door dezen wettig geordend te worden, leed op verscheiden klippen schipbreuk. Ds. l. vreesde voor ‘onzuivere oogmerken en bedoelingen’, en v.d.l. was ook de man niet om zoo bespottelijk kleingeestig en bekrompen te zijn als de Ledeboerianen. Derhalve heeft hij zich genoodzaakt gezien om eene eigen kerk te stichten, waarin hij als herder en leeraar is opgetreden. Hij schrijft zijn standpunt deze eigenaardigheid toe, dat het wel een gesepareerd, maar niet een separatistisch standpunt is. In de gereformeerde kerk terug te keeren was onmogelijk, omdat aan de Hengstenbergsche voorwaarden (Vorwort van diens Kirchenzeitung) tot scheiding in Nederland meer dan voldaan is.
Na deze kennismaking schijne het velen profaan om duifhuis, v.d. hoeven en v.d. linde in éénen adem te noemen, wij die met niets anders dan met den schrijver uit zijn boek te doen hebben, gevoelen vrijheid tot de combinatie. Of de stift der historie den laatsten naam ook zoo trouw zal bewaren als de beide eerste, dit gelooven wij niet; maar een tijdgenoot heeft iets voor boven overledenen. En het getuigt van niets anders dan van eene bespottelijke voornaamheid de schouders op te halen, of een heftig oordeel klaar te hebben voor alles wat het separatisme onzer dagen betreft. Merkwaardig is ons het werkje van v.d. linde, daar het ons vergunt een scherpen blik te slaan op het organisme en den toestand van de Christelijke Afgescheidene kerk; merkwaardig omdat het ons doet zien, waartoe haar beginsel consequent doorgevoerd, consequenter dan zij het gedaan heeft, leidt. Want dit moeten wij erkennen: wordt eenmaal het beginsel toegegeven, dat de gereformeerde kerk moet zijn en blijven de kerk van 1618 en 1619, dat de formulieren naar geest en letter gezag behouden, dan gaat v.d. linde naar zijne opvatting van die formulieren den regten weg. Wij wenschten aan één kant wel, dat allen die geen vrede hebben

{==401==} {>>pagina-aanduiding<<}
met hunne kerk, dien weg volgden, dan zou er (want ook van de formulieren is tot in 't oneindige verschillende opvatting mogelijk) een eindeloos aantal van gereformeerde kerkjes ontstaan, zoovele als er leiders te vinden zouden zijn - maar zeker zou dan voor die allen een langdurig bestaan onmogelijk wezen. Opmerkelijk zijn de wegen van den Heer der kerk. Hij heeft der Christelijke Afgescheidene kerk in v.d. linde een corrector uit haar eigen midden gegeven. Zij heeft hem onder hooger bestuur met blijdschap eerst in haar midden opgenomen om haar eigen veelszins billijken beoordeelaar eenige maanden op te voeden, want, zij het ook te hevig en te bitter, hij heeft hare dwaasheden en ongerijmdheden op krachtige en bepaalde wijze aangetoond. Nog merken wij op dat hij door mededeelingen over de preken van Ds. de waal eene onwillekeurige bijdrage tot de geschiedenis der kanselwelsprekendheid heeft geleverd, die zijn boekje eene plaats geeft naast dat van wiarda en van domela nieuwenhuis.
Evenwel dit bijna toevallige zou ons geene reden geweest zijn om de drie in ééne aankondiging te vereenigen, ware het niet dat ons, terwijl zij zoo vreedzaam naast elkander liggen, de waarheid van het woord weêr verduidelijkt is: les extrémes se touchent. Duifhuis op het laatst der zestiende, en v.d. hoeven in de eerste helft der negentiende eeuw willen juist geheel het tegenovergestelde van hetgeen v.d. linde in de reeds bijna tien jaren oude tweede helft der negentiende eeuw beoogt: de eersten zijn ons te mild, de laatste veel te streng; 't is wel schande om tegenwoordig in 't midden te gaan - maar wij belijden onze halfheid. Maar wat is er nu gebeurd? Duifhuis is door zijne afsluiting onder den schijn van verdraagzaamheid de onderhouder van weêr een eigen kerkgenootschapje geweest. Wat zegt domela nieuwenhuis van v.d. hoeven aan het einde van zijn geschrift?... ‘Wonderbaar Godsbestuur! De man, die de vereeniging met de kinderen der vaderen bedoelde, door wie [nml. door die vaderen] de Remonstrantsche Broederschap gedwongen is geworden een afzonderlijk genootschap der ééne Algemeene Christelijke kerk te zijn; de man die gehoopt had zelf die vereeniging tot stand te brengen, en ook daarom de Hervormde of Contra-Remonstrantsche partij gezocht had te behagen; die man is juist het middel geweest tot verheffing van zijn kerkgenootschap...’ En wat meenen wij naar waarheid van v.d. linde's rigting

{==402==} {>>pagina-aanduiding<<}
te hebben opgemerkt? Dat zij, wanneer zij algemeen volgers vond onder de ontevredenen onzer dagen, misschien juist de kortste weg is tot eene kerk, waarin niet alleen het separatistische maar ook het gesepareerde standpunt verdwijnen moet en verdwijnen zal. Ziet ge de waarheid van Spreuken xvi vs. 9? Hoe weinig wij het dan ook eens zijn met bewegingen op kerkelijk gebied als die van v.d. linde, hoe pijnlijk het ons ook aandoe het evangelie, de godsdienst van ootmoed en van liefde, te zien gebruiken tot een middel om veel eigenliefde en bitterheid te openbaren, wij veroordeelen niet op hoogen, schamperen toon, omdat wij diezelfde of andere even verkeerde zedelijke kwalen, zij het in veel mindere mate, bij een v.d. hoeven, die ons veel nader staat, opmerken, en ook ons zelven in het voorstaan van vrede bij hooge prijsstelling op eigen kerkgenootschap, aan ziekten van het kerkelijk leven onderworpen weten. Wij willen van en door duifhuis en v.d. hoeven, maar ook van en door v.d. linde leeren en hopen dat de tijd nu haast voorbij zal zijn, dat men onder den schijn van de eenheid der kerk te zoeken, al wie haar niet op onze manier zoekt den rug toekeert om hem en passant in synode, kerkbestuur, classis of ring of welke vergadering ook te veroordeelen.
Zooveel of liever zoo weinig over de gewigtige kerkelijke zaken, die in de drie genoemde boeken behandeld worden. Wij haasten ons om van de beschouwing dier zaken over te gaan tot die van de wijze, waarop elk der schrijvers zijne taak heeft volbragt. Wij hebben dus niet meer te doen met duifhuis en v.d. hoeven, maar met wiarda en domela nieuwenhuis, doch altijd nog met v.d. linde, dien wij als beschrevene en schrijver beiden ontmoeten.
Met een woord van hoogen lof mogen wij aanvangen, terwijl wij van wiarda's arbeid gewagen, daar deze getuigt van zijn onvermoeiden ijver en van groote bekwaamheid in het raadplegen veler nog onbekende bronnen. Waarlijk, hij heeft een regt verdienstelijk werk verrigt en wij weten zijne naauwkeurigheid en zorg niet genoeg te prijzen, die ons, behalve met de levensbijzonderheden van duifhuis, bekend maken met den man als prediker. Wiarda heeft zich op onderscheidende wijze als geschiedschrijver der kanselwelsprekendheid doen kennen, en terwijl de rigting dergenen die aan onze academiën in de godgeleerdheid promoveren, tot onzen

{==403==} {>>pagina-aanduiding<<}
spijt meestal theoretisch is, heeft hij aangetoond, hoe men ook op het gebied der practische godgeleerdheid doorslaande bewijzen van strenge studie kan geven, en het beweren van hen gelogenstraft, die dat gedeelte der theologie met schouderophalen gewoon zijn te noemen, daarbij vergetende, dat het in de naaste betrekking staat tot het ambt, 'twelk de godgeleerde wenscht te bekleeden. 't Is onze vaste overtuiging dat deze minachting van de studie der practische theologie aan niets anders te wijten is dan hieraan, dat dit veld grootendeels nog braak ligt, zoodat er nog geploegd en geëgd moet worden, wat velen minder bekoort dan het zaaijen en besproeijen, ja maaijen wat den arbeider bereid is als hij exegetiseert en dogmatiseert. Wij bevelen aan ieders aandacht de tweede afdeeling van het proefschrift, en vragen vrijmoedig of niet de fakkel der geschiedenis een te waarderen licht verspreidt over de behoefte, waaraan ook nog de tegenwoordige predikers hebben te voldoen en over de wijze, waarop zij er aan kunnen voldoen? Wij maken vooral opmerkzaam op de allerbelangrijkste vierde Bijlage over de Theoriën der kanselwelsprekendheid, waarnaar de prediker der XVIe Eeuw zich vormen kon. De moeite besteed aan het bijeenbrengen en ordenen van dergelijke weinig bekende bijzonderheden verdient dank en erkentenis. Ook geschiedt de mededeeling van het uit tot nog toe voorbijgeziene of zelden gebruikte bronnen zamengebragte op eene duidelijke en geregelde wijze, waartoe de eenvoudige, maar heldere stijl het zijne gewis bijdraagt. Voegt hierbij nog de toepassing, die wiarda nu en dan maakt op de predikwijze in onzen tijd, en gij zult de belangrijkheid van zijn arbeid met ons erkennen. Bijzonder beviel ons de opmerking, bl. 79, over de eenige wijze waarop de prediker mag polemiseren, namelijk meer door zijdelingsche dan door regtstreeksche vermaning. Minder vrede
hebben wij met de aanbeveling van 't gebruik van kerkhistorische namen op den preêkstoel, bij verwerping van dat der namen uit de profane geschiedenis (bl. 123). Wij houden het vooreerst daarvoor, dat de grens tusschen beiden moeijelijk is aan te wijzen, en ten andere dat de gemeente eerst nog veel meer in de geschiedenis der kerk t'huis zal moeten zijn, om van dergelijk een gebruik vrucht te hebben, zoo het zich ten minste niet uitstrekken zal tot vele namen, waarbij de hoorder aan niets denkt, of zich niet zal bepalen tot enkele

{==404==} {>>pagina-aanduiding<<}
voorbeelden, tot vervelens toe door de hartstogtelijke vereerders der kerkhistorie gebruikt. In het gezegde over de waarde der homilie is niets nieuws (blz. 131), het herhaalt de verwerping dier homilie zonder eenheid, welke duifhuis gebruikte. Wij gelooven, dat die verwerping niet onvoorwaardelijk mag zijn, omdat de éénheid, welke de kunst heet te verordenen, vaak tot gewrongenheid aanleiding geeft en verbiedt om anders nuttige aanwijzingen en opmerkingen te doen, daar zij niet in de lijst passen. Nog schijnt het ons aan gewigtige bedenking onderhevig, of de door vroegere en latere kunstregters geijkte leer over het nut van een exordium (bl. 133), die uit de rhetorica der ouden is overgegaan in de homiletiek, daar wel met regt hare plaats bekleedt, waar het gebod geldt om iedere reis met het voorlezen van een tekst als grondslag der rede aan te vangen. Het gevaar is bijna onvermijdelijk om den juist te behandelen tekst te signaleren, zoo niet als den belangrijksten dan toch als een der belangrijksten van den geheelen bijbel, 'tgeen den opmerkzamen toehoorder wel eens doet glimlagchen. Maar dat komt er van, nu de homiletiek nog altijd slavin is van de rhetorica, en nu dit en andere deelen der practische theologie nog door zoo velen met een air van voornaamheid worden op zijde gesteld. Mogt de schrijver van het aangekondigde proefschrift veler ijver ontvonken en veler navolging vinden!
Nu schijne het na het gezegde vreemd, maar toch kunnen wij de vraag niet terughouden: moest duifhuis wel in de eerste plaats als prediker beschouwd worden? Ons dunkt, dat dit, hoe belangrijk ook en daarom waardig om in het proefschrift opgenomen te worden, er eene ondergeschikte plaats had moeten innemen. Wat onderscheidt duifhuis? Zijne prediking? Neen toch! Dr. wiarda telt hem, blijkens bl. 64 v.o., niet onder degenen, die in eenig vak van wetenschap of kunst een tot nog toe ongekenden weg bewandelden en daardoor een beter tijdperk in hare geschiedenis openden. Maar het is de wijze waarop hij hervormer wilde zijn, die hem eene eigenaardige plaats in de kerkgeschiedenis doet toekennen. Wij hadden gewenscht, dat de schrijver uit dit oogpunt aan hem eene gewigtige, ja de gewigtigste afdeeling van zijn proefschrift en niet eene enkele paragraaf gewijd, en zijn streven en zoeken hierin naauwkeurig bepaald en zuiver beoordeeld

{==405==} {>>pagina-aanduiding<<}
had. Op dit punt echter zijn wij teleurgesteld en de reden is niet ver te zoeken. Zij laat zich vinden in de eigenaardige, maar verkeerde rigting, die de leerlingen uit de school van Prof. moll kenmerkt.
Dankbaar zijn wij voor de nieuwe beweging, die van dezen waardigen Hoogleeraar in de studie der kerkgeschiedenis is uitgegaan, voor den ijver en de belangstelling die hij bij zijne leerlingen weet te verwekken, ijver en belangstelling, die voor het doorsnuffelen van bestoven perkamenten, onhandelbare folianten en vuile duodecimootjes niet terugdeinzen. Doch bronnenstudie blijve middel en worde niet doel. De bloesem moet rijpen tot eene smakelijke vrucht en dan, maar ook dan eerst, aan het publiek worden aangeboden. Prof. moll zelf kent de wijsheid om zoolang te wachten - dat zijn onderwijs haar aan zijne discipelen meêdeele! Dat hij hun de kunst leere om niet alleen de stoffe der geschiedenis op te zoeken, maar ook om haar in goeden vorm en op gepaste wijze meê te deelen; in één woord: dat hij hen tot geschiedschrijvers vorme! Anders komen zijne leerlingen tot misgrepen als die van Dr. w., om, dewijl de voornaamste bronnen voor eene verhandeling over duifhuis in de handschriften zijner sermoenen bestaan, hem nu ook maar voornamelijk als prediker te beschouwen, terwijl hij toch veel meer hervormer dan prediker was. Dit vergeten van den regtmatigen eisch des lezers om niet meê uit de bronnen te putten, maar om het geputte in eene keurig bewerkte drinkschaal uit des schrijvers hand te ontvangen, is de oorzaak van veel gebrekkigs in deze verhandeling. Wie erkent dit gebrekkige niet zelfs in de voor 't overige zoo voortreffelijke tweede afdeeling, die ons bladzijden aan bladzijden met brokstukken uit de sermoenen van duifhuis - meer dan te veel om de noodige kennis met zijn trant te maken - en niet dan eenige dun gezaaide en vaak oppervlakkige opmerkingen en beschouwingen over den prediker geeft? Wie erkent het niet, die den Schr. zonder aarzelen zijne behandeling wringen ziet in de versleten en voor zijn prediker duifhuis niet zeer
passende ramen van inventio, dispositio en elocutio? Maar nog sterker komt dit uit in de eerste afdeeling, waar wij die lange briefwisseling tusschen buick en duifhuis moeten doorworstelen, en, om wat wij bedoelen duidelijk aan te wijzen, aan het begin evenveel

{==406==} {>>pagina-aanduiding<<}
regels ontvangen over den naam en de afkomst als aan het einde over het karakter van Mr. huibert?! Volmondig kunnen wij echter verzekeren, dat dit gebrek hier niet tot dien graad ontwikkeld is welken het bij een ander leerling van dezelfde school bereikt heeft, die, helaas, een caricatuur dreigt te worden van een waar kerkelijk geschiedschrijver met den weinig eervollen titel van knutselaar; waarom wij met de goede hoop en de blijde verwachting van den Heer w. scheiden, dat hij meer en meer bekwaam worde om de met zorg en ijver gevonden stof te verwerken, en in die gedaante aan het godgeleerd publiek de vruchten zijner studie aan te bieden!
Hoezeer zouden wij wenschen den Doctor op het werk van den Professor als op een biographisch model te mogen wijzen, maar ook bij de meeste goedwilligheid zegt de critiek ons: ‘dat moogt gij niet!’ Prof. domela nieuwenhuis schrijft in zijne inleiding: ‘Zonder mij te vleijen met de hoop om in alle opzigten te kunnen voldoen aan den eisch, die den levensbeschrijver gesteld wordt, wage ik toch eene poging om naar zijne vervulling te streven door eenvoudigheid van voordragt als den stempel der waarheid.’ Wij zouden bijna denken, dat wij met den schrijver geheel verschillen omtrent den eisch, dien wij aan een levensbeschrijver mogen doen, maar die vooronderstelling wordt gelogenstraft door de woorden op de voorgaande bladzijde: ‘Zulk eenen man naar het leven te teekenen.’ Is dat het doel des schrijvers geweest, dan gelooven wij dat hij zijn doel geheel en volkomen heeft gemist. Wij vinden in dit boek een aaneengeschakeld verhaal van alles en alles wat maar eenigzins v.d. hoeven betreft, maar eene schildering, wie hij geweest is en wat hij deed en hoe hij dat geworden is, eene schildering die het beeld plaatst in het regte licht, dat de historische kritiek er op werpt - wij vinden er niet het minste van. Wanneer des amorie v.d. hoeven onder de lezing van dit boek den lezer voor den geest staat zooals hij was, dan heeft hij dit aan zijne eigene combinatiegave, niet aan den biograaph te danken. Het boek had, dunkt ons, eene breede handeling moeten zijn van hetgeen de eerste bladzijde der inleiding even aanstipt en van hetgeen van teutem in de Nieuwe Rotterdamsche Courant heeft geplaatst (zie bl. 201). Het had, daar de schrijver over zoo veel meer bronnen en tijd kon beschikken dan cohen stuart, die in de

{==407==} {>>pagina-aanduiding<<}
Jaarboeken over v.d. hoeven schreef, eene uitwerking moeten zijn van de omtrekken, daar aangewezen. 't Is eigenlijk dezelfde kwaal, die wij hier opmerken, als in het geschrift van Dr. wiarda: de bijzonderheden, die de rijk vloeijende bronnen opleverden, zijn niet verwerkt, maar eenvoudig aanééngeregen en in hoofdstukken gegroepeerd, welke verdeeling met weinig kunst door ieder te vinden ware, terwijl ons daarenboven niets gespaard wordt, wat de biograaph veilig achterwege had kunnen laten, ook om de eer van zijn held niet noodeloos te verduisteren. Zóó duidelijk had het niet behoeven uit te komen, dat de veelszins edele v.d. hoeven meer dan eenig mensch ijdel was in het bijeenverzamelen en bewaren van nietigheden voor zijne schriftelijke nalatenschap. Zoover had domela nieuwenhuis niet behoeven te gaan om ook op te nemen wat v.d. hoeven als recensent kan leeren kennen. Best ware het geweest van zijne niet wel geslaagde pogingen op dit gebied maar met een enkel woord te spreken, en alzoo geene aanleiding te geven tot eene regtvaardige bestraffing van de Redactie van ‘De Gids’. Men moet b.v. wel ziende blind zijn om niet te erkennen, dat de laatste gedrukte regels van v.d. hoeven, tot welker opneming de Redactie van de Jaarboeken eene ongewone, eene extra-plaats niet te kostbaar rekende (zoo zeer heerschte v.d. hoeven door zijne humaniteit over alle bezwaren!), weinig strekken om zijn roem te verhoogen en het minst beteekenende bevatten wat hij ooit geleverd heeft, al is men zoo ver gegaan in blinde bewondering om dat zijn zwanenzang te noemen. Wie v.d. hoeven kende of hem uit het over hem en door hem geschrevene leert kennen, ziet hem in al zijne zwakheid (waarover hem geen mensch te hard valle!), als hij daar van het verbod
zijner geneesheeren om vooral geen Grieksch te lezen naauwkeurig melding maakt. D.n. heeft der onpartijdigheid genoeg hulde gebragt, door op te nemen wat ons de sporen zijner ijdelheid reeds in zijne jeugd doet zien en de ontwikkeling er van in rijper jaren doet opmerken; hij behoefde het kleinste korreltje wierook, dat hij bewaarde, niet aan het publiek te laten zien. Ons dunkt, dat het achterwege houden van die korreltjes eene verpligting ware geweest als loon voor den man, die, behebt met zoodanige zwakheid, welke in zijn leven door de omstandigheden meer dan overprikkeld werd, toch haar zoo beheerschte, dat hij

{==408==} {>>pagina-aanduiding<<}
voor de meesten een beminnelijk man bleef en slechts voor weinigen eenigzins ondragelijk werd, die, naar hun karakter, geheel en al zijne tegenvoeters waren.
Vraagt men ons, hoe het mogelijk was, dat v.d. hoeven haar zoo beheerschte? Wij willen trachten er op te antwoorden en daardoor te gelijk de belangrijkheid van het boek aanwijzen. Wij dingen er niets van af, dat hij de man was van warm godsdienstig geloof, de opregte Christen, die in eenvoud voor zijn God wenschte te wandelen; maar diepte van religieus gevoel was toch niet het hem bijzonder kenmerkende; neen, v.d. hoeven had - en dit blijkt ons overal uit zijne levensbeschrijving - een onbegrijpelijk grooten tact, vooreerst om overal, altijd en in alle opzigten te weten, waar hij stond en wat hij was; en hij gebruikte dien op zoodanige wijze, dat hij van zich en het zijne alles maakte wat er van hem en het zijne te maken was. Geleerde ϰατ᾽ ἐξοχὴν zal geen onpartijdige hem noemen, maar wat hij van de wetenschap bezat wist hij op velerlei wijzen aan te wenden. Zoo was het op den kansel, zoo was het op den catheder, zoo was het in het gezellige leven, zoo was het in den omgang met zijne studenten. Hij wist bij de laatsten als door een geheim instinct datgene wakker te maken wat hij sluimerends in hen ontdekt had; hij wist veeltijds door de wijze waarop hij met hen sprak en handelde hen in geestdrift voor zich te ontsteken; hij was hun een aangenaam leermeester en over het geheel een aangenaam mensch, die alleen geene ingenomenheid verwekte bij hen, die der menschen schatting van hem ging vergelijken met hunne waardering van anderen, veel degelijker en grooter en verhevener dan hij. Maar zij vergaten, dunkt ons, dat ook deze tact eene gave Gods is, die wij evenzeer als kennis en wijsheid moeten waarderen, zoeken en aankweeken, om ten meesten nutte voor onze medemenschen te zijn. En is dit waarheid, dan kunnen wij de lezing dezer levensbeschrijving niet genoeg aan ieder, vooral aan alle mannen van het vak aanbevelen. Zij zullen
v.d. hoeven het geheim van dien tact kunnen afzien en kunnen leeren, dat deze hem geene kleinigheid te klein deed achten om er zijne opmerkzaamheid op te vestigen. Wat baat het toch of het hoofd al een pakhuis van geleerdheid en scherpzinnigheid is, bij onbekwaamheid om het verzamelde op gepaste wijze over te gieten?

{==409==} {>>pagina-aanduiding<<}
Vooral zij de lezing van Hoofdstuk 2, 3 en 4 aanbevolen; zij zal veel aanwijzen, dat, minutieus heet en waarover men gansch anders kan oordeelen, maar dat toch noodzakelijk moet bedacht worden. Voegen wij hier eindelijk nog bij, dat voor de vele bewonderaars van v.d. hoeven de vele bijzonderheden van en over hem zeker belangrijk zijn - wat is niet belangrijk als het een hooggeachte aangaat? - dan rekenen we ons verpligt te verklaren, dat wij vrede zouden hebben met deze uitgave, wanneer de titel was: Allerlei over en van aM. des amorie v.d. hoeven, verzameld en in orde gerangschikt door f.j. domela nieuwenhuis.
En nu nog eens v.d. linde! Wie gevoelt niet, dat er eigenlijk van geene vergelijking tusschen zijn werk en de genoemde - van geene regtstreeksche vergelijking ten minste sprake kan zijn? Aanleg, vorm en toon van een strijdschrift zijn natuurlijk geheel anders dan van eene biographie. Immers: ‘gelijk zich verwachten laat,’ - zegt de auteur - ‘draagt het den stempel van zijnen oorsprong. Het is geboren uit eenen kerkelijken strijd, uit leerstellige twisten, (in onzen valsch-verdraagzamen tijd veel te weinig en te lauw gevoerd!) die er zich volgends den gang van wording, voortgang en aanvankelijken uitslag in afspiegelen. Daardoor is het, als ik 't zo noemen mag, geworden; daaruit moet zijn sporadiesch character worden verklaard en gebillijkt.’ De eerste 71 bladzijden zijn dan ook de herdruk eener brochure, vroeger in 't licht verschenen, die de aanleiding tot de verdere stappen heeft gegeven, van welke in het vervolg melding wordt gemaakt. Maar ondanks dit ‘sporadiesch character’ geeft het boekje bewijzen te over, dat de schrijver niet sporadisch denkt en niet oppervlakkig oordeelt. Men moge, gelijk wij bij den aanvang reeds zeiden dat wij doen, geheel en al van den schrijver verschillen, maar ontkennen mag men niet, dat hij van zijne zaak een niet alleen wakker, maar bekwaam verdediger is, zoo bekwaam, dat wie als wij op een geheel ander standpunt staan, zouden wenschen, dat zijne kennis en zijne scherpzinnigheid in dienst eener betere zaak gebruikt wierden; zoo bekwaam, dat wij ten volle in het gevoelen van de H.H. groenewegen en ledeboer dienaangaande deelen. Men moge het betreuren, dat van schier iedere bladzijde de geest der bitterheid en der veroordeeling ons tegenstormt, maar het zou mis-
{==410==} {>>pagina-aanduiding<<}
kenning zijn geen acht te geven op de juistheid, puntigheid, levendigheid en gespierdheid van den stijl, aan welken al de kracht van sarcasme en ironie
overvloedig ter dienste staan. Over de zeer zonderlinge spelling willen wij met den auteur niet twisten; ons citaat gaf er onzen lezers een proefje van; alleen willen wij onze verwondering openbaren, dat een zoo verstandig man als v.d. linde, die een afkeer blijkt te hebben van alle ijdele middelen, waardoor zoo velen den schijn van orthodoxisme willen vertoonen, nog eene bijzondere kracht in de Latijnsche verbuiging van het woord christus vindt. Maar overigens, wanneer wij ten besluite moeten verklaren, wie der drie door ons behandelde schrijvers van God de meeste gaven des geestes (men versta ons wèl! geene kapitale G - daarover te oordeelen ligt hier niet op onzen weg) heeft ontvangen, voor zoo ver dit uit deze hunne geschriften blijkt, dan zeggen wij vrijmoedig, al is v.d. linde hyper-hyper-hyper-orthodox: ‘hij, hij zonder eenigen twijfel!’
Zulk eene verklaring wekt bevreemding, waar zij komt van eene zoogenaamd liberale zijde; zeker meer dan de door ieder wel op te maken rangschikking, waarmeê menige recensie besloten wordt, de rangschikking der boeken naar het uitwendige. Wil men die nog van ons? welnu! het is 2, 1, 3: gebhard, frijlink, clement.






1. Gods vrijmagtige genade aan eenen zondaar verheerlijkt; of echt verhaal van zijne eerste levensjaren - krachtdadige verandering in zijne jeugd - verkeer met godvruchtige vrienden - geloovige omhelzing van Jezus - dagelijks leven in Hem - en zijne en aller geloovigen verwachting op de eeuwige zaligheid, met een woord van waarschuwing, bemoediging en vertroosting; in eenige brieven aan eenen vriend medegedeeld. Door D.A. Detmar, in leven Gereformeerd Predikant te Ede bij Arnhem. Vijfde druk. Te Amsterdam, bij G. van Peursem. 1859. In 12mo. VI en 148 bl. f : - 50.


2. Het Huisaltaar. Handboekjen voor godsdienstige huisgezinnen. Bijeengebragt en uitgegeven ten behoeve van het Asyl Steenbeek. Tweede Uitgave. Te Amsterdam, bij W.H. Kirborger. 1859. In 12mo. VIII en 306 bl. f 1 - :


3. Herinneringen aan Gennesareth, door J.R. Macduff, Schrijver

{==411==} {>>pagina-aanduiding<<}

van ‘Herinneringen aan Bethanië, Het Morgen- en het Avondoffer, enz. enz.’ Te Amsterdam, bij W.H. Kirberger. 1859. In kl. 8vo. VI en 358 bl. f 2-25.

Gelijkheid van geestesrigting, die daarom - wij willen No. 2 en 3 niet beleedigen - nog geene gelijkheid van geestesontwikkeling involveert, deed ons dit zamen ontvangen drietal zamen houden.
No. 1. Wijlen de Eder predikant detmar had in zijne omgeving heel wat naam, en deels opgang, deels opzien, gemaakt door zijne zonderlinge predikwijze. Eene zekere geniale naïveteit, eene zekere trouwhartige gemoedelijkheid, en spijt zijne orthodoxe banier zelfs eene zekere vrijzinnigheid kon men hem niet ontzeggen. Toch liet hij zich te zeer tot platheid, ja niet zelden tot potsenmakerij af, dan dat hij zich niet voor het schoone epitheton populair met het minder zuiverklinkende plebejisch zou hebben moeten vergenoegen; hoewel men dan ook weder bekennen moest, dat hij den toon, die op de plebs indruk maken kon, zeer juist wist - en met een goed doel zocht te vatten.
Dat alles geldt nu ten naastenbij ook van zijne door hem zelven beschrevene bekeeringsgeschiedenis. Aan de érgste klippen zoo van de bekeeringen zelve als van hare geschiedbeschrijvingen, geestelijken hoogmoed, zelfmisleiding, baatzuchtig bedrog, zal een onpartijdig lezer bij d. niet ligt denken. Daar liggen echter in dit vaarwater nog meer scylla's en charybden verborgen, die hij niet zóó gelukkig ontzeild is. Mag men hem eer onder de mystieken dan de orthodoxen rangschikken, men vindt dienvolgens bij hem ook minder de sprake en de denkbeelden des Bijbels, dan wel die van de mystieken der voorgaande eeuw, een brakel b.v. Maar van daar heeft nu zijne denk- en voorstellingswijze, even als de hunne, bij veel welmeenendheid en hartelijkheid, te gelijk veel ziekelijks, veel gevaarlijks, als o.a. de verachting van 't aardsche, of het in een vol gezelschap vragen naar elkanders gemoedsstaat. Zoo hebben we bezwaar, om de lezing of verspreiding van dit boekje aan te bevelen. Voor 't beschaafde publiek is het buitendien reeds door zijn vaak trivialen of zoetelijken stijl niet geschikt, tenzij dan als bijdrage tot de anthropologie, wier resultaten - hoe de mensch in de soldij der zonde een leven

{==412==} {>>pagina-aanduiding<<}
van onvoldaanheid en vreeze leidt, hoe hij dikwerf onder 't mom van een vrolijk uiterlijk een wanhopig gemoed verbergt, en diergelijke meer - hier op nieuw bevestiging vinden. Zou intusschen der plebs misschien geene ondienst bewezen worden, wanneer men háár d.'s bekeering in handen gaf? Wel is waar weet juist zij minst van allen het kaf van 't koren te scheiden, maar zij ergert zich dan ook niet aan 't eerste, en d.'s taal wordt, als hare eigene, door haar verstáán, en zeker gaat het immers, dat de bekeering van de dienst der zonde tot die van God en christus, ook in hare gebrekkigste vormen, eene wenschelijke zaak zij. Zoo hebben we uit dít oogpunt wederom bezwaar, om de lezing of verspreiding van 't boekje onbepaald af te raden. Vergete men echter zélf niet, en wijze men zulken, bij wie men 't aantreffen of brengen mogt, op 't geen d. met dat vrijzinnige element, waarvan wij reeds bij hem gewaagden, bl. 133 nederschreef: ‘Ik heb het altoos in godvruchtigen moeten afkeuren, wanneer zij den weg, welke de Heere hen geleid had, tot eenen maatstaf voor anderen zochten te stellen - of menschen, welke de Heere anders had gelieven te leiden, durfden veroordeelen, welk gedrag van onverstand en liefdeloosheid nooit kan vrijgepleit worden.’
No. 2 opent met een door beets opgemaakten ‘rooster’, volgens welken men den geheelen Bijbel in 462 dagen kan doorlezen. Of dat lezen van den geheelen Bijbel door 't gezamenlijke huisgezin in onze dagen nog aan te prijzen zij? B. zelf heeft eenige gedeelten - o.a., waarvoor wij hem danken, het Hooglied - tusschen haken geplaatst, en ‘de voorlezing of voorbijgang aan de wijsheid van den huisvader in beraad gegeven’; maar beraad kan hier eigenlijk niet eens in aanmerking komen, en evenmin ten opzigte van nog vele andere, door b. niet uitgemonsterde, stukken, als b.v. het meerendeel der Openbaring. Van dezen rooster dus alles goeds hopende maar juist niet verwachtende, gaan wij verder, en ontmoeten op de rij af een stel gebeden voor elken weekdag van hasebroek, een stel liedoren van ten kate, een stel natuurbeschouwingen voor elke maand van heldring, een stel overdenkingen voor Doop en Avondmaal van doedes en van oosterzee, en een stel dito voor de Christelijke feesten (Hervorming, alsook Oud- en Nieuwjaar daaronder begrepen)

{==413==} {>>pagina-aanduiding<<}
van hasebroek, cohen stuart, doedes, van oosterzee, lentz, heldring, beets, en barger. Inderdaad, eene voor een Christelijk Huisaltaar wèlgepaste en wèlgeordende verzameling, en daarbij grootendeels van mannen afkomstig, wier talent en karakter hun ook bij hunne tegenpartijen achting verwerft! Al zijn wij dan, gelijk ieder die niet op hun behoudend standpunt staat, ook hier weder 't niet in alles met hen ééns, we hebben toch met alles vrede niet alleen, maar vinden schoons en goeds genoeg, om over 't geen ons minder schoon of goed dunkt gereedelijk heen te stappen. Ten uitdrukkelijkste echter zonderen we één stuk hiervan uit: Des Christens Pinkstertogt van ludw. c. lentz. De opname, althans de ongezuiverde opname van dit soms smakelooze, soms galbittere product is voor het bevallige, stichtelijke bundeltje als een vetvlak op velijn papier, en is ons in den even smaakvollen als vredelievenden redacteur (b. zal immers wel beets zijn?) onbegrijpelijk. Eene dorre, dogmatische bewijsvoering voor de persoonlijkheid des H. Geestes - hoe komt die hier te pas?; ‘Ons zelven en onze kinderen in de vaderarmen des Vaders, in de Verlossers-wonden des Zoons te leggen’, wat matte tautologie en wat walgelijk beeld in ééne kleine zinsnede; en dan die o zoo lieve raad, om voor ‘dwaalzieke predikanten, ouderlingen, diakenen, welke de gemeente in plaats van op te bouwen ondermijnen, zoolang de Heer hen, misschien om de gemeente te tuchtigen, in hunne bediening laat, te bidden’! Gelukkig, dat de man, blijkens zijne namen, van Germaanschen bloede is; bij eene volgende gelegenheid kunnen zijne vrienden zich nu van hem afmaken, met hem te beduiden, dat wij Hollanders te stomp zijn, om de
schoonheden zijner geestesvruchten te bevatten. Jammer maar, dat hij ons thans al vast in de noodzakelijkheid brengt, om ‘het Huisaltaar’, anders tot een algemeen weldadig oogmerk op algemeen nuttige wijze opgebouwd, aan die van onze rigting slechts behoudens de achttien bladzijden van lentz aan te bevelen!
No. 3. Het belge de geëerde Schrijvers van No. 2 niet, zoo wij de ‘Herinneringen aan Gennesareth’ in aesthetische zoowel als religieuse waarde nog eenigzins boven hunne offergaven op 't Huisaltaar stellen: in aesthetische om de schilderachtigheid en nergens afgematte levendigheid van stijl, in religieuse om den rijkdom van idéën. Hier en daar moge de

{==414==} {>>pagina-aanduiding<<}
hard-orthodoxe kleur, die der Engelsche theologie eigen is, ietwat hinderen - meest wel in ‘De Bezetene’ -, doorgaans toch is die kleur zooveel doenlijk verzacht; hier en daar ook moge de zucht tot allegoriseren rijkelijk ver gedreven zijn, doorgaans toch is er slechts van allegoriën, die voorhanden lagen, een aangenaam en leerzaam gebruik gemaakt. Kort en goed, wij achten dit geschrift een uitnemend Christelijk leesboek voor den beschaafden stand, en zelfs eene gansch niet verwerpelijke handleiding voor den homileet, die de hier bewerkte Evangelische verhalen voor zijne gemeente wenscht te behandelen. Het vinde mitsdien een wijdverbreiden en ruimgezegenden weg; mede ter wille van de Vertaalster, wier overbrenging boven onzen lof is.
De uitvoering van No. 1 is geen vermeldens waard. Die van No. 2 en 3 is goed: evenwel is de letter wat flaauw, en de errata, schoon niet bijzonder vele, nog altijd te vele. Of 't aan Schrijver, Vertaalster, of Corrector te wijten zij, dat op bl. 59 v. van No. 3 uzzia's melaatschheid aan ‘hiskia’ wordt toegeschreven, is voor ons onbeslisbaar. De omslag van No. 3 is allerkeurigst, vooral ook door 't fraaije vignet, dat het meer van Gennezareth voorstelt; maar zeer steekt daarbij af een titelblad van ordinair papier, zonder vignet; en 't zal eene wezenlijke schade voor 't boek zijn, wanneer het, ingebonden wordende, dat zóó eigenaardige vignet verliest.


v.p.






Voorlezingen over het wezen des Christendoms, gehouden door J. Witkop, Predikant te Zutphen. Derde Deel. Geschied- en oordeelkundige beschouwing van de opvatting des Christendoms. 's Hertogenbosch en Zutphen, Gebr. Muller en A.E.C. van Someren. 1858. In gr. 8vo. 388 bl. f 3-90. Compl. f 10-65.

Alleen het derde of laatste deel van witkop's arbeid over het wezen des Christendoms kan hier besproken worden. Is zulk eene broksgewijze behandeling nooit verkieselijk, hier evenwel levert zij minder bezwaren op, daar men dit deel ook op zich zelf als een afgesloten geheel kan beschouwen. Het bevat twaalf voorlezingen, die in den loop des winters van 1857-58 gehouden zijn. Wat men hier vinden zal is op den titel niet zeer duidelijk uitgedrukt. Opvatting des Christen-
{==415==} {>>pagina-aanduiding<<}
doms is eene onjuiste en leelijke uitdrukking. Beter wordt de inhoud opgegeven in de eerste voorlezing, waar de auteur zegt, dat zijn doel is: ‘aanwijzen, ontwikkelen, hoe men in de eeuwen van het bestaan der Christelijke Kerk, gedacht heeft over jezus' persoon; over zijn werk; over zijn rijk.’ Hij wil dus noch kerkgeschiedenis, noch geschiedenis der leerstellige godgeleerdheid, noch dogmengeschiedenis geven, maar zijn onderwerp staat met elk der genoemde wetenschappen in naauw verband. Om dat doel te bereiken, wil hij de voorstellingen en denkbeelden, die de Christenen hadden omtrent de drie deelen, waarin hij het wezen des Christendoms ontleedt en acht begrepen te zijn, onderzoeken 1o. in de apostolische eeuw; 2o. in de R. Catholijke (en Grieksche) Kerk tot aan de hervorming (Concilie van Trente); 3o. in de Protestantsche Kerk tegenover de R. Catholijke (en Grieksche). - De verdeeling is natuurlijk en geleidelijk. Iedere afdeeling wordt dan weêr gesplitst in meer of minder onderdeelen.
Is er reeds veel onderzoek en arbeid noodig om zoo de onderscheiden opvattingen van 's Heeren persoon, werk en rijk zuiver, duidelijk en naar waarheid te beschrijven, de heer witkop rekent daarmede zijne taak niet afgedaan; volgens de eischen eener oordeelkundige behandeling van de geschiedenis, wil hij ook ‘navorschen en aanwijzen, welke de oorzaken zijn, waardoor de eene of andere opvatting is voorbereid, ontstaan, en de plaats inneemt van of inruimt voor eene andere.’ Terwijl het eindelijk tot zijn plan behoort om een oordeel uit te spreken over de verschillende opvattingen des Christendoms. Dat dit laatste gedeelte van den arbeid hoogst belangrijk is en vooral practisch nut aan de voorlezingen bijzet, beseft ieder; maar dat het uiterst moeijelijk is, is niet minder duidelijk.
Witkop heeft die moeijelijkheid ook wel gevoeld; hij begreep, dat zijn oordeel, zou het eenige waarde hebben, volkomen juist en streng onpartijdig moest zijn. Hij heeft daarom gezocht naar een maatstaf, waarvan de zuiverheid boven alle bedenking verheven was, en die overal kon aangelegd worden. Hij vond zulk een maatstaf in het Evangelie; de opvattingen van jezus' persoon en werk toetst hij aan het beeld des Heeren zelf, zooals het Evangelie dat doet aanschouwen; die van jezus' rijk aan het idee der kerk, zooals dit door den Heer is uitgesproken en aanvankelijk verwezenlijkt. - Voor-
{==416==} {>>pagina-aanduiding<<}
waar, dat klinkt goed! Maar zijn nu daarmeê alle bezwaren uit den weg geruimd? 't Komt niet alleen aan op een geijkten maatstaf, maar veel hangt ook af van de wijze, waarop die wordt gebruikt. Bovendien die staf ligt niet maar zoo voor de hand. Getuigen het de velerlei verschillende en strijdige meeningen over christus en Christendom, die nog in onze dagen gelden en waarvan de voorstanders bijna allen zich beroepen op het Evangelie. Blijft het niet altijd onze opvatting der waarheid, waarnaar wij die van anderen beoordeelen? Wie kan zich verheffen boven den invloed, dien zoo ontelbare dingen, dien aanleg en opvoeding, onderwijs en omgang en wat niet al meer oefenen op onze denkwijze en gevoelens? 't Is bekend, dat de heer witkop een voorstander is der Groninger - ik zal niet zeggen school - rigting, het zou ook blijken uit dit werk, al ware het niet opgedragen aan zijne ‘hooggeschatte leermeesters en vrienden, de heeren p. hofstede de groot en l.g. pareau.’ - Hiermede zij echter geenszins gezegd of bedoeld, dat dit boek in eenig opzigt gelijkt naar een partijschrift. Integendeel, wij zijn overtuigd dat de schrijver ernstig getracht heeft zich te houden aan zijne belofte van strikte
onpartijdigheid. Het gezegde diene alleen tot staving der waarheid, dat ook het meest onbevangen oordeel over dergelijke zaken altijd subjectief blijft en afhankelijk is van de individualiteit desgenen, die het uitspreekt.
Met groote ingenomenheid en toenemende belangstelling heeft Ref. het boek doorgelezen, met vrijmoedigheid beveelt hij het allen aan, die belang stellen in de kennis van het Christendom. Zij zullen hier veel belangrijks, veel wetenswaardigs vinden. En, wat niet gering te achten is, de zaken, die zoo vaak aanleiding geven tot onchristelijke verbittering en hartstogtelijken strijd, worden hier besproken op kalmen, waardigen toon. De stijl is eenvoudig en helder, de taal doorgaans zuiver.
Eene enkele aanmerking op den aanleg van het werk willen wij hier nog uitspreken. Het plan schijnt bij uitstek regelmatig. Telkens: ontwikkeling der opvattingen, aanwijzing der oorzaken, beoordeeling. Die regelmatigheid is echter stijf, niet altijd natuurlijk, hier en daar belemmerend en niet in overeenstemming met het onderwerp. Één voorbeeld zij genoeg

{==417==} {>>pagina-aanduiding<<}
om onze meening op te helderen en de aanmerking te regtvaardigen. Het oordeel dat witkop uitspreekt moet, volgens de schets, altijd èn ongunstig èn gunstig zijn. Hoe wordt nu die tweeledige beoordeeling in de uitwerking volbragt. Zie bl. 115 ‘De onderscheiden opvattingen van jezus' werk in de R. Cath. en Grieksche Kerk vóór de hervorming.’ Na eene vrij scherpe afkeuring van al die opvattingen, moet toch het gunstige oordeel volgen. Hoe kan dat? ‘Houden wij wel in het oog, G.H. dat de natuur, zoo als het spreekwoord zegt, boven de leer gaat.’ Ook toen geheel verkeerde opvattingen in de Kerk heerschende waren geworden, was er toch nog wel iets goeds in de Kerk overgebleven. Toegestemd. Maar dan bleef dat goede bestaan, niet ten gevolge van, maar ondanks die opvattingen. Wat komt hier nu van dat gunstige oordeel teregt?
Een ander gebrek in den vorm noemen wij de breedsprakigheid, wel te onderscheiden van uitvoerigheid, waarmeê de heer witkop zijn onderwerp behandeld. Men zou geheele bladzijden uit het boek kunnen wegnemen, zonder dat de volledigheid der beschouwing er onder behoefde te lijden. 't Is misschien voor den hoorder wel goed als hem nog eens met dezelfde woorden wordt te binnen gebragt, wat hij bij eene vorige gelegenheid had gehoord, maar voor den lezer is het onaangenaam tweemaal hetzelfde te vinden en bijna woordelijk, zooals b.v. bl. 131 sq. vergeleken met bl. 155 sq., of bl. 263 vergel. met bl. 293 en bl. 203 vergel. met bl. 316.
Nogtans niemand late zich afschrikken om dit boek ter hand te nemen en door te lezen, want de weinige gebreken worden ruimschoots opgewogen door vele goede eigenschappen. Het is bestemd, niet voor theologen van professie, maar voor beschaafde, denkende Christenen, die belang stellen in het Evangelie en verlangen rekenschap te kunnen geven van hun geloof. Aan dezulken zij het dringend aanbevolen. Moge de auteur de voldoening smaken, dat zijn werk in veler handen kome ook buiten zijne gemeente, en bij allen uitwerke, wat hij zijnen hoorders toewenschte: ‘den lust om het Evangelie steeds dieper te onderzoeken, de kracht om zijn invloed in het leven te openbaren, opdat wij, elk in zijnen kring, zij die klein of groot, medewerken aan den bloei der Gemeente, waartoe wij behooren, van het Godsrijk, welks onderdanen wij zijn.’
r.


v.








{==418==} {>>pagina-aanduiding<<}

I. De Bijbel, de Koran en de Veda's. Tafereelen van Britsch-Indië en van den opstand des inlandschen legers aldaar, door D.C. Steyn Parvé. Met eene voorrede van Prof. P.J. Veth. Met portretten en eene kaart van Britsch-Indië. Twee Deelen. Haarlem, J.J. Weeveringh. 1858. In 8vo. 333 en 458 bl.


II. Verhandeling over den hedendaagschen opstand in Britsch-Indië, door Mr. R.W.J.C. Bake, 's Gravenhage, H.C. Susan, C. Hz. 1858. In 8vo. 115 bl. f 1 - :

I. Het was eene Engelsche stem, die onlangs van de Indische bezittingen erkende: ‘Nooit was eene heerschappij zoo zorgeloos gewonnen, of zoo ligtvaardig gehandhaafd. Veroveraars ons ondanks, hebben wij Engelschen nooit onze verovering juist gewaardeerd. Als roekelooze spelers hebben we ons in het spel gewaagd, zonder ons rust te gunnen om de waarde van den inzet te schatten. Wij hebben gewonnen - en moesten ons zelf er over verwonderen. Terwijl wij niets anders dan handelsvoordeel zochten, hebben wij een uitgestrekt gebied gesticht. En pas zijn wij veilig in onze bezitting geïnstalleerd, of, door eene lotwisseling even vreemd en verrassend als waardoor wij het verkregen hebben, worden wij van ons rijk beroofd, en moeten voor eigen behoud strijden tegen een vijand van ons eigen maaksel. De gewezen opstand is inderdaad eene gepaste ontknooping voor het geheele wonderlijke drama... Doch zoo iets was ook noodig om ons Indië te doen behouden. Want niets anders zou het hebben kunnen redden, zou het Engelsche volk hebben kunnen opwekken van zijne diepe apathie in alle zaken, die op deze onze grootste bezitting betrekking hebben.’
Gebeurde het eens, waarvoor de hemel ons beware! dat eene dergelijke ramp (schoon dan ook van een anderen aard) onze Indische heerschappij trof, dezelfde woorden zouden met het volste regt van ons volk kunnen gezegd worden. Ook bij ons weet het algemeen ‘weinig meer van Indië dan dat het een land is van zwarten, erg heet, en vol slangen en tijgers.’ Daarom kunnen wij beter doen dan ons - bij alle sentimentaliteiten over de gepleegde gruwelen en verschrikkelijkheden - toch in het verborgen ietwat verheugen over dezen welverdienden slag in het trotsche Britsche aangezigt. Wij zouden er zonder de nadeelen, even groot voordeel van kun-
{==419==} {>>pagina-aanduiding<<}
nen hebben als de Engelschen, zoo ook wij er uit leerden onze Oost te kennen, te gebruiken en te bewaren. Beiden hebben wij met die rijke bezittingen gedaan als de 15jarige knaap, die een goudstuk vindt, en er zeer blijde mede is, en er meê speelt, het opgooit en weder vangt, totdat eene verraderlijke hand het hem afvangt. De Engelschman heeft het den roover weêr weten te ontrukken - zij het ons eene les, om onzen schat te wisselen en te bergen.
Grootelijks zijn wij dus ingenomen met elke poging, die strekken kan, om de les die aan den Ganges gelezen is, ook aan Hollandsche ooren over te brengen. De tijd van gruwelen en avonturen te lezen, door telegraaf of postwezen overgeseind of overgelogen, is nu voorbij. Nu de oorlog afgeloopen is, kunnen wij het geheel zoo wat overzien en naar een geregeld verhaal der gebeurtenissen vragen, in verband met den toestand, de inrigting en de oorzaken van dit Aziatische treurspel.
Dat is nagenoeg het doel, waarmede de Heer steyn parvé zijn werk over Engelsch Indië heeft uitgegeven. Over zijne letterkundige positie, in de Oostersche letterkunde wel te verstaan, en over de betrekkelijke bevoegdheid des schrijvers om over dit onderwerp te handelen, wordt men behoorlijk ingelicht door de voorrede des Hoogleeraars p.j. veth, wiens oordeel over het werk en zijne doelmatigheid nog al gunstig is. Men vergete echter niet dat deze - in tegenoverstelling van de meeste beoordeelaars - nog altijd wat te prijzen zal vinden ook in werken, die hij zelf veel beter zou kunnen doen. Of er ook, gelijk in de beide voorredenen, van Prof. veth en den Schrijver, geschiedt, wel zoo veel gewigt aan gehecht kan worden, dat de Schrijver zelf die landen bezocht heeft, weet ik niet. Ik moet erkennen niet te weten in welke betrekking die reis heeft plaats gehad, en welke gedeelten door hem toen bezocht zijn, maar ik zou vreezen, dat het bezoek wel niet veel anders zal geweest zijn dan misschien eene zeer partiële kennismaking op de reize per overlandmail. Over het algemeen kan ik in het werk niets meer vinden dan eene met zorg bewerkte en welgelukte, maar toch altijd eene compilatie.
Het bestaat uit twee deelen, die tot elkander in zekere betrekking staan. Het eerste geeft, voor zooveel dit in een betrekkelijk kort bestek geschieden kan, een overzigt van den politieken, militairen, civielen en godsdienstigen toestand van

{==420==} {>>pagina-aanduiding<<}
de Britsch Indische gewesten, benevens de geschiedenis zoowel vóór als gedurende de heerschappij der Engelschen. Het andere behelst het eigenlijke verhaal der gebeurtenissen, die in de laatste dagen daar zijn voorgevallen. Als toegift krijgen wij nog 3 bijlagen: ‘1o. de verspreiding van het Christendom in Indië, 2o. de handel in edelgesteenten; 3o. de vervaardiging van shawls.’ Zoo aardig als de dienstmeisjes het van den kaaskooper vinden, dat hij een sneedje als bijlage geeft, hetwelk zij onderweg kunnen opsnoepen, zoo weinig behagelijk vind ik die bijlagen-manie in een boek. Behoort het tot uw boek, verwerk het er dan in, dat het ter zijner plaatse komt; is dit niet het geval, geef het dan niet aan den lezer te kluiven, alleen omdat gij het nu eenmaal en portefeuille hebt. Van de drie genoemde zou die over de verspreiding van het Christendom bepaald tot het onderwerp behooren, in zoo verre kinderachtige proselytenmakerij aan de eene, en tot in het dolle volgehouden verdraagzaamheid aan de andere zijde, eene der fouten van de Engelschen geweest zijn. En in allen gevalle van beide zijden heeft men getracht aan den opstand een godsdienstig karakter toe te dichten. Doch wat daarvan zij, is door dit wel aardige, maar geheel op zich zelf staande opstelletje, volstrekt niet in het licht gesteld. Beter ware het b.v. aan het Christelijk Album ter plaatsing ingezonden.
Zoo bestaat ook in het algemeen de band tusschen het eerste en het tweede deel meer in naam dan in werkelijkheid. De schrijver heeft teregt begrepen, dat voor eene juiste waardering van de feiten die hij verhalen zal, eene nadere kennismaking met de toestanden en de geschiedenis van Engelsch Indië zelf den lezer vooraf op de hoogte moest brengen. Maar het is als ware hij reeds begonnen dat eerste deel op te stellen, zonder vooraf zelf tot klaarheid gekomen te zijn aangaande de oorzaken van den opstand, die eigenlijk door dat voorwerk hare natuurlijke verklaring moeten vinden. Dit valt meest in het oog al aanstonds in het eerste Hoofdstuk, dat over de inrigting van het bestuur in Britsch-Indië handelt. Het is wel waar, wat daar gezegd wordt, maar behalve dat het zeer vlugtig is, het snijdt geen hout. De optelling van de enorme tractementen (waardoor volgens den S. ‘het lot der civiele ambtenaren allezins gelukkig is’) is wel belang-
{==421==} {>>pagina-aanduiding<<}
rijk, maar daarover is reeds genoeg geschreeuwd. En in zeker opzigt voedt het de onbepaalde algemeene opinie, alsof door die groote tractementen van oudsher de Engelschen voor Indië niet anders dan uitzuigers zijn geweest, die zich zelf ten koste der inlanders gruwelijk verrijkten. Het tegendeel is waar. Niet altijd waren die tractementen zoo hoog. In de tijden van clive en hastings had een colonel 15 rupies (f 18) per maand, en een clerk 8 (f 9,60), en in 1769 klaagde een hoofdofficier, dat hij dikwijls in donker te bed ging, omdat hij geene kaars betalen kon. Maar toen moesten de beambten zich dan ook maar zelf helpen, wat zij behoorlijk deden. Toen onder Lord cornwallis de tractementen tot het vijftigvoudige werden opgevoerd, hield het eigenlijk gezegde uitzuigen door Europeanen op. De afpersingen en de gruwelijke mishandelingen daarbij ook in den jongsten tijd gepleegd,
waarover veel gesproken is, en waarvan ook door den S. staaltjes worden aangehaald, geschiedden niet door Engelschen. Dit wordt wel gezegd, maar slechts in het voorbijgaan, terwijl het hier hoofdzaak ware te herinneren, dat dit door de Zemindars in Bengalen geschiedde; maar van het geheele Zemindaree system hooren wij niets.
Nog meer komt hetzelfde uit bij de beschrijving van de inrigting der legers, bij dezen ongetwijfeld militairen opstand zeker eene hoofdzaak. De statistische opgaven over dat leger zijn wel goed en zullen wel juist zijn, maar van de geheele geschiedenis der inlandsche krijgsmagt, van de verhouding der native troops tot de Europesche, en van de Engelsche officieren tot hunne inlandsche manschappen hooren wij, wel het een en ander, maar naar mijne meening niet genoeg. Niet altijd is de voorstelling duidelijk, want als we eerst bij de beschrijving van een inlandsch regement alleen van inlandsche officieren hooren, wordt er later ook van de Europesche gesproken, terwijl de vele gebreken in de verhouding dier officieren tot hunne onderhoorigen onvolledig worden toegelicht. Zelfs is er het een en ander wat tot verkeerde voorstelling aanleiding zou kunnen geven. Over de verschillende casten sprekende, waaruit het Hindoesche volk en dus ook het leger der Sepoys is zamengesteld, wordt vooreerst de stand der Brahminen veel te verheven voorgesteld (zooals ze in theorie, maar niet in werkelijkheid is). Verder zou men

{==422==} {>>pagina-aanduiding<<}
daaruit opmaken, dat in de zamenvoeging van Brahminen met lagere casten in één regement eene groote fout gelegen zou hebben, terwijl juist, en mij dunkt, op goede gronden beweerd is, dat de scheiding der casten in afzonderlijke regementen kwaad heeft gedaan. Immers daardoor werd de geest van zelfverheffing en complottenmakerij meer bevorderd, dan door het zamenzijn der altijd eenigzins vijandige casten. Eindelijk zou ik zeer twijfelen of het wel juist is, hier alleen van de Brahminen te spreken, alsof dezen grootendeels de aanleggers van den opstand zouden geweest zijn. Meer heb ik de opinie hooren uitspreken, dat zij nog tot de beste bestanddeelen van het inlandsche leger behoorden, en zonder dat ik bij uitsluiting aan één stam de schuld zou willen geven, schijnen toch de Mahomedanen wel de belhamels der beweging geweest te zijn. Ja de geheele zaak heeft allermeest het karakter eener woeling van het eenmaal oppermagtig geheerscht hebbende Islamisme. De niet dan zeer partiële deelname van het eigenlijke Hindoesche volk, laat zich èn uit het zuivere militaire èn het grootendeels Mahomedaansche karakter best verklaren. Diezelfde onbepaaldheid aangaande het karakter der beweging heeft den S. ook alleen kunnen bewegen tot den fraaiklinkenden, maar weinig juisten titel: De Bijbel, de Koran en de Veda's. De bijbel noch de Veda's hebben er iets mede te maken gehad, en de Koran alleen in zooverre als zijne godsdienst van het zwaard bij elken oorlog van Mahomedanen er mede in wordt gehaald. Was de S. van een ander oordeel geweest, en hadde hij dat door zijn verhaal en het geheele boek verdedigd, dan ware het goed; maar dat heeft hij niet gedaan.
Beter ware het geweest dit eerste Hoofdstuk wat uitgebreider te maken, waartegenover b.v. de Thugs wel wat korter besproken hadden kunnen worden; gelijk ook de oude Hindoesche godsdiensten, tempels en gedenkteekenen in een werk als dit eerder slechts en passant konden worden aangestipt. Immers eenigzins naar eisch de oude godsdienst en beschaving van Hindostan behandelen, daar mag wel een afzonderlijk werk aan gewijd worden.
Doch het is niet mogelijk om op deze wijze stuk voor stuk van des S. arbeid na te gaan. Wie in deze voorafgaande beschrijving van Hindostan en zijne geschiedenis een werk

{==423==} {>>pagina-aanduiding<<}
verwacht, wat den Nederlander genoegzaam op de hoogte brengt, om den politieken en socialen toestand van die gewesten te leeren kennen, verwacht te veel - van de geographische en physische gesteldheid wordt zelfs niets gezegd; maar wie tevreden is met zoo het een en ander, wat zeker zeer belangrijk is; wie nog al gesteld is op anecdotenhafte bijzonderheden, die de meesten altijd zeer aardig vinden, die zal dat in geen Nederlandsch werk beter gedaan vinden, dan in dit. De schrijver heeft zijn boek tot een leesboek gemaakt dat, zoo al op geene wetenschappelijke waarde, toch op den naam van boeijend en belangrijk tevens aanspraak kan maken.
Met het tweede deel kan men meer ingenomen zijn dan met het eerste. Het behelst een vrij duidelijk verhaal van de gebeurtenissen des opstands en zijne bedwinging, en hier is de behandeling meer in overeenstemming met het onderwerp, gelijk het dan ook gemakkelijker was een geregeld verhaal van die feiten te geven, dan in een betrekkelijk eng bestek den toestand en de geschiedenis van het groote en zamengestelde Britsche rijk in Indië te behandelen. De bronnen hebben den Schrijver hier niet ontbroken, maar het was toch ook geene zoo geheel gemakkelijke taak, om die massa van bouwstoffen tot een geregeld geheel te verwerken, Daardoor is ongetwijfeld eene groote dienst bewezen aan ieder, die nog eens een geordend verhaal van den chaos van verschillende episodes, die op verschillende wijze bekend gemaakt zijn, lezen wil. Dat vele dier episodes slechts vlugtig zijn behandeld in vergelijking van de afzonderlijke geschriften, die er gaandeweg over uitgekomen zijn, is natuurlijk: er moest eene soort van keuze worden gedaan. Dat het dikwijls niet de schrijver zelf is die optreedt, maar de slagtoffers en ooggetuigen zelven, die sprekende worden ingevoerd, is niet te verwonderen. Dit moge aan de gelijkmatigheid van den stijl afbreuk doen, het heeft toch ook zijne eigenaardige belangrijkheid en aantrekkelijkheid; zelfs hadde ik het niet ongepast gevonden, wanneer hierbij ook de bronnen zelven, waaruit dit geput is, waren opgegeven.
De geschiedenis van den oorlog tegen de rebellen wordt slechts medegedeeld tot aan de tweede inneming van Lucknow door de Engelschen en de bekende proclamatie van Lord canning. Dit is wel een belangrijk keerpunt geweest in de-
{==424==} {>>pagina-aanduiding<<}
zen verschrikkelijken oorlog, maar de zaak was daarmede toch niet geheel afgeloopen. Het is inderdaad jammer, dat de S. zich eigenlijk te veel met de uitgave van zijn boek gehaast heeft. Hadde hij den geheelen afloop van den oorlog afgewacht, dan ware het geheel beter te overzien geweest. Dan zou hij ook in staat geweest zijn uit vele waarlijk belangrijke mededeelingen van persoonlijke ontmoetingen, waarschijnlijk na zijne bewerking verschenen, zijn verhaal nog belangrijk aan te vullen.
De stijl is over het algemeen goed en boeijend. Men treft er wel eens eene enkele zonderlingheid aan, als b.v. I bl. 15, waar in koelen bloede van de Sepay (waarom niet Sepoy) wordt gezegd, alsof dit zoo de regel ware: ‘Het bloed in zijne aderen en het merg in zijne beenderen is dan (wanneer hij 50 jaren heeft bereikt) verdroogd of bedorven door de dagelijksche blootstelling aan de schroeijende zon van Indië’ - Men ziet wel eens het streven doorschemeren, om in het genre pathetisch te vervallen, waar eenvoudigheid en degelijkheid passender geweest zou zijn. Maar over het algemeen zal men zich over den stijl niet beklagen. Een enkel Anglicisme, b.v. ontmoeten met (meet with) II. bl. 287; waterplaats (watering place = put, fontein) II 288, enz., - moet men den man vergeven, die thans onder de Engelschen woont en geheel uit Engelsche boeken putten moest. Maar eene vertaling als op bl. 356 van conduct the business wordt gegeven, zou men dan niet verwacht hebben. Over de spelling der Hindostansche woorden en eigennamen is het bezwaarlijk een regel te stellen, daar de Engelschen zelven daarmede bitter verlegen zitten. Doch tenzij men Hindostansch kent en de uitspraak op de plaats zelve heeft bestudeerd, acht ik het toch altijd het veiligst, om de meest gebruikelijke spelling onder de Eng. schrijvers te volgen en die niet (gelijk b.v. taloekdar voor talookdar) zoo wat - altijd ten halve - naar de Hollandsche uitspraak te wijzigen.
In Engeland zelf is over Hindostan genoeg geschreven. Van kleine handboekjes af, als het ‘Manual of British India’ van humphreys, of dat van stocqueler, tot de groote werken van montgomery martin, of mill en wilson, is er eene serie van geschriften, waarbij zelfs de Engelschman in de keuze verlegen wordt. Nog veel meer is dit het geval met

{==425==} {>>pagina-aanduiding<<}
werken over de laatste aangelegenheden. Dit is een chaos van redeneringen en plannenmakerijen, van resumé's en personal recollections, waardoor ook hij die Engelsch verstaat toch zoodanig overstelpt wordt, dat hij niet weet wien als gids te nemen, om het belangrijke drama in zijn geheel te leeren kennen. Ik voor mij houdt het er voor, dat de Heer s.p. beter gedaan had, wanneer hij eene beschrijving van Hindostan wilde laten voorafgaan, om daartoe een degelijk en voor den Nederlander niet geheel onbruikbaar werk te vertalen, liever dan te trachten hier iets oorspronkelijks te leveren, wat toch niet oorspronkelijk is. Over den laatsten oorlog is mij nog geen werk bekend, dat het geheel genoegzaam uitvoerig beschrijft, dus daar moest hij wel zelf aan het werk gaan. Maar eene vertaling van werken als b.v. over het beleg van Delhi, over de gebeurtenissen om en bij Lucknow en zoo vele andere episodes als er afzonderlijk behandeld zijn, zou aan het Hollandsche publiek ook niet onwelkom geweest zijn. Doch dat kan altijd nog geschieden.
Intusschen heeft hetgeen de Heer s.p. hier heeft gedaan, zeker zijne eigenaardige verdienste. Wij hebben het nog al uitvoerig besproken, omdat het ons meer dan eene vlugtige beschouwing waardig scheen. Want vooral toch stelle men dezen arbeid niet gelijk met die speculatie-litteratuur van den dag, die over eene zoo belangrijke zaak als de opstand geweest is, zich maar haast, om dadelijk rijp en groen, logen en waarheid - als het maar afschuwelijke en zenuwprikkelende avonturen zijn - den lezer op te disschen. Het is een werk over deze geschiedenis, dat voor het oogenblik het bruikbaarste is, wat er over verschenen is, dat de tallooze verschillende bouwstoffen heeft verwerkt op eene wijze, die het tot een voor elken lezer toegankelijk en bruikbaar geheel maakt.
Vergeet daarbij niet, dat de uitvoering zeer netjes, fatsoenlijk is. Een paar portretten versieren bovendien elk deel en eene, niet zeer uitvoerige maar toch geschikte kaart stelt u in de gelegenheid, het terrein te overzien.
Dat de uitgever dan ook in een ruim debiet zijn loon vinde.
II. Het tweede werk aan het hoofd dezes genoemd is reeds voor geruimen tijd verschenen, en wij zouden het ook eerder

{==426==} {>>pagina-aanduiding<<}
besproken hebben, hadden wij niet op eene gelegenheid gewacht, om ze beiden te zamen te behandelen.
In aard en aanleg is deze minder uitgebreide studie niet ongelijk aan de eerste. Ook hier hebben wij een Nederl. schrijver bekend met O.I. zaken, voor zoo ver onze eigene bezittingen betreft, die uit Engelsche bronnen zich zooveel mogelijk op de hoogte dezer zaak heeft gebragt, en het resultaat zijns onderzoeks aan het Nederl. publiek bekend maakt, en wel in vier achtereenvolgende redevoeringen in Felix Meritis in Febr. d.v.j. gehouden. Het was toen een zeer gepast en zeer belangrijk werk wat hij ondernomen had, en mogen er al vele beweringen in voorkomen, die de schrijver zelf, zoo hij er nu nog eens over kwam te spreken, wel eenigzins wijzigen zou, toen had hij in allen deele le mérite de l'a-propos.
Meer dan de Heer s.p. kan de Heer bake gezegd worden een oorspronkelijk werk geleverd te hebben. Hij stelt zich niet ten doel om de feiten des opstands te verhalen, maar om zijne beschouwingen daarover mede te deelen, en heeft zijne zeer uitgebreide verhandeling in deze 3 punten verdeeld: ‘1o. eene korte geschiedenis van Britsch-Indië tot op het oogenblik van den opstand der Cipayers; 2o. de opstand zelf, zijne oorzaken, aard en strekking, en 3o. de lessen, die wij ten aanzien onzer koloniën uit die gebeurtenissen kunnen trekken.’
Dat laatste gedeelte is meer in schijn dan in werkelijkheid belangrijk. Want ondanks vele ondergeschikte punten van gelijkheid, is de toestand der Hollanders in den Ind. Archipel zoo geheel verschillend van dien der Engelschen, dat het ons niet verwonderen kan, dat dit punt eigenlijk niet veel te beduiden heeft. In de behandeling van de twee eerste punten moet men hulde bewijzen aan de mildheid, waarmede de S. zijne lezers met een schat van bijzonderheden bekend maakt, die niet ieder in staat is in zoo kort bestek bijeen te brengen. Wat het tweede betreft, ik voor mij verschil in vele opzigten van den S. in zijn gevoelen over de oorzaken van den opstand, waarvan hij het militaire karakter tracht weg te redeneren, waaraan hij eene meer politieke beteekenis geeft dan hij mij toeschijnt te hebben; doch vooral als men in aanmerking neemt, dat de gegevens toen nog niet zoo menig-
{==427==} {>>pagina-aanduiding<<}
vuldig waren als thans, moet men erkennen, dat hij zijn gevoelen zooveel mogelijk verdedigt.
Het hoofdbezwaar, wat men tegen den arbeid des Heeren bake moet inbrengen is eene zekere oppervlakkigheid en haastigheid. De ongetwijfeld veelzijdig ontwikkelde Schrijver heeft blijkbaar eene zekere gemakkelijkheid om zich zoo ietwat te huis te werken in onderwerpen, waarin hij toch eigenlijk niet te huis behoort. Maar bij eene aandachtige lezing blijkt het dan ook dat hij wel eens doet wat men noemt er een slag naar slaan. Wilde men in bijzonderheden zijne redeneringen nagaan, dan zou ik vele althans ligtvaardig neêrgeschreven stellingen kunnen aantoonen. Doch ik heb reeds te veel plaats in dit Vaderlandsche Tijdschrift voor deze Engelsche aangelegenheden ingenomen. Bovendien draagt het werk des Heeren bake overal de sporen, dat hij zeker de gewoonte heeft van zeer haastig, maar dan ook wel wat slordig te werken. De stijl vooral, dat arme stiefkind der Nederlandsche litteratuur, klaagt daarover op elke bladzijde. Jammer is het, dat iemand van zoo groote belezenheid en goeden aanleg inderdaad dikwijls zoo slordig stileert.
Als ik de rollen had mogen verdeelen, dan hadde ik den Heer s.p. verzocht eene voorlezing over dit onderwerp te leveren, en den Heer bake er à tête reposée een meer uitgebreid werk over te schrijven. De eerste zou eene meer boeijende en aangename voorlezing, de laatste een meer degelijk en inhoudsrijk boek hebben kunnen leveren.
En hiermede zijn deze beide werken van der zake kundige mannen aan ons publiek, dat der zake wel meer kundig wezen mag, aanbevolen.





De Globe. Schetsen van Landen en Volken. Bijeenverzameld door K.H. Vink. Met eene plaat. XXste Deel, 2e Stuk. Amsterdam, J.D. Sijbrandi. 1858. In gr. 8vo. f 7-20 per Jaargang.

De lof dien Ref. in dit tijdschrift bij gelegenheid der aankondiging van eene vroegere aflevering, meende te kunnen brengen aan den Uitgever zoowel als aan den nieuwen Redacteur, wegens hunne betere opvatting van den aard en de strekking van hun tijdschrift - die lof komt den Redacteur ook

{==428==} {>>pagina-aanduiding<<}
weder toe voor het nieuwe stuk van zijn tijdschrift, dat voor mij ligt. Geen romannetjes meer, of novellen van beter of geringer allooi, zooals die onder den vorigen Redacteur de plaats voor stukken van degelijker gehalte wegroofden; eene rubriek ‘korte mededeelingen’, om in de gegeven beperkte ruimte het meest mogelijke te kunnen opnemen, en deze rubriek zelfs, geheel naar den wensch door Ref. bij de vroegere beoordeeling uitgedrukt, meer uitgebreid dan in het vorige stuk. Dat zijn alles reeds verbeteringen, en zelfs mag men, volgens eene particuliere mededeeling van den Redacteur, in volgende afleveringen een kort verslag van merkwaardige reisbeschrijvingen, die zoowel ten onzent als in het buitenland verschijnen, te gemoet zien. Moge de Redacteur spoedig doen blijken, dat het hem met die verzekering ernst geweest is, of wel die taak blijken niet te zwaar te zijn voor één persoon. In het stuk dat voor mij ligt, is daarvan nog wel niet veel te bemerken en zijn de korte mededeelingen, op ééne uitzondering na, ontleend aan petermann's Mittheilungen; maar daar is vooreerst nog geen grond van twijfel aan des Redacteurs ijver en eerlijkheid in het nakomen zijner - trouwens niet in het openbaar gegeven - belofte. Overigens zou de inhoud van het tegenwoordige stuk moeijelijk belangrijker kunnen zijn, dan hij thans is. Op een beknopt geschiedkundig overzigt van de eilanden Boeroe en omliggende kleine eilandjes, dat in drie afdeelingen verdeeld is (oorspronkelijk stuk), volgt eene schets, overgenomen uit de ‘Revue des deux Mondes’, getiteld: Eenige dagen in Spanje, van john lemoine, dat eene merkwaardige proeve is, hoe men in weinig dagen veel en naauwkeurig zien kan, wanneer men zich eerst maar heeft gelieven te onderrigten van datgene wat te zien is en waarop men bepaaldelijk te letten heeft. Met het grootste
genoegen las ik dit stuk vroeger in de ‘Revue’ en verheugde mij, dat ook de lezers van ‘De Globe’ er op vergast zouden worden. De beschrijving van een stierengevecht mogt natuurlijk niet ontbreken en is dan ook werkelijk in het stuk te vinden, zonder al te veel akeligheden op te leveren. Verder vinden we eene mededeeling over den tegenwoordigen toestand op Haïti, een stuk waarop later noodwendig een vervolg zal moeten komen, sedert Keizer faustin soulouque uit zijn gebied verjaagd en het geheele eiland thans onder een min of meer republikeinschen

{==429==} {>>pagina-aanduiding<<}
regeringsvorm staat. 't Zou wel wonder zijn als het daar met de republiek beter ging dan in Frankrijk in der tijd, maar in ieder geval blijkt uit het stuk, dat het onder soulouque bespottelijk toeging, met zijne soldaten b.v., waarvan de een eene mouw van den rok, de ander eene pijp van de broek kwijt is, waarvan sommige met geweren, andere alleen met bajonetten voorzien zijn, terwijl sommige groote zwaarden en weder andere al deze wapenen te gelijk dragen, en wat de kleeding betreft dikwijls een rijke corporaal een armen generaal in de schaduw stelt. Het zal een prachtig schouwspel hebben kunnen opleveren om het Haïtische leger te zien marcheren met de patroontasschen - blikken bussen, waarin zeep en kaarsen uit Boston ingevoerd worden - op het bloote hoofd, en daar die bussen, (alias: patroontasschen) met het merk van het handelshuis voorzien zijn, zou men in de dragers van het motto: ‘de firma e.a. & w. winchester, zeep en kaarsen’, eer vastenavondgasten of knechts, die op een vijandigen concurrent van het handelshuis lostrekken, vermoeden, dan een leger. Eene heerlijke maatschappij daar! waaruit ik niet zou willen afleiden de ongeschiktheid van den Neger voor hoogere beschaving, maar waarop men toch wel eens gewezen heeft om zijne vatbaarheid te bewijzen, en wat vinden we dan? ‘Bestendige burgerkrijg, bloedvergieten en roof, onbestendigheid van regering, onzekerheid van leven en eigendom, vermindering van welgesteldheid zijn de kenteekenen van de Neger-heerschappij op Haïti.’
Het volgende stuk behandelt den Trans-Atlantischen telegraaf; dat stuk is thans (op het oogenblik der aankondiging), door het ongeval dat met den draad gebeurd is, verouderd en ik spreek er dus maar niet verder over.
Eenige belangrijke korte mededeelingen besluiten de eerste drie afleveringen waaruit dit stuk van ‘De Globe’ zamengesteld is.
Verder vinden we een allermerkwaardigst stuk uit ‘Das Ausland’ overgenomen, getiteld: Ontwikkeling en bloei van Algerië, door karl zill, Maire van Filfila (Philippeville). De voorstanders van de zaak der colonisatie in de Nederl. Oost-Indië kunnen daaruit zien, dat volgens deze berigten het climaat van Algerië ook voor het Germaansche ras niet zoo ongunstig schijnt te zijn, als uit de opgaven, voornamelijk van

{==430==} {>>pagina-aanduiding<<}
boudin zou moeten blijken. Hoewel nu de hier te vinden opgaven niet geschikt zijn om tegenover die van boudin gesteld te worden, daar bepaalde cijfers geheel en al ontbreken, verdient de Schrijver echter allezins bij ons gehoord te worden om de belangrijkheid van de zaak der colonisatie, die zich aan zijn stuk knoopt, eene zaak die aan den eenen kant met evenveel vuur en ijver verdedigd als aan den anderen kant met bekwaamheid bestreden wordt.
Verder vinden we een stuk: ‘Tien jaren uit de geschiedenis van Californië’, weder hoogst merkwaardig, omdat men er uit leert, dat zelfs dáár waar eene maatschappij zich vormt uit gaauwdieven en schurken, het goede in de menschelijke natuur toch ten slotte boven komt. ‘Het troostrijke en leerrijke in deze wonderlijke vereeniging is,’ zegt fröbel, ‘dat zoodra die gevaarlijke elementen in elkanders nabijheid waren, de voormalige vijanden van eene welgeordende maatschappij de ijverigste verdedigers van dien nieuwen staat werden. Eigen behoefte leidde tot vorming en tot veredeling der menschelijke maatschappij. Er bleef hun, mag men zeggen, geene andere keus over, dan om als burgers te leven, als zij leven wilden.’
Het laatste grootere stuk geeft het berigt van een ooggetuige over de belangrijkheid der Russische bezitting aan de Amurrivier, grootendeels bevestigende hetgeen men òf van andere zijden reeds wist, òf gegronde reden had om te vermoeden.
Uit deze opgave van den inhoud en hetgeen daarvan nader gezegd werd, zal men wel de overtuiging kunnen erlangen, dat ‘De Globe’ in dit stuk getrouw gebleven is aan het programma dat uit het vorige stuk te lezen was, en dat het tijdschrift dus voortdurend ondersteuning verdient.
De eenige opmerking, die nog gemaakt mag worden, zou deze zijn, of platen zooals er ook nu weder eene bij dit stuk gevoegd is, niet veel gevoegelijker vervangen zouden kunnen worden door iets anders, hetzij eene kaart, of een vel druks meer, of wel eene meer belangrijke afbeelding. In een Atlas pittoresque moge het niet onbelangrijk zijn om ook eene afbeelding te hebben van ‘Loehoe uit zee gezien met het blokhuis’, ik geloof dat de meeste lezers der ‘Globe’ zich evenveel als Ref. - dat wil zeggen, zoo wat niets - er voor interesseren zullen, om die plaat zoo enkel te bezitten.

{==431==} {>>pagina-aanduiding<<}

Eindelijk zij den Redacteur nog de belofte herinnerd, om grootere reisbeschrijvingen door korte uittreksels meer algemeen toegankelijk te maken.


a.s.






Romeinsche Antiquiteiten van Dr. Kopp bewerkt door Mr. J.A. Schneither, Rector te Groningen. Groningen, J.B. Wolters. 1858. In 8vo. 196 bl. f 1-60.

‘Is het boekje goed,’ zegt de Schrijver in zijn voorberigt, ‘dan komt het er niet veel op aan, wat van den oorspronkelijken auteur, wat van den bewerker is; is het slecht nog minder.’ Ik wil het daarom op zich zelf, niet in vergelijking met het origineel, beschouwen en Mr. schneither alleen aansprakelijk rekenen voor zijn arbeid.
In het algemeen kan men van het werkje mijns inziens een zeer gunstig getuigenis afleggen: het uitwendige (de plattegrond van Rome natuurlijk uitgezonderd) zoowel als de inhoud maken aanspraak op veler belangstelling. De afbeeldingen vooral bij No. VIII zijn allezins geschikt om een goed denkbeeld te geven van zaken, die men zich niet gemakkelijk voorstelt en waarvan niettemin de kennis onmisbaar is. De tekst heeft bij aangenaamheid van stijl groote duidelijkheid. 't Boekje gelijkt meer naar een leesboek dan naar een leerboek. De taal laat hier en daar wel eens iets te wenschen over, b.v. als ‘sui juris’ door ‘zelfstandig’ (bl. 56) vertaald en op bl. 58 gezegd wordt, ‘dat de kiezers in de kiezersvergaderingen’ een ‘wastafeltje’ kregen in plaats van een wassen tafeltje; ook vind ik bl. 162 ‘beursje’ voor ‘peculium’ minder geschikt en bl. 173 ‘letteren’ onbegrijpelijk, omdat er van letteren in die § geene sprake is; misschien bedoelde de Schrijver ‘letters.’
Vergelijkt men Mr. schneiter's Antiquiteiten met bojesen's Handboek, dan valt de vergelijking zeer zeker ten gunste van den eerste uit: bij hem toch worden de tijdvakken scherper afgescheiden en de organische ontwikkeling van het staatsleven beter in het licht gesteld; bij hem is ook aan de geographie van het Romeinsche rijk en aan de topographie der stad eene ruimere plaats toegestaan, en aan het privaat leven grootere zorg besteed dan bij bojesen, door wien dat alles slechts ter loops wordt aangestipt. Over 't algemeen geeft Mr. schneither een goed denkbeeld van het geheel en zijne

{==432==} {>>pagina-aanduiding<<}
deelen, bojesen niet zoo zeer. Toch zou ik het Handboek van dezen ongaarne van de Gymnasia gebannen zien: de toekomstige regtsgeleerden zouden er groote schade bij lijden, want wat is in het werkje van Mr. schneither eigenlijk over de judicia gezegd, dat kan vergeleken worden met hetgeen bojesen geeft? Inderdaad iets dergelijks had de eerste niet mogen achterwege laten: het is, al was 't alleen om cicero te verstaan, volstrekt noodzakelijk. Bovendien had Mr. schneither aan de verba concepta der Romeinen naast de Nederduitsche uitdrukking eene plaats moeten geven, iets, dat bojesen, waar 't noodig is, altijd doet. Bij eene tweede uitgave moge daarin worden voorzien. Het boekje tot in de kleinste bijzonderheden te beschouwen en alle ook de geringste feilen aan te wijzen zou vervelend zijn; daarom bepaal ik mij bij een paar opmerkingen.
Allereerst over § I, die tot opschrift heeft ‘Stichtingssage’. Men moge over het begin der Rom. Geschiedenis denken wat men wil, zij het dat men tot de behoudende partij behoort of mythe van historie onderscheide, - men moet beginnen met het onderwijs der Rom. Geschiedenis zooals ze door de Romeinen zelven werd geloofd en door hunne organen is medegedeeld. Hoe immers zal men, ik zeg niet kunnen medepraten, maar op goeden grond oordeelen over verhalen, die men niet kent, hoe bruikbare hypothesen aangeven over datgene, wat men zijne aandacht niet eens waardig schijnt te keuren? En bovendien, juist omdat de Romeinen, het meerendeel ten minste, vast in den geloove waren aan de wolven die romulus zoogden en aan het mystiek schoolgaan van numa; juist omdat die geschiedenis, zij moge dan waar of onwaar zijn, onafscheidelijk met die der staatsinstellingen verbonden is en er telkens weêr op teruggekomen en gedoeld wordt, juist daarom is eene echt Romeinsche voorstelling nuttig en noodig. De Schrijver maakt zich mijns inziens al te gemakkelijk van zijne taak af: het opschrift ‘Stichtingssage’ had mij meer doen verwachten, ofschoon eigenlijk het verhaal der stichting in dit werkje in het geheel niet te huis behoort.
Eene andere opmerking geldt de etymologiën van sommige Latijnsche woorden. De Schrijver geeft er vele, bl. 2, 6, 45, 47, 97, enz. Ze kunnen goed zijn: van de meeste echter betwijfel ik de juistheid, om reden dat de Romeinsche taal-
{==433==} {>>pagina-aanduiding<<}
kundigen op dat punt al zeer weinig geloof verdienen. Ik zal mijn beweren staven. De Romeinen aarzelen niet om ons wijs te maken dat ‘frater’ hetzelfde is als ‘fere alter’, ‘testamentum’ gelijk ‘testatio mentis’, ‘agnatus’ gelijk ‘a patre cognatus’, ‘spurius’ gelijk ‘sine patre’; dat ‘sacellum’ is afgeleid van ‘sacer’ en ‘cella nequam’ van ‘ne’ en ‘quidquam’ (nietswaardig dus!), ‘vestibulum’ van ‘ve’ (intensief) en ‘stare’ (antichambre dus waar men lang staat!), ‘festinare’ van ‘fari’; zij vinden den naam ‘soror’ zeer natuurlijk: eene zuster trouwt, verlaat het ouderlijke huis, gaat dus heen; wie aarzelt ‘seorsum’ voor grondwoord van ‘soror’ te erkennen! ‘mutuum’, wie ziet daarin niet ‘quod a meo fit tuum’, 't ligt immers voor de hand. Credat Judaeus Apella, ik geloof er niets van.
Eene derde opmerking betreft de beschouwing der oudste Romeinsche mythologie, bl. 93. Of men met de gedachte aan de oudste Rom. godsdienst mag getuigen, dat zich daarin openbaart ‘een heilige ernst, een vrome zin en eene reinheid van voorstelling van het hoogste wezen met een diep gevoel van afhankelijkheid des menschen’, meen ik niet zonder grond te mogen betwijfelen. Wat was zij anders dan eene natuurdienst, die geboren was uit welbegrepen eigenbelang en vreeze voor ramp of onspoed? De namen hunner goden, d.i. der goden die echt nationaal kunnen genoemd worden, zooals faunus, saturnus, vertumnus toonen dat reeds genoegzaam aan; in ruwe natuurkrachten, waarvan zij van tijd tot tijd de nadeelige werking moesten ondervinden; in onheilen, die zij te duchten hadden, vind ik den oorsprong der Rom. eeredienst. In waarheid waren de Romeinen niet zeer pieus en kunnen op dat punt niet met de Grieken vergeleken worden. Wat is er in de Rom. mythologie dat eenigzins aan den prometheus der Grieksche beantwoordt? En gebruikten zij later, toen niet meer de krachten der natuur maar de wufte menigte op den campus Martius hun vreeze inboezemde, de godsdienst niet om staatsstormen te bezweren? Was toen het ‘alio die’ van den Augur niet hun Credo? Het is mij onverklaarbaar, hoe de Schrijver de Grieken in tegenstelling met de Romeinen zinnelijk en aan de vormen van het schoone verslaafd kan noemen.
Wat § 141 betreft, waarin van het burgerregt door caracalla aan alle inwoners van het Rom. Rijk verleend, melding

{==434==} {>>pagina-aanduiding<<}
gemaakt wordt, mijns inziens behoorde hierbij te zijn gevoegd, dat dit alles gold van de toenmalige inwoners en niet van hen, die er later, door overwinning b.v. enz., zouden bijkomen.
In § 59 wordt gezegd, dat de ‘tribuni plebis’ het ‘jus intercedendi’ hadden, en zeer te regt. Veelal wordt dit het regt van het Veto genoemd, men denkt dan misschien aan Poolsche landdagen of N. Americaansche congressen; in de Rom. Litteratuur komt het woord Veto in die beteekenis, als ik mij niet vergis, slechts eenmaal voor: ‘intercedere’ is de ware uitdrukking.
Bij § 68 was het misschien niet overbodig geweest gellius X, 15 aan te halen en bij § 58 na de woorden ‘nooit heeft een Dictator het bewind langer dan zes maanden gevoerd’, bij wijze van exceptie de namen camillus, l. papirius cursor en q. fabius maximus te lezen.
De tegenspraak waarin bl. 15 en 19 met elkander zijn ten aanzien van den brand onder nero (op de eene plaats woedt hij zes, op de andere negen dagen) is eene kleine vergissing. Hij duurde zes dagen en zeven nachten en begon 19 Julij 64 na chr. - Ik eindig met den wensch, dat het boekje voor zeer velen eene goede voorbereiding voor het hooger onderwijs zijn zal; wanneer het dat niet is, ligt de schuld stellig niet aan den Schrijver.
Junij, 1859.


h.e.m.





Griffo de Saliër. Dramatiesch gedicht door W.J. Hofdijk. Tweede druk. Amsterdam, Gebr. Binger. 1858.

Eene zeer groote voorliefde voor de oude historie onzes lands en onzes volks, lokt telkens den heer hofdijk naar het door velen zoo geminachte, zoo miskende tijdperk der middeleeuwen. Wie hem over deze voorliefde, over deze rigting van zijne studie, hard moge vallen - niet wij, die zoo menige gave op prijs stellen, van deze studie de vrucht, en grond hebben, om in het voor korten tijd door den heer hofdijk aangevangen werk, eene wezenlijke verrijking onzer historische letterkunde te verwachten. Ook het hierboven genoemde gedicht getuigt van deze voorliefde: het verplaatst ons in den tijd van karel den groote, na het einde van den langdurigen en bloedigen strijd tot onderwerping der Saxers; het schildert

{==435==} {>>pagina-aanduiding<<}
den onwil waarmede de overwonnenen het Frankische juk torschten en de mislukte poging om het af te werpen, door sommigen hunner gewaagd. Het stuk verplaatst ons alzoo in ons geheel vreemde tijden en toestanden, die zonder toelichting en opheldering niet altijd voor ieder even begrijpelijk zouden zijn, te minder, dewijl hofdijk zich vooral beijvert, om zooveel mogelijk de locale kleur in zijne tafereelen te bewaren. Evenwel, de kunst is van alle tijden en plaatsen, omdat zij den mensch ons wil doen aanschouwen, den mensch ook altijd in den grond dezelfde, onder alle wisselingen en in alle omgevingen. Het doet er weinig toe, of de dramatische dichter zijne personen hult in de classieke tunica, dan of hij hun de Germaansche beerenhuid om de schouderen werpt, mits wij slechts menschen aanschouwen, met zuiver menschelijke gewaarwordingen, aandoeningen en drijfveêren; karakters en geene marionetten. Zoo zijn ons ook de Saxers en Franken van den heer hofdijk even welkom als de Grieken en Romeinen van vroeger tijd; ja nog welkomer, want, hoe ver van ons verwijderd, ze staan ons altijd nog nader, veel nader, dan dezen. - De vraag is slechts: zijn ze als dramatische personen, als menschelijke karakters, waar? is de handeling op zich zelve goed gemotiveerd en natuurlijk - dat is noodzakelijk - ontwikkeld?
De hoofdpersoon van het drama is griffo de Salier, hoewel hem die plaats betwist wordt door caedmon, een Sax en adeling uit Kinheim, die misschien met meer regt de hoofdpersoon genoemd mag worden. Bij de schildering dezer twee karakters hebben den dichter - 't blijkt, dunkt mij, overtuigend, - twee grootsche wel bekende typen voor den geest gespeeld: jago, uit shakespeare's Othello, en hamlet. Dezelfde valschheid, dat zelfde listige overleg en fijn gesponnen verraad, dezelfde tegenwoordigheid van geest en juistheid van oordeel, dezelfde werkzaamheid en beradenheid, die allen jago kenmerken, zijn ook de meest sprekende karaktertrekken van griffo; doch tusschen beiden is dit groote verschil, dat alleen afgunst, persoonlijke wraakzucht en afkeer van het goede als zoodanig de drijveren zijn van jago's gedrag, terwijl daarentegen griffo - zij het dan ook door verkeerde en snoode middelen - een voor 't minst lofwaardig en edel doel nastreeft: de verlossing zijns volks van het vreemde juk. Im-
{==436==} {>>pagina-aanduiding<<}
mers griffo de Saliër, de gewaande Frank, is niemand anders dan sexwulf, de broeder van den grooten witichind, den dapperen hertog der Saxen, dien hij gezworen heeft te wreken, en wiens mislukte taak hij, door list en overleg, gelukkig ten einde wil brengen. Hij wil den Saxischen adel tot opstand bewegen tegen karel's gezag, en om dat te doen doodt hij een aanzienlijk Saxisch edelman, met name ethelred, die zijne plannen vermoedde, en dien hij trouw aan den keizer wist. Dan beticht hij van dien moord den Frankischen graaf theudebert, den vriend des verslagenen, om de woede der Saxische edelen te prikkelen, bovenal om ethelred's zoon,
caedman, zich aan de spits des opstands te doen stellen. Waarom hij dit juist zoo vurig verlangt, is niet regt duidelijk: zoo iemand dan is zeker caedmon voor eene dergelijke rol ongeschikt; en waardoor deze bij voorkeur zulk een grooten invloed heeft, dat een wenk van hem genoeg zal zijn, om den wel ongeduldigen, maar zoo dikwijls verslagen adel andermaal naar het zwaard te doen grijpen, blijkt niet. Genoeg, griffo gebruikt hem als zijn werktuig, maar ook als zoodanig doet hij zoo weinig dienst, dat hem, bij het beramen van den aanslag, zoo goed als het stilzwijgen opgelegd wordt, en zijne aanklagt tegen graaf theudebert, die de algemeene verontwaardiging moest opwekken, als eene bijzondere grieve, een persoonlijk feit, ter zijde gesteld. Het blijkt dan ook, dat niet ethelreds moord - waarvan niemand den dader kent - maar de overheersching der Franken, de schending hunner nationale wetten en gebruiken, de vernietiging hunner volksgodsdient, de drijfveêren zijn die de Saxische adelingen tot opstand aansporen, en caedmon, de gefranciseerde Sax, de vriend van theudebert, is in hun kring dan ook volslagen vreemdeling. Een vreemdeling, en dat nog wel een Frank, is ook griffo, evenzeer een vriend van theudebert; en niemand der Saxische adelingen schijnt eenigen achterdocht te voeden jegens den ongeroepen bevrijder, die zijn ijver zoo onvoldoende verklaart door de herinnering, dat hij in Saxen is opgevoed. Dat hij sexwulf, de broeder van hun onvergetelijken, roemruchtigen Hertog witichind, is, maakt hij hun - vreemd genoeg - niet bekend: zij vernemen dat eerst in het allerlaatste oogenblik, als hij zich doorsteekt. Deze geheimhouding van iets, dat zoo ge-
{==437==} {>>pagina-aanduiding<<}
wigtig ter bereiking van zijn doel schijnt, is te vreemder, daar
griffo reeds kort na de eerste ontmoeting, aan caedmon zijn waren naam noemt, - aan caedmon, die witichind slechts bij geruchte en witichinds broeder in het geheel niet kent; die dan ook de bekentenis van griffo geheel onopgemerkt laat voorbijgaan. Inderdaad, hoe meer wij de verhouding tusschen die twee personen ontleden, des te onverklaarbaarder schijnt ons griffo's gedrag, die zijn vriend in het ongeluk wil storten, zonder dat daaruit voor hem zelven of voor zijne zaak eenig zigtbaar voordeel te trekken valt; uit loutere boosheid dus. Maar waarom? wat is er in het halfslachtig, besluiteloos, onmannelijk karakter van den zoo ligt bedrogen en telkens door elken indruk meêgesleepten caedman, dat hetzij den naijver hetzij de vrees van iemand als griffo kan opwekken, dat hem kan doen wenschen dien man als zijn werktuig te gebruiken of als zijn offer te doen vallen? Wij weten het niet; en deze onzekerheid verlamt den geheelen gang der handeling: de rol van caedmon, op wiens deelneming aan den opstand eerst alles schijnt aangelegd, wordt, hoe meer het beslissende oogenblik nadert, steeds onbeduidender, en in de vergaderingen der zaamgezworenen maakt hij - de bedoelde hoofdpersoon - eene waarlijk droevige figuur; geen mensch let op hem, geen mensch hoort hem, en als hij (niet griffo) theudebert van zijns vaders moord beschuldigt, wordt men ongeduldig, en zegt dat hij die aanklagt maar voor den regter moet brengen, en zijne bijzondere zaken niet voortrekken aan het algemeen belang. Toch moest theudeberts gewaande misdaad de smeulende vonk ten vlam doen worden!
En nu de ontknooping? De aanslag is goed beraamd, alles is geregeld en gereed: morgen, bij de uitspraak, zal graaf theudebert door de zaamgezworenen overvallen worden - toch mislukt alles. Waardoor? Door eene schier bovennatuurlijke tusschenkomst. Ethelred, door griffo en diens vriend charibert vermoord, was niet dood: de bond van een ‘woudhermiet’ ontdekte het haastig gedolven graf; de kluizenaar nam den stervende in zijne woning op, deze herstelde langzaam, en komt nu juist ter gelegener tijd op zijne hoeve aan, om alles te vernemen. Als Benedictijn vermomd treedt hij onbemerkt de zaal in, waar, na het vertrek der zaâmgezworenen,

{==438==} {>>pagina-aanduiding<<}
charibert hardop - een gebrek van meer theaterhelden - het plan van den aanslag aan zich zelven staat te verhalen. Nu is charibert juist iemand, die een geweldige vrees voor dooden en verschijningen heeft, ja, die eigenlijk aan deze zwakheid zijne plaats in het stuk dankt; zoodra hij dus, bij het hooren der stem, in den geheel in zijn kleed gewikkelden monnik, den dood gewaanden ethelred herkent, raakt hij geheel zijne bezinning kwijt en bekent alles. Ethelred neemt nu ook verder de rol van deus ex machina op zich: waarschuwt theudebert, waarschuwt caedmon, die - minder oplettend dan charibert - hem volstrekt niet herkennen, en verijdelt aldus den geheelen aanslag. Eerst bij de slotscène, bij de wederherstelling aller dingen, ontdekt zich ook deze uit het graf verrezene, ontmaskert griffo, doet caedmon de waarheid kennen, en is getuige van eene verzoening tusschen hem en theudebert. Voor griffo blijft nu niets over dan zich te doorsteken - en hij doet dit ook op eene wijze, die zeer sterk aan de laatste oogenblikken van othello herinnert.
Wij zullen nu niet verder bij de personen of de handeling stil staan, en vooral niet caedmon van naderbij beschouwen, den jammerenden, zwakken, altijd met zich zelven in strijd zijnden caedmon - een gevaarlijk karakter voor een dichter, vooral wanneer hij het in de negende eeuw, onder de Saxische adelingen, wil plaatsen - die altijd dobbert tusschen zijne begeerte om den moord zijns vaders te wreken, en zijne vriendschap voor den gewaanden moordenaar. Het is jammer, dat een misgreep in den aanleg der handeling, het geheele drama, althans in ons oog, bederft en schier al de personen - de beide hoofdpersonen voor 't minst - in eene valsche, onmogelijke verhouding plaatst. Als gedicht munt ook dit drama uit door hetgeen meestal aan hofdijks poëzy eigen is: kernachtigheid en schilderachtigen gloed; evenwel is het evenmin vrij van zijne gewone gebreken: gedwongenheid en overspanning, welke gebreken natuurlijk 't meest bij caedmon in het oog vallen. De dialoog is doorgaans levendig; de beste spreker, zoowel als de meest invloedrijke en de snelste in daad, is griffo: de anderen zijn maar al te veel - gelijk charibert ze noemt - de poppen, die werken naar zijne draden; welke eigenschap hun in een drama juist niet tot aanbeveling strekt.

{==439==} {>>pagina-aanduiding<<}

Om de poëzij en verschillende treffende toestanden zal dit gedicht misschien bij eene declamatorische voordragt bevallen; als drama kunnen wij er weinig verdiensten aan toekennen: het mist zoowel zuiver opgevatte en logische karakterontwikkeling als natuurlijke en bevredigende oplossing. In de dramatische poëzij evenwel worden deze gebreken door geene schoonheden van anderen aard - hoe voortreffelijk overigens - opgewogen.





Levens-Phantasie, door C. van Koetsveld, C. Ez. Uitgegeven tot een liefdadig doel. 's Gravenhage, M.J. Visser. 1859. In gr. 8vo. 16 bl. f : - 30.

Noblesse oblige, ook die van talent; die een beroemden naam draagt rust onder de verpligting om dien roem ongeschonden te bewaren. De heer c. van koetsveld, c. ez. gaf reeds meermalen regt tot de verwachting, dat hij, in zijn genre, een naam, beroemd door menig uitstekend geschrift, geen oneer zou aandoen. Op grond dier billijke verwachting, zouden wij hem ernstig in overweging geven, om niet meer het veld te betreden, waarop wij hem nu ontmoeten: welk ook zijn genre moge zijn, dit stellig niet, - en hij beklage zich des niet. Daar is in dit gedicht iets - ja, wel zeer veel - van dat ziekelijke, schemerende, overspannen sentimentele en nevelachtige, dat sommige producten onzer Vlaamsche broeders kenmerkt, doch zonder de naïveteit die hun tevens daarbij eigen is. De toestand - een meisje dat krankzinnig wordt uit bedrogen liefde - is zeer zwak opgevat; terwijl toch alleen eene krachtige, korte, aangrijpende schildering een dergelijk onderwerp redden kan. Maar neen, maria en rudolf blijven twee schimmen, twee nevelbeelden, die elkander naderen en dan ontvlieden; die, met tusschenpoozen, even onbestemd en onduidelijk voor onze oogen treden, en ons eindelijk alleen laten staan op een kerkhof, waar wij veronderstellen dat beide ongelukkigen rusten. Eer wij op dit kerkhof belanden, hebben wij eene wandeling gemaakt door eene ‘klaverwei’ waar, op ‘een schoonen lentemorgen in de lieve maand van Mei’, maria liep te dartlen; verder door een bosch, waar rudolf bij haar komt en haar hart wint; dan door eene kamer, waar maria vergeets op rudolf staat te wachten, en

{==440==} {>>pagina-aanduiding<<}
eindelijk door een krankzinnigengesticht, waar zij nu treurt over haar schoon verleden. 't Is voorwaar somber genoeg; dat is, de somberheid wordt van buiten aangebragt, met akelige woorden, uitroepingen, klagten, afgebroken regels en vooral ook door stippen. De vreesselijke ernst van dit levensdrama treedt nergens op den voorgrond: daartoe ware het noodig geweest ons inderdaad een blik te doen werpen in het hart van rudolf en maria, en niet alleen op hunne omnevelde aangezigten. Gekunsteldheid en onnatuurlijkheid heerschen overal: zulk eene wereld- en levensbeschouwing is blijkbaar den jeugdigen dichter vreemd; de schildering van eene figuur als maria zou moeten zijn om belang in te boezemen, buiten zijne sfeer en - voor alsnog althans - boven zijne magt. Maar, indien het ons vergund ware om hem een raad te geven, het zou zijn, om zijne krachten en gaven niet te verspillen aan de behandeling van dergelijke onderwerpen, die gemakkelijk schijnen en inderdaad eene geoefende meesterhand en een niet minder geoefenden en scherpen blik vorderen, willen zij niet in onbeteekenend en alledaagsch gerijmel ondergaan. Hij late vooreerst de krankzinnige maria's, de ontrouwe rudolf's en al dergelijke figuren - hoeveel billijk medelijden en even billijke verontwaardiging zij hem ook inboezemen - stil rusten, en geve ons de ongekunstelde en natuurlijke uitingen van zijne eigene frissche, gezonde levensbeschouwing, van zijn eigen jong, dichterlijk gemoed; wij zullen er hem dankbaarder voor zijn dan voor deze proeve van would-be gevoelspoëzie.
En nu de vorm, de taal? Dat ook deze maar al te dikwijls dien stempel van eenvoudigheid en waarheid mist, die zich zoo voortreffelijk ook met de meest dichterlijke voorstelling verdraagt, spreekt, na het boven opgemerkte, van zelf. Er is te veel opwinding, te veel jagt maken op verrassende wendingen, op effect en schittering; er is een spel met woorden, dat niets beteekent en de ledigheid der gedachte noode verbergt. En dan daalt op eens de toon tot haast beneden het meest gewone. Wat toch is het, wanneer een meisje - en dan nog wel de etherische maria - wordt betiteld, als: ‘'t Doeleind eens verliefden helds’; wanneer rudolf bij den lezer wordt ingeleid met de opmerking ‘'t was een fiksche jongen’; wanneer wordt medegedeeld dat de gelieven arm in

{==441==} {>>pagina-aanduiding<<}
arm gingen wandlen, ‘waar, zoo groot, hun beider namen In een stam gesneden staan’; of wanneer straks de dichter zelf zijn eigen tafereel, onder den invloed van eene of andere herinnering, een cyclorama (!) noemt? Het zou gemakkelijk vallen om deze voorbeelden, uit de eerste bladzijden van het gedicht genomen, te vermeerderen; maar liever wijzen we op eenige andere onnaauwkeurigheden, die misschien ligter te vermijden zijn. ‘'t Was wel rudolf, dien zij minde: De afgebeden levensvreugd.’ Daargelaten de wonderlijke zamenhang dier beide regels, zoo is de herhaling dier toonlooze klank aan het einde van den eersten en het begin van den tweeden regel hoogst onwelluidend. Evenzoo is het vers: ‘En de knapen (benijdden) hem zijn lot’ niet sierlijk. Misschien is het ook minder juist om van den ‘Schepper van het Licht’ te getuigen, dat hij ‘voor 's menschen legerstede waakt.’ Over te laten rijmen op zóó verr' gaat in het geheel niet aan. Wat zijn ‘droeve melodiën van 't verouderd zieleleed’? en wat is de zin van regels als deze:

Arme kranken! arme kranken! ('t geldt krankzinnigen). 
Eenmaal is uw lijden uit, 
En uw sombre, woeste klanken 
Sterven weg voor 't feestgeluid. 


Doch wij willen eindigen, en vertrouwen dat onnaauwkeurigheden als rede voor reden, 't zaêm voor te zamen, stout en zinn'loos kind, voor stout en (?) kind; kan voor kon, had' voor hadd', weer voor meer, erreurs de plume of drukfouten zijn. Spoedig, hopen wij, zal de heer koetsveld ons iets beters geven, waaraan wij eene meer onverdeelde goedkeuring kunnen schenken; wanneer hij niets zal nederschrijven, zonder eerst zich zelven af te vragen, wat hij eigenlijk zeggen wil. - Overigens, daar het boekske met een weldadig doel werd uitgegeven, is het in zoo verre goed dat er, zoo wij meenen, eene tweede oplage van verschenen is.


Korte mededeelingen.

De predikant j.j. swiers, die door zijne practische werkzaamheden toont een waardig discipel der Groningsche school

{==442==} {>>pagina-aanduiding<<}
te zijn, heeft bij een door hem uitgegeven ‘Katechismus over den weg der zaligheid’, thans gevoegd: een Hulpboek voor zijne leerlingen ten gebruike bij den Catechismus. De Groningers gebruiken vreemde woorden. Onlangs maakten wij daarop reeds opmerkzaam: misschien is het een gevolg van hun afgezonderd wonen, zonder spoorwegen. Van een hulponderwijzer, een hulpboek van leering hadden wij meer gehoord. Een Hulpboek is ons nieuw. Over het algemeen kunnen wij ons wel met de inrigting van dit Hulpboek vereenigen. De uitbreiding der antwoorden van den Catechismus is eenvoudig, naar de bevatting van hen voor wie het bestemd is. Om het met den inhoud geheel eens te zijn, moet men zich met de Bijbelbeschouwing der Groningsche school kunnen vereenigen, die hier natuurlijk telkens voor den dag komt. Wie dit niet kan, wie daarin bij eenig licht nog te veel duisternis ziet, bij eene schijnbare logica te veel inconsequentie, voor dien is het boekje onbruikbaar. Daarbij zijn er nog andere bezwaren om dit Hulpboek op de catechisatiën te gebruiken; het kost 90 cts. Op zich zelf is die prijs niet veel, maar niet ieder catechisant behoort onder de min of meer gegoeden. Onthoudt het dan aan de minder bedeelden, zegt ge; doch juist deze hebben het meest voorlichting en hulp noodig. Ook kleeft aan dergelijke geschriften altijd het gevaar van een pons asinorum te worden: het denken te voorkomen, in plaats van te bevorderen.

De toepassing van het Reglement op de Diakoniën, door de Algemeene Synode der Nederlandsche Hervormde Kerk in 1856 uitgevaardigd, heeft, zoowel op zich zelf als in verband tot de Staatswet op het Armbestuur, op vele plaatsen moeijelijkheden opgeleverd. De Zutphensche procureur pennink heeft over dat onderwerp eene brochure uitgegeven, met voorslagen, meer doortastend dan voorzigtig, meer in overeenstemming met de letter der wet dan met hare bedachtzame toepassing, meer ijverij dan uitvoerbaar. Tegen die brochure is gerigt eene andere, ons ter aankondiging toegezonden; namelijk Beschouwingen en Opmerkingen, naar aanleiding van het aangehaalde stukje, door m. pot, Diaken bij de Ned. Herv. Gemeente te Vlissingen, en aldaar uitgegeven bij p.g. de vey mestdagh. 12 bladz. Vele zaken kunnen in een zoo klein bestek niet gezegd worden, vooral niet door iemand, die zijne gedachten

{==443==} {>>pagina-aanduiding<<}
niet zeer beknopt weet uit te drukken. En het: ‘onzes inziens’, ‘ons dunkt’, moge getuigenis dragen van loffelijke bescheidenheid, hout snijden doet het met vrij weidschen titel prijkende boekje in geenen deele.

Verscheidenheid en Eenheid. Christelijke Gezangen. Leyden, p. engels. 1858. Dit bundeltje bevat eene bloemlezing van godsdienstige liederen, zoo van vaderlandsche als van vreemde dichters; alleen van deze laatsten zijn de namen genoemd. De oorspronkelijke gezangen zijn veelal vervaardigd op onderwerpen, die tot dusver bij de verzameling van godsdienstige liederen minder de aandacht schijnen getrokken te hebben; en wij meenen dat zij naast en boven vele anderen eene plaats verdienen. Dichterlijke verheffing, rijkdom van gedachten, schoonheid van beelden, moet men hier niet zoeken, en dit is ook niet altijd noodig. Wat aan godsdienstige gezangen - vooral dezulke die voor openbaar gebruik bestemd zijn - de grootste waarde geeft, is juist zekere eenvoud, de ware ongekunstelde toon des harten dat zich uitstort voor God, en welks sprake verstaan wordt door allen, geleerden en ongeleerden. Dat deze toon soms moeijelijker getroffen wordt dan de hoogste dichterlijke vlugt (schijnbare vlugt), zal ieder toestemmen, die zich ooit op dit veld waagde. In vele der in dit boekske verzamelde liederen schijnt ons die toon werkelijk goed getroffen, hooren wij inderdaad de taal van het geloovige hart; en wij vertrouwen dat deze ‘Christelijke Gezangen’ (vrij van alle partijkleur en bekrompenheid) ook Christelijke stichting kunnen bevorderen. Als zoodanig wenschen wij ze in veler handen, hun verzekerende dat de woorden van mannen als huss, melanchton, capito, justus jonas en anderen, sommigen van wier zangen wij hier vertaald vinden, voedsel zullen bieden voor geest en hart. - De prijs van het boekje (om met iets zeer practisch, maar dat tot aanbeveling strekken kan te eindigen) is zeer gering: het kost ingenaaid f 1 - : en in linnen gebonden f 1-40.

Een huis van verpleging voor Tonglijders. Voorlezing voor het Volk; gehouden in de Alkmaarsche afdeeling der Maatschappij Tot Nut van 't Algemeen, door j. dorper, Predikant te Alkmaar. Te Alkmaar, bij Herman Coster en Zoon. 1859. In

{==444==} {>>pagina-aanduiding<<}
post 8vo. 22 bl. f : - 15. - Die titel is, bij de eerste inzage, meer vreemd dan piquant, doch blijkt allezins gepast te zijn, zoodra men zich met den inhoud van het kleine geschrift heeft bekend gemaakt. Zoowel de behandeling van het onderwerp, als de losse en onderhoudende stijl waarin de schrijver zijne denkbeelden heeft voorgedragen, voldoen aan de eischen, die men aan voorlezingen voor het volk, naar het voorbeeld van van effen en fokke simonsz., stellen moet. Dut Ds. dorper door het verhaal van een droom aan zijne hoorders en hoorderessen - want de auteur trad eerst als spreker op, alvorens hij het gesprokene uitgaf - eene aanschouwelijke voorstelling heeft willen geven van het talrijke personeel, dat de tong niet weet in toom te houden en zich aan praatzucht, grootspraak, lastertaal, enz. schuldig maakt, behoeft naauwelijks herinnerd te worden. Door talrijke aan het werkelijke leven ontleende voorbeelden doet de schrijver niet alleen de verschillende soorten en verscheidenheden van het genoemde gebrek kennen, maar hij wijst tevens ook, in korte en treffende woorden, de middelen aan, waardoor de heerschappij over de tong kan herkregen worden. De door den schrijver, in zijne inleiding, gebezigde vergelijking van de tong met het roer van een schip is minder eigenaardig, en hij heeft zich waarschijnlijk tot die verkeerde beeldspraak laten verleiden door de bekende woorden van jacobus (iii vs. 4), minder juist op te vatten en toe te passen. Moge het boekje, gelijk het verdient, vele lezers en lezeressen vinden en uitgebreid nut stichten!

Gij hebt uit de couranten kunnen zien, lezer! hoe in Zwolle met succes een kluchtspel is vertoond, waartegen regts-ingang is verleend en later weêr ingetrokken. Men wilde dat er beleedigende personaliteiten tegen een zeker persoon in ten tooneele werden gevoerd. Dat kluchtspel van den heer kropveld heet Jonas de Bankroetier, en men heeft ons verzocht het aan te kondigen. Wij doen dat dan ook, en vergenoegen ons met te zeggen dat wij ons, wanneer er werkelijk personaliteiten in gevonden worden, begrijpen kunnen hoe de toeschouwers zich hebben kunnen amuseren, anders is 't ons een raadsel.






{==445==} {>>pagina-aanduiding<<}

Boekbeschouwing.

Moorman en Luipaard. Een hoog ernstig woord tot mijne Gemeente, na eene ontzettende misdaad. Door C.E. van Koetsveld, Predikant te 's Gravenhage. 2e druk. 's Gravenhage, M.J. Visser. 1859. In gr. 8vo. 24 bl. f : - 30.

't Is aan niemand onbekend, die eenigzins door ervaring met de ars homiletica is vertrouwd, dat welligt geene soort van preken meer moeijelijkheden oplevert dan de zoogenaamde gelegenheidspreken, waartoe ook bovengemelde behoort. Er behoort veel tact, wijsheid, menschenkennis, ook geoefendheid, ja eene soort van gave toe om er gelukkig in te slagen.
Toch gelooven wij dat zulke preken, kinderen des oogenbliks die zij zijn, onder eene diepe, levendige, magtige impressie opgesteld en ter neêrgeschreven, veelal hoogst vruchtbaar werken; ja wij zouden zelfs de stelling durven uitspreken, dat geene preek goed is, die niet in zekeren zin eene gelegenheids-preek is, d.i. die niet uit een inwendigen drang en door op dàt oogenblik ons voor den geest zwevende bepaalde behoeften, toestanden of omstandigheden wordt te voorschijn geroepen. Hoe 't zij, gelukkig prijzen wij den man, die de gave bezit of door oefening en opmerking zich heeft eigen gemaakt, om steeds zorgvuldig op de ‘teekenen der tijden’ acht te geven, en die van iedere omstandigheid, hoe gering ook, weet partij te trekken, om aan zijne prediking dat vereischte bij te zetten, wat men niet ten onregte noemt le mérite de l'à-propos.
De Heer van koetsveld bezit die gave in uitnemende mate, en onder de groote verdiensten die wij over 't geheel aan zijne preekmethode toekennen, behoort vooral ook deze, dat hij zonder in personnaliteiten of (wat maar al te vaak geschiedt) in platheden of trivialiteiten te vervallen, de dingen des dagelijkschen levens, en daaronder ook zulke die gewoonlijk minder aangeroerd worden, weet op den kansel te brengen, - en dat niet met zulke sierlijke en ingewikkelde omschrijvingen, dat niemand de eigenlijke bedoeling vat, maar in flinke, ronde

{==446==} {>>pagina-aanduiding<<}
bewoordingen en, gelijk men zegt, op den man af. Werd deze methode over 't algemeen meer gevolgd en daalden de Heeren Theologen meer van de hoogte der studeerkamer af, om nota te nemen van hetgeen er zoo al om en digt bij hen geschiedt, er zou, gelooven wij, beter gepreekt worden, en de afstand zou minder groot zijn tusschen het publiek en hem die spreekt. Maar dit en passant. Wij zouden de leerrede van den Heer van koetsveld bespreken.
Bekend, ja overbekend is de treurige misdaad door een tachtigjarigen, een met roem overdekten grijze, maar een slaaf helaas! van de meest onreine, de meest gruwelijke hartstogten, onlangs in het vorstelijk 's Gravenhage gepleegd.
Naar aanleiding van die misdaad besloot of liever verzocht de Heer v.k. (wat hem ook door vriendelijken afstand van een zijner collega's werd toegestaan) een woord tot zijne gemeente te spreken, niet om den ongelukkigen grijsaard nog harder te verguizen of een steen te meer op hem te werpen, maar om, met het oog op de diepte des zedelijken verderfs, op den jammervollen toestand van geheele verdierlijking (een toestand, helaas! lang niet zeldzaam), waaruit gemelde misdaad is voortgesproten, een iegelijk tegen het ontzettende er van en het zetten van den eersten stap op den weg die er toe leidt, te waarschuwen en tot ernstige zelfbeproeving op te wekken.
Zal ook een Moorman zijn huid veranderen, of een luipaard zijne vlekken? zoo zult gijlieden ook goed kunnen doen, die geleerd zijt kwaad te doen. (Jerem. xiii:23.) Dit zijn van koetsveld's tekstwoorden; en nu schetst hij, na korte voorafspraak en aanwijzing van het verband waarin ze voorkomen, op meesterlijke wijze, eerst het onverbeterlijke Israël tegenover de profetie, daarna den onverbeterlijken zondaar tegenover het Evangelie, eindelijk de noodlottige overmagt der zonde tegenover 's menschen betere natuur.
Wij kunnen ons voorstellen hoezeer deze schildering, die geheel naar waarheid ons den mensch doet kennen, gelijk hij, door de magt der zonde overheerscht en verdierlijkt, evenmin de zonde meer kan nalaten als het den Moorman mogelijk is zijn huid te veranderen of den pardel zijne vlekken, een diepen indruk moet hebben gemaakt op zijne talrijke hoorders. - Op hoogst kiesche wijze, en slechts eene enkele maal als ter loops, wordt daarbij op het bedroevende feit van den hoogbejaarden misdadiger gewezen.

{==447==} {>>pagina-aanduiding<<}

Maar vooral ook het tweede deel verdient hoogen lof.
Ernstig toch trekt v.k. daarin te velde tegen de verkeerde gevolgtrekking, die mogelijk door sommigen uit den behandelden tekst zou kunnen worden afgeleid, als ware de mensch die in het zedelijke zoo diep gezonken is, nu ook werkelijk geheel buiten schuld daarin vervallen, en als ware het hém niet te wijten dat hij zoo is en bleef. - Alleen toch door de gewoonte van zondigen wordt de zonde alzoo den mensch als tot natuur. Alleen door altijd toe te geven aan zijne zinnelijkheid en booze lusten, verliest hij zoo geheel alle zedelijke kracht, en, wel verre van ook maar eenigzins lijdelijk te zijn, kan hij, ook in dien toestand gekomen, òf nòg dieper zinken, òf (ook in den Heer v.k. begroeten wij met vreugd een bestrijder van het onbepaalde Determinisme) zich opheffen van zijn diepen val, - opheffen wel niet door eigen kracht, maar aan de hand van christus, den grooten Medicijnmeester, die gekomen is om allen, ook doodkranken, te redden en te genezen. Zoo wordt den zondaar elke verontschuldiging afgesneden, maar behoeft tevens ook niemand aan de mogelijkheid van zijn herstel te wanhopen. Intusschen, er ligt ook nog een derde gevaar voor de hand, en hierop maakt de Heer v.k. in de laatste plaats zijne toehoorders opmerkzaam. Het bestaat hierin, dat velen zich ligt zullen inbeelden dat, omdat zij zoo diep niet gezonken zijn en gruwen van het gepleegde misdrijf, de zonde bij hen ook die hoogte nimmer bereiken zal of kan. Ook dien waan ontneemt v.k. zijne hoorders en toont hun aan, hoe op een zondig beginsel in het harte alles aankomt en men geheel willekeurig veelal onderscheid maakt tusschen groote en kleine zonden.
Ook dit gedeelte is regt krachtig en het slot van de preek vooral meesterlijk en hart aangrijpend. Mogen wij ons echter ééne aanmerking veroorloven, het zou deze zijn, dat wij juist dit nog wel iets meer hadden willen zien uitgewerkt en aangedrongen. De groote massa der toehoorders toch, hoewel ze terugschrikt van in het oog vallende en krachtige uitingen der zonde, bedenkt gewoonlijk te weinig hoezeer zij zelve in 't kleine en in beginsel althans vaak dezelfde zonde bij zich voedt en aankweekt.
Tirades tegen grove uiterlijke zonden, als b.v. dronkenschap, wellust, diefstal rigten daarom meestal weinig uit, en

{==448==} {>>pagina-aanduiding<<}
ook v.k., hoewel hij in deze preek niet nalaat er op te wijzen, verzuimt o.i. toch te veel nog die kleine fijne nuances aan te geven, in welker schildering een beets b.v. zoozeer uitmunt. Hoe meer wij toch van de uitwendige daad tot de verborgen wenschen en drijfveêren doordringen, hoe meer wij alle, ook de fijnste vertakkingen van het zondig beginsel in den mensch ontdekken en bloot leggen, - zooveel te meer zal ook ons woord in algemeene toepasselijkheid en dadelijke bruikbaarheid van het leven moeten winnen. Niet van zonden, maar van zonde de menschen te overtuigen moet ons streven zijn.
Wij eindigen nogtans met den wensch, dat veler leerredenen (ook derzulken die, even als v.k., op den naam van ‘wetenschappelijk man’ aanspraak maken) in practicale waarde en bruikbaarheid voor het leven meer op de zijne mogten gelijken. Ieder prediker behoudt natuurlijk zijne individualiteit. Ook van koetsveld zouden wij niet gaarne in alle opzigten als model aanprijzen. Maar hoog staat nogtans de kanselarbeid aangeschreven van een man, die zoo blijkbaar toont - en dat zegt veel in onze dagen - ook bij zijne uitnemende wetenschappelijke gaven, voor en in de Gemeente te leven; die zich tot leus heeft gesteld: non scholae, sed vitae, die rustig voortgaat, ook bij den strijd onzer dagen, als een goed en wèl onderwezen Schriftgeleerde, uit zijn schat nieuwe en oude dingen voort te brengen, en wiens streven is om alle zijne gaven - en die zijn vele - te stellen in de dienst van zijn Heer, zonder zich te bekommeren over hetgeen menschen voor of tegen Hem zullen getuigen.
Nog iets: de Heer v.k. kent de menschen, en wie als hij die kennis bezit, is wel eens genoodzaakt dingen te zeggen die minder aangenaam of liefelijk zijn om te worden gehoord. Van daar dat tegen het slot van zijne preek nog al wat stemmen zich schijnen te hebben verheven. Nu, claudius zegt te regt aangaande de waarheid:

Gut eingerieben thut sie wehe, 


en vleijend is de navolgende zin zeker niet:
‘Het is de schuld van onze hofstad, waarin, als wilde zij wedijveren met andere hofsteden van Europa, hoererij en zelfs overspel schaamteloos gedreven wordt op voorgang der grooten, waar men in hooge eer en magt durft stellen en zelfs zitting geven in bestuur, in regtbank of raadzaal, die geene zedelijke menschen zijn.’

{==449==} {>>pagina-aanduiding<<}

Gelukkig nogtans dat de waarheid voor zich zelve spreekt. Gelukkig de gemeente welke leeraren bezit, die zoo zonder bedekselen de waarheid durven uitspreken. God geve den Heer van koetsveld nog lang zulk een waardig getuige van christus te zijn, en zijne krachten dienstbaar te stellen aan eene gemeente, welke hij zegt en ook toont waarlijk en van harte lief te hebben.


p.b.





Provinciale Reglementen op de Administratie der Kerkelijke Fondsen en de kosten van de Eeredienst bij de Hervormde Gemeenten in Nederland, met Aanteekeningen van Mr. E.A. Jordens, enz. Arnhem, Is. An. Nijhoff en Zoon. 1859. In 8vo. 207 bl. f 2 - :

De jurist moge al leeren dat het jus ecclesiasticum een deel uitmaakt van het jus publicum, en dus ook een deel van het aantal wetenschappen die hij moet doorworstelen of in welke hij ten minste collegie moet houden, in den regel blijft het kerkregt hem vreemd. Geen wonder! Zelden wordt hij geroepen daarover zijn advies uit te brengen, ja niet eens zijn de bronnen voor hem altijd toegankelijk, althans veelal moeijelijk op te sporen. De heer jordens, door zijne betrekking in kerkelijke aangelegenheden en als jurist beiden volkomen bevoegd om over het kerkregt te spreken, heeft de moeite niet ontzien de Provinciale Reglementen op de Administratie der kerkelijke fondsen en de kosten van de Eeredienst te verzamelen. Dit zou zeker weinig beteekenen indien wij hier die stukken overgedrukt ontvingen, maar de schrijver heeft daarvan een systematisch overzigt gegeven, en alles vereenigd wat op elk der onderdeelen betrekking had, met aanwijzing hoe dit alles in de onderscheidene provinciën (Limburg uitgezonderd, dat geen reglement bezit) geregeld was. Bij elk artikel wordt de lezer verwezen naar de regtspraak of decisiën en Wetten of koninklijke besluiten, welke op dat onderwerp betrekking hebben, terwijl de kennis en ondervinding des schrijvers ook veelal strijd of duisterheid opheft door zijne eigen aanmerkingen. Wanneer wij op dezen arbeid het oog slaan, dan erkennen wij gaarne, dat de schrijver daaraan veel tijd en moeite besteed heeft, hoe nederig ook dit boekske verschijne, en dat alleen hij die ondervinding in kerkelijke zaken heeft, in staat was om dat werk te ondernemen en zoo gelukkig te volbrengen als

{==450==} {>>pagina-aanduiding<<}
de heer jordens dit deed. Hij bewees aan elk die door zijn beroep verpligt is de kerkelijke wetten toe te passen, eene werkelijke dienst, en zij die deze niet ondankbaar willen afwijzen haasten zich om dit werk te koopen, dat zij bij voorkomende gelegenheden met vrucht kunnen raadplegen, waarin een vrij uitvoerig Alphabetisch register aan het einde afgedrukt, hen helpen zal.


a.





Kort begrip der Dampkringskunde. Door A. Winkler Prins, Math. et Phil. Nat. Cand. (Volksbibliotheek, N. 11.) Amsterdam, H.W. Weytingh. 1858. In kl. 8vo. 73 bl. f : - 50.

Het aangekondigde werkje maakt een gedeelte uit van eene uitgebreide onderneming der uitgevers, welke aan de eischen van dezen tijd voldoende, zeer veel kan bijdragen tot verspreiding van nuttige kennis. Het is geschreven ten behoeve van het volk, althans dit mag men uit den algemeenen titel ‘Volksbibliotheek’ afleiden, en daarom kan men hier geene streng wetenschappelijke behandeling van het onderwerp verwachten. Daarenboven hangt het er veel van af, op welk standpunt van ontwikkeling het volk, waarvoor over dergelijke onderwerpen wordt geschreven, ondersteld wordt te staan. - Uit de wijze van bewerking van dit nommer, blijkt al heel spoedig, dat aan het begrip, 't welk gemeenlijk door ‘volk’ wordt uitgedrukt, niet al te streng moet worden vastgehouden. Een groot deel zou het onvoldaan ter zijde moeten leggen, want tot regt verstand van het behandelde behoort, behalve eene bepaalde zucht om van het onderwerp wat te leeren, eene zekere mate van ontwikkeling in het algemeen en van natuurkennis in het bijzonder. Bestaat deze, dan kan men hier voor vijftig centen eene reeks van bijzonderheden leeren kennen den dampkring betreffende, die ieder mensch in zijne betrekking van een uitgebreid nut kunnen zijn. In een afzonderlijk werkje vindt men hier, hetgeen in grootere werken over natuurkunde, onder den afzonderlijken titel van meteorologie wordt aangetroffen. Schrijvers doel bij de zamenstelling van dit ‘Kort begrip’ was volstrekt niet om iets nieuws te leveren, maar alleen om het belangrijke onderwerp meer onder het bereik van velen te brengen.
Achtereenvolgens worden hier besproken de lucht in den toestand van rust en van beweging, de waterdamp, de voort-
{==451==} {>>pagina-aanduiding<<}
brengselen van den waterdamp, de warmte der lucht, de winden, de dampkringsverschijnselen van het licht en van de electriciteit.
Meer tot de bijzonderheden afdalende, zoo vindt de lezer eene beschrijving van de meest in gebruik zijnde werktuigen tot meting van den druk, van de warmte en van de vochtigheid der dampkringslucht, van de kracht der winden, van de hoeveelheid regen die gevallen is, enz. - Van sommige wordt ook gezegd hoe zij zijn ingerigt om zelf hun stand, hetzij op bepaalde tijden, hetzij doorloopend aan te geven, dat is zelfregistrerend te zijn. - Verder treft men er verklaringen aan van het ontstaan van nevelen, van wolken, van den regen, sneeuw, hagel, rijp, ijzel, dauw, honigdauw, het weêrlicht, den bliksem, volgens meeningen die in dezen tijd voor de meest waarschijnlijke worden gehouden.
Over het algemeen hebben wij het met genoegen gelezen; hier en daar wordt van den lezer wel wat veel gevergd; dit is inzonderheid het geval in verklaringen en beschrijvingen als van den aneroïde-barometer, den maximum- en minimumthermometer, thermometrograaf en nog enkele; deze zijn niet zoo duidelijk en eenvoudig als zij konden en behoorden te zijn. Daarenboven troffen wij hier aan dat galileï en torricelli in 1640 den eersten barometer vervaardigden; dit is niet geheel juist, daar, volgens bepaalde bescheiden, zulks alleen door torricelli in 1643, en dus een jaar na galileï's dood, geschied is. Algemeen wordt torricelli voor den uitvinder van dit nuttige werktuig gehouden, hoewel het ontwijfelbaar is dat galileï's inzigten aangaande dit onderwerp, hem niet weinig van dienst zullen geweest zijn. - Bij het behandelen der winden vinden wij vermeld dat op de Londensche tentoonstelling eene kaart aanwezig was, waarop door beweegbare pijltjes aangegeven werd hoe de wind op ruim dertig plaatsen op een zelfde oogenblik van den dag was geweest. De Schrijver had er kunnen bijvoegen, dat eene dergelijke kaart in het kristallen paleis te Sydenham aanwezig is, ten bewijze hoe groot het verschil in rigting van den wind kan zijn voor twee of meer niet zeer ver verwijderde plaatsen. - Vreemd is het ons voorgekomen, dat de Schrijver bij het bepalen van de grootte van afstanden, of uitgebreidheid, zoo weinig eenheid heeft gevolgd; nu eens gebruikt bij ‘kilometers’,

{==452==} {>>pagina-aanduiding<<}
dan ‘toises’ en ‘geogr. mijlen’; dan is de maatstaf ‘koperen teerlingen, van welke iedere zijde duizend ellen lang is’. Zoo ook kwam ons de voorstelling als deed ‘de dampkringsdruk den mensch ongeveer 17500 pond dragen’ (?), niet zeer juist voor.
Hoewel wij gaarne bekennen willen, dat het zeer moeijelijk is om over dergelijke onderwerpen zoo eenvoudig te schrijven als vereischt wordt, hebben wij niet geaarzeld den Schrijver enkele deelen, die in dit opzigt te wenschen overlieten, onder de aandacht te brengen. Zich overal een juist begrip te vormen van de behoefte en de mate van ontwikkeling dergenen voor wie men schrijft, is gewis ten allen tijde wenschelijk; in dit geval is het een hoofdvereischte, dat zoo min mogelijk mag voorbijgezien worden. In weerwil van de gemaakte bedenkingen vinden wij ons volstrekt niet bezwaard om het ter lezing en herlezing aan te bevelen. Wij hopen zelfs dat het in veler handen kome, en dat het moge medewerken ter verspreiding van die kennis welke zoo zeer kan bijdragen om vooroordeelen te bestrijden en duidelijke begrippen van hetgeen om en boven ons in den dampkring gebeurt, te bevorderen.
De uitvoering is zeer goed; de beide kaartjes op bl. 47 en 61 zijn intusschen niet zeer duidelijk, en bovendien weinig geschikt om een gunstig denkbeeld van de vaderlandsche houtgravures te geven.


v.d.w.






Anti-Napoleontische Vertoogen van Mr. G.W. Vreede. Utrecht, L.E. Bosch en Zoon. 1859. In kl. 8vo. X en 75 bl. f : - 60.

Het was een gelukkig denkbeeld van den Hoogl. vreede om onderscheiden kleine vertoogen, achtereenvolgens in de Utrechtsche Courant geplaatst (7 Dec. 1851 tot 23 Dec. 1858), in een bundeltje te vereenigen en thans in een zoo onrustwekkend tijdsgewricht in het licht te geven. Velen toch, die het dagblad niet lezen, waarin zij oorspronkelijk verschenen, zullen zich verkwikken door de rondborstige en eerlijke taal van den Schrijver; anderen, en wij mogen hopen velen, zullen uit den noodlottigen slaap (*) worden opgewekt, die hen belet

{==453==} {>>pagina-aanduiding<<}
het gevaar te zien, waarin niet alleen de eerzucht van den gebieder eener groote natie, maar ook vooral het onverklaarbare en beginsellooze gedrag der diplomatie geheel Europa gebragt heeft. Wie in de eerste jaren na 1813 mogelijk had geacht, 't geen thans geschied is en nog geschiedt, zou voor krankzinnig zijn gehouden. Dat men de lessen der geschiedenis vergeet, is niet ongewoon, maar, waar die geschiedenis nog zoo weinig van onzen tijd verwijderd is, waar zij voor vele tijdgenooten ervaring is, kan men er zich niet genoeg over bevreemden. Mogt het niet te laat zijn als men eindelijk de oogen openen wil!
Wij zeggen het een grooten Dichter na:

Der Mensch, der zur schwankenden Zeit auch schwankend gesint ist, 
Der vermehret das Uebel, und breitet es weiter und weiter. 


En voegen er gaarne met hem bij:

Und gedächte Jeder wie ich, so stände die Macht auf 
Gegen die Macht, und wir erfreuten uns Alle des Friedens. 


De geheele strekking van dit bundeltje blijkt uit het motto van dupin: ‘De quel droit aller troubles les gouvernements étrangers, sous pretexte de donner aux peuples des constitutions plus parfaites? Chacun chez soi - chacun son droit.’ Moge het vele lezers en bij ons althans, die nog onlangs den gedenkdag van Waterloo vierden, een algemeenen bijval vinden.
J.v.d.H.


Beschouwingen over Land- en Waterwegen, ook uit het oogpunt der verdediging beschouwd, door een oud Soldaat. Te Arnhem, bij J.F. Thieme. 1859. In gr. 8vo. XIII en 111 bl., met kaart, f 1-80.

De spoorweg-quaestie is belangrijk, en de pers geeft wel blijken van belangstelling in haar. Het hoofd van den minister van binnenlandsche zaken moet wel duizelen van alle verzoeken welke tot hem gerigt worden, van alle projecten welke hem aan de hand worden gedaan. Waarlijk, evenzeer als men eenige jaren geleden, toen de orde van de Eikenkroon wat kwistig werd uitgedeeld, met regt zich verbaasde over den rijkdom van ons vaderland aan uitstekende mannen, zoo mag het thans verwondering baren, dat er zooveel steden en dorpen van aanbelang in Nederland zijn. Overal schijnt men

{==454==} {>>pagina-aanduiding<<}
de grootste aanspraak op een spoorweg-station te hebben. - Een oud soldaat, die reeds vroeger zich gunstig bekend heeft gemaakt door een uitvoerig geschrift over De Nederlandsche Hoofdrivieren en de plannen tot hunne (hare?) verbetering, heeft ook de spoorweg-lectuur met eene welgeschreven brochure vermeerderd. Ik wil aanvangen met den schrijver te prijzen wegens den populairen toon die in zijn werk heerscht, en de grondigheid waarmede hij de zaken die het onderwerp van zijn geschrift uitmaken, heeft onderzocht; het blijkt dat de schrijver iemand is, die gegevens tot zijne beschikking heeft, welke slechts onder 't bereik van weinigen zijn, maar tevens een man, die in staat is om wat hij weet aan anderen bekend te maken. Hij begint met een overzigt te leveren der belangrijkste vlugschriften over dit onderwerp, levert daarna belangrijke beschouwingen over land- en waterwegen, uit een handels-oogpunt beschouwd, geeft eene opgave der belangrijkste nog aan te leggen spoorwegen, en toont natuurlijk geheel op zijn terrein te zijn, wanneer hij vervolgens de rivierverbetering, den aanleg van kanalen en den invloed der voorgestelde werken op de verdediging bespreekt.
De laatste helft van het geschrift is gewijd aan eene vergelijking van de voorgestelde spoorweg-rigtingen met andere projecten, aan eene beschouwing van de financiële zijde zijner plannen, en van de wijze van uitvoering der spoorwegen.
De schrijver heeft in zijne voorstellen de onpartijdigheid willen in acht nemen, en dit moge hem voor het grootste gedeelte gelukt zijn; maar niet in alle opzigten heeft hij ze in acht genomen. De Zeeuwsche steden hebben niet zoo zeer in zijne gunst gedeeld, als de beide groote Hollandsche koopsteden in de eerste plaats, en andere b.v. Harlingen in de tweede plaats, en zelfs ten nadeele der eerstgenoemden getroost hij zich eene inconsequentie en valsche beweringen. Ziet slechts: op bl. 11 verwijt de schrijver aan den auteur der Spoorwegbeschouwingen, dat deze met twee maten meet, omdat hij partij kiest voor de rigting van Harlingen over Zwolle en Almelo, onder anderen ook wegens den korteren afstand, daarentegen een omweg geen bezwaar rekent, wanneer deze om Amsterdam en Rotterdam wordt gemaakt. En wat doet hij zelf op bl. 31? Daar beweert hij, dat het beter is de toegangen tot de bestaande groote koopsteden, waar

{==455==} {>>pagina-aanduiding<<}
niet enkele maar welligt honderden millioenen schats in allerlei werken, havens, kaaijen, sluizen, bruggen, entrepôts, enz. voorhanden zijn, te verbeteren, dan om nieuwe koopsteden te stichten, waar dat alles nog nu ontbreekt. Hoe is dit nu overeen te brengen met des schrijvers plan, om Middelburg, zoo goed voorzien van vele dier behoeften, om Vlissingen, met zijne onvergelijkelijk goede haven, buiten te sluiten van het spoorwegnet, en dat wel ten behoeve van eene weinigbeteekenende plaats als Stavenisse, waar niets van al het genoemde aanwezig is? Zou daarenboven Stavenisse ooit eene haven kunnen worden, welke zelfs in de verste verte de vergelijking met die van Vlissingen zou kunnen doorstaan? De auteur schijnt het zelf gevoeld te hebben, dat zijn pleidooi voor Stavenisse niet sterk was, en zoekt het te vergoeden door ons vrees aan te jagen, dat Vlissingen bij eventuële directe verbinding aan het spoorwegnet meer de voorhaven van Antwerpen dan van Rotterdam dreigt te worden. Wij houden dit voor eene uitvlugt, en meenen dat de schrijver hier waarlijk ten bate der Hollandsche koopsteden met twee maten meet, en met twee gewigten weegt. Later wil hij wel dat de spoorweg naar Vlissingen zal worden doorgetrokken; maar wanneer? n.b. als na het leggen van een dam in de Oosterschelde, deze stroom-arm nagenoeg geheel zal zijn toegeslibt; iets waarop men misschien eene eeuw zou kunnen wachten. Voor de belangen der IJsselsteden is de heer stieltjes als kampvechter opgetreden, en onze auteur wijst er op hoe deze daarvoor door de belanghebbenden met geschenken overladen is. Waarlijk, hij zelf heeft aanspraak op dergelijke erkentelijkheid van Amsterdam, Rotterdam, Harlingen, enz.
Wij willen onze aankondiging niet verlengen met verdere aanmerkingen; er zijn nog wel andere zaken waarin wij van des schrijvers opinie verschillen; maar 't zou te verwonderen zijn, zoo dat niet het geval ware; omdat in groote mate van de spoorweg-quaestie geldt: zooveel hoofden zooveel zinnen. Alleen hebben wij eene opmerking gemaakt als de bovenstaande, omdat zij iets tot voorwerp had, dat ons bijzonder getroffen had. Aan allen bevelen wij deze brochure ten zeerste aan; zij is zeker een der voortreffelijkste geschriften welke over dit onderwerp het licht zagen.
Het kaartje achter dit vlugschrift geplaatst is zeer slecht;

{==456==} {>>pagina-aanduiding<<}
Doesburgh b.v. dat aan den IJssel ligt, ligt op deze kaart er minstens 2½ uur van af, en dat is toch wat grof.
De uitgever heeft voor eene letter gezorgd, waarover zelfs de kippigste menschen zich niet zullen beklagen.





Beschouwingen over de taktiek der Infanterie in Europa door den Generaal Renard, Adjudant van Z.M. den Koning der Belgen, Chef van den Generalen Staf. Uit het Fransch vertaald door H.M.F. Landolt, 1ste Luitenant der Grenadiers. Te Amsterdam, bij H.W. Weytingh. 1859. In gr. 8vo. XXVIII en 180 bl. f 2-10.

Toen wij dit werk ter hand namen rees bij ons onwillekeurig de gedachte op: ‘alweêr eene vertaling van een tactisch werk, dat waarschijnlijk weinig of niets nieuws bevat!’ Bij nadere inzage echter ontwaarden wij spoedig, dat wij te voorbarig in ons oordeel geweest waren, dat de in dit werk vervatte beschouwingen zeer veel nuttigs en wetenswaardigs inhouden, tevens veel dat waardig is om overwogen en betracht te worden, alsmede dat daarin zeer vele tot heden niet algemeen genoeg bekende aangelegenheden, betreffende de tactische zamenstelling en werking der verschillende Europesche legers, behandeld worden.
Wij hebben het boek dan ook met genoegen en belangstelling doorgelezen, en de weinige aanmerkingen, welke wij te maken hadden en die wij hier laten volgen, mogen meer gelden als een bewijs onzer belangstelling dan wel van onze zucht tot vitterij.
Bl. 12 wordt de invoering van veldartillerie aan frederik den Groote toegeschreven. Dit was reeds vroeger door gustaaf adolf gedaan (cf. decker, I, pag. 40). - Ook wordt op dezelfde bladzijde beweerd dat men aan frederik II het algemeen worden van het gebruik der houwitsers in het veld te danken had. Zij waren bij ons te lande reeds vóór 1681 ingevoerd, terwijl de Franschen er eerst na den slag bij Neerwinden (1693) mede bekend raakten (cf. bosscha, K.G., p. 135). Deze vertaling, voor Nederlanders bestemd, had naar onze meening hiervan in eene aanteekening wel eenige melding mogen maken, vooral omdat het onzen landaard zoo eigen is, om het vreemde te bewonderen en te bewierooken, al is 't ook met verloochening van eigen verdiensten.

{==457==} {>>pagina-aanduiding<<}

Bl. 17 worden alexander, hannibal, caesar, frederik hendrik, gustaaf adolf en frederik II als de eerste mannen op het gebied der veldheerskunst genoemd. Wij hadden in de plaats van frederik hendrik liever den naam van maurits gelezen. Deze toch wordt algemeen als de hervormer der tactiek erkend, terwijl frederik hendriks roem hoofdzakelijk daarin bestaat, dat hij een groot stedenbedwinger was; als veldheer stond hij verre bij zijn broeder maurits achter.
Bl. 104 misten wij in fig. 46 bij de 1ste brigade één linieregiment (fuseliers).
Bl. 115. Hebben wij het behouden van drie posten afstand tusschen de 1ste en 2de linie, evenmin als de afstandsvermindering tot op 150 passen kunnen begrijpen.
Bl. 118-144 wordt het Oostenrijksche Reglement op de manoeuvres behandeld; met hetgeen hierover in dit werk gezegd wordt (wij merken het op voor hen die een juist begrip over deze zaak willen verkrijgen), vormt het door ons in een vorig nommer van de Vaderl. Letteroefeningen aanbevolen werk van den verdienstelijken gep. Gen.-Maj. van merlen, naar ons inzien een volkomen geheel. In dit gedeelte der Beschouwingen wordt (bl. 120) eene Oostenrijksche veldbatterij gezegd te bestaan uit zes stukken, terwijl in de ophelderende figuren 49-60 er steeds acht worden gevonden. Dit brengt den minbekende in onzekerheid of hij zich aan den tekst of aan de figuren moet houden.
Bl. 146 wordt de toegevoegde artillerie bij eene divisie vermeld twee 6 ℔ en twee 12 ℔ batterijen te hebben, terwijl de er onder staande fig. 66 drie 12 ℔ en één 6 ℔ batterij aanduidt. Deze fout in de figuur, even als die op bl. 104 en 115 komt ons echter in geenen deele van groot belang voor; - hij die slechts eenige tactische kennis heeft zal ze weten te rectifiëren, en hem die er te weinig van weet zullen ze zeer zeker niet hinderen. Het is dus verre van ons, dat wij den verdienstelijken vertaler wegens zoo geringe onnaauwkeurigheden zouden willen hard vallen; wij wijzen er alleen op, opdat in geval zijn arbeid eene tweede uitgave (die deze werkelijk verdient) mogt te beurt vallen, die fouten mogen verbeterd worden.
Bl. 152, regel 11 v.o., zouden wij liever in de plaats van gevecht lezen verspreid gevecht.
Onze aankondiging dezer vertaling (welke wij niet met het

{==458==} {>>pagina-aanduiding<<}
oorspronkelijke hebben kunnen vergelijken) besluiten wij met als onze meening uit te spreken, dat de Beschouwingen voor elken militair, van welken rang ook, alle aanbeveling verdienen. Zij die het lezen en bestuderen zullen er ongetwijfeld hunne tactische kennis door bevorderen, en menigen nuttigen wenk en goede aanwijzing ontvangen voor het legerbestuur, om daar, waar nog wel wat te verbeteren overblijft, in toepassing te brengen. Wij vereenigen ons volkomen met het gevoelen van den geachten vertaler: ‘dat het onderwerp en de meesterlijke wijze waarop de Gen. renard zijne beschouwingen heeft behandeld’, wel eene Nederlandsche vertaling waardig mag geoordeeld worden, en brengen uit naam van het Nederlandsche leger den Luitenant landolt onzen dank toe voor zijn in ons oog zoo welgeslaagden arbeid.





Beschouwing over de doorgraving van Holland op zijn smalst, en proeve tot wegneming der bezwaren hiertegen ingebragt. Door J.D. Diets, oud Koopvaardij-Kapitein en Boekhouder van de reederij der drijvende drooge dokken. Met eene plaat. Te Amsterdam, bij ten Brink en de Vries. 1858. In gr. 8vo. 16 bl. f : - 25.

Naar onze meening is door dezen ervaren zeeman met zijne voordragt tot de daarstelling eener buitenhaven op zekeren afstand binnen het strand een wenk gegeven, welke wel de overweging waardig is, en zoo men ze wil opmerken, nuttig werken kan voor het voorgestelde doel.
Daar wij ons volkomen met de zienswijze van den heer diets vereenigen en zijn arbeid toejuichen, zoo hopen wij, dat de weinige bedenkingen, die bij de lezing dezer brochure bij ons opkwamen, en welke wij hier mededeelen, door den schrijver zullen beschouwd worden als vruchten alleen van belangstelling in de zaak, en vreemd van alle vit- en bedilzucht.
Onze bedenkingen zijn de volgende:
Wij vragen of het niet doelmatiger zou zijn, om in de plaats van de twee aan elkander gelegen scheepvaartsluizen aan de zuidzijde der buitenhaven, er ter wederzijde één te plaatsen met de spuijing in het midden, en den spuiboezem te vormen door de ruimte daartusschen en het punt van zamentreffen

{==459==} {>>pagina-aanduiding<<}
met het Kanaal, hetzij dan in den vorm van een gelijkbeenigen driehoek, hetzij in dien van een cirkelsegment of anders.
Hierdoor zou men niet alleen een veel ruimeren spuiboezem verkrijgen, maar men zou dien ook tevens als binnenhaven kunnen dienstbaar maken, waartoe dan de beide scheepvaartsluizen zoodanig binnenwaarts zouden behooren geplaatst te worden, dat er, zonder de vrije sluispassage te belemmeren (even als in de buitenhaven), ter beider zijde de noodig ligplaatsruimte bleef bestaan.
De afzonderlijke plaatsing der sluizen zou volgens onze meening ook het voordeel hebben, dat zij het gebruik gemakkelijker en meer onbelemmerd zou maken, daar toch de beide naast elkander gelegen sluizen, in geval van gelijktijdig gebruik, vooral voor groote schepen, niet geheel zonder wederzijdsche belemmering zou kunnen plaats hebben. Daarenboven zullen dan de reparaties, enz. zeer zeker met meer gemak kunnen worden aangebragt, zonder stoornis van passage of arbeid, beter dan bij de aaneengelegen sluizen (dubbele sluis). Het verschil der bouwkosten zal geen beduidend nadeel kunnen geacht worden, evenmin als de vergrooting van den spuiboezem (tot binnenhaven) van eenigen overwegenden invloed op de algemeene kosten zou kunnen zijn.
Dit waren de bedenkingen welke wij te maken hadden; overigens verklaren wij herhaaldelijk groote voorstanders te zijn van het plan door den heer diets voorgesteld, om eene binnenhaven op eenigen afstand van het strand te graven; te meer nog daar wij dit niet alleen in het belang van den handel, maar ook tevens ter krachtige bevordering van het defensie-wezen onzer kusten als hoogst wenschelijk beschouwen. De teruggetrokken haven zou uit dit laatste (oorlogs-) gezigtspunt beschouwd, dan toch beter eene voorwaartsche krijgskundige dekking veroorloven, terwijl ze tevens aan onze oorlogsvaartuigen de gunstige gelegenheid zou aanbieden, om zich er in te verzamelen, en steeds bij de hand te zijn om naar gelang van omstandigheden, hetzij aanvallend of terugtrekkend agerende, er eene uiterst gunstige partij van te trekken. En ook bij deze veronderstelling zou een ruime spuiboezem (of binnenhaven) uitstekend te pas komen, en dan voorzeker zou men dit punt erkennen als eene gewenschte en zeer gunstige, ja noodige en onmisbare aanvulling van de thans bestaande

{==460==} {>>pagina-aanduiding<<}
gaping, die in onze kunstverdediging tusschen den Helder en den Maasmond nog aanwezig is, eene aangelegenheid die bij de doorgraving van Holland op zijn smalst wel door de departementen van Oorlog en Marine in overweging mag worden genomen. Nog moeten wij hier bijvoegen, dat de door den schrijver voorgestelde slangvormig gebogen ingang, behalve de door hem aangewezen voordeelen, ook tevens van een militair standpunt beschouwd, het zeer groote voordeel oplevert, dat daardoor het Kanaal van uit zee niet in lengte kan beschoten (bestreken) worden, en dat daardoor de sluiswerken van het Kanaal voor eene spoedige vernieling van die ongetwijfeld meest te duchten zijde, zouden gewaarborgd zijn. Hieruit volgt ook nog, dat het van belang is, de plaatsing der haven (zooveel het kan) zoodanig te bepalen, dat zij door het aangrenzend terrein (de duinen), voor zooveel de plaatselijke gelegenheid dit veroorlooft, aan de strandzijde tegen vijandelijke vernieling gedekt zij.
Wij wenschen dat het Rijksbestuur, in geval het tot eenige subsidie (waarop in het voorwoord van den heer diets gedoeld wordt) mogt besluiten, het daaraan de voorwaarde zal verbinden, dat het ten allen tijde en op elk punt van het Kanaal, waar zulks voor de algemeene landsverdediging mogt noodig geacht worden, geheel vrij en onvoorwaardelijk eene gemeenschap, hetzij tijdelijk of duurzaam, zal kunnen daarstellen, - eene voorwaarde te meer billijk, omdat de bedoelde subsidie algemeen zou gedragen worden, en daardoor ook wederkeerig het algemeen belang (waarmede dit bijzondere ten naauwste verbonden is) hierop een niet te betwisten aanspraak verkrijgt.
Voor wij van den belangstellenden lezer afscheid nemen, achten wij ons verpligt te verklaren, dat voor zooveel het zeevaartkundige betreft, wij ons misschien wel wat ver op een ons weinig bekend terrein gewaagd hebben, en in dat opzigt volgaarne onze meening voor die van meer deskundigen willen prijs geven. Van onze opmerkingen betreffende het belang dat het defensie-wezen onzer kust, bij de uitvoering van een plan als dat van den heer diets heeft, durven wij echter de verantwoording wel op ons nemen. Wij besluiten onze aankondiging met de aloude verkoopformule: ‘ieder hoore de conditie en doe zijn profijt!’






{==461==} {>>pagina-aanduiding<<}

De Zee en hare beheerschers, of beknopte geschiedenis der voornaamste Zeemogendheden van vroegeren en later en tijd. Naar het Engelsch van Alfred Elwes. Voor Nederlanders bewerkt door Dr. A.A. Deenik. Twee Deelen. Te Sneek, bij van Druten en Bleeker. 1859. In 12mo. 368 bl. f 1-70.

Met deze twee deeltjes zien het negentiende en twintigste deel van van druten en bleeker's Goedkoope Bibliotheek het licht, eene serie van werken over allerlei vakken van wetenschap, waarin reeds menig aanbevelenswaardig boek is opgenomen. Ref. mag beginnen met de betuiging, dat hij dit werk eene goede aanwinst vindt voor de genoemde reeks van uitgaven; de keuze is zeer gepast en pleit voor het oordeel der uitgevers. Er bestond ten onzent behoefte aan een boek van dezen aard; voor eene natie als de onze, welke bij het zeewezen zooveel belang heeft, en in het bezit is van zoo uitgebreide coloniën, is de geschiedenis der ontwikkeling van het zeewezen, zooals dat zich van de vroegste tijden tot op heden bij de voornaamste zeemogendheden vertoonde, eene studie welke wel verdient beoefend te worden, maar waaraan bij ons toch weinig gedaan is en nog wordt. De werken welke in onze taal over dit onderwerp geschreven zijn, behandelen meestal slechts eene specialiteit van de zaak, en met elkander vormen zij eigenlijk niet veel meer dan eene verzameling van bouwstoffen voor het geheel. Het groote werk van onzen geleerden de jonge vormt wel een uitmuntend op zich zelf staand geheel, maar het geeft alleen eene Geschiedenis van het Nederlandsche zeewezen. Eene complete geschiedenis van alle zeemogendheden zou zeker een grooten omvang vereischen, ten minste als zij naar evenredigheid van de uitvoerigheid van het zoo even genoemde werk van de jonge moeat zijn zamengesteld. Deze te leveren was echter niet het doel van den schrijver wiens werkje Ref. hier aankondigt. Het moest beknopt zijn en, toch zooveel mogelijk naauwkeurig en veelomvattend; het moest de resultaten geven van naauwgezet historisch onderzoek, maar in aangenamen populairen vorm; het moest een leesboek zijn, maar dat ook als studieboek niet geheel te verwerpen was. Elwes is naar Ref.'s meening bij
uitstek gelukkig geslaagd. In boeijenden vorm doorloopt hij de

{==462==} {>>pagina-aanduiding<<}
schiedenis van de beheerschers der zee, schetst welke de volken waren die dezen naam mogen dragen, hoe zij tot bloei en magt zijn gestegen en elkander hebben opgevolgd. Phoeniciërs en Aegyptenaren, Grieken, Carthagers en Romeinen, Venetianen, Pisanezen en Genuezen, Portugezen en Spanjaarden, Nederlanders en Engelschen zijn achtereenvolgens voorwerpen zijner beschouwing, en in alles gaat rijkdom van zaken gepaard met beknoptheid en aangenamen vorm. In een vorigen jaargang van ons tijdschrift had Ref. reeds zich bekend gemaakt met een klein gedeelte van elwes' werk, en dit was voor hem eene aansporing om dadelijk met het geheel kennis te maken, en toen hij dit gedaan had, moest het hem wel genoegen doen, toen er eene vertaling voor Nederlanders werd aangekondigd, vooral omdat dit in zulk eene uitgave zou geschieden, waardoor het onder het bereik van velen zou komen. De inzage van het oorspronkelijke Ocean and her Rulers had bij Ref. reeds den wensch doen ontstaan, dat die vertaling in sommige opzigten eene omwerking mogt zijn; het boek toch was voor Engelschen geschreven, en daardoor was aan de geschiedenis van Engeland als zeemogendheid eene naar evenredigheid grootere plaats ingeruimd dan aan die der overige beheerschers der zee, en was vooral aan Nederland minder moeite besteed dan voor een werk voor onze natie passend is. Ook deze wensch is vervuld: de verdienstelijke vertaler heeft zijne taak begrepen, en heeft door zijne omwerking elwes' boek tot een voor Nederlanders geschikt werk gemaakt. De hoofdstukken over Nederland en Engeland handelende, zijn in eene andere verhouding tot het geheel gebragt, en als Dr. deenik in zijne Voorrede verklaart, dat het niet ter zijner beslissing staat, of zijne poging om die omwerking in den geest van het overige te doen zijn, geslaagd is, dan mag Ref. hem als zijne meening mededeelen, dat hij zeer gelukkig zijne
taak volbragt heeft. Uit de vermeerdering der namen, die wij op de lijst der bronnen opmerken welke door den schrijver geraadpleegd zijn, moge blijken dat de vertaler niet zonder opzettelijke studie zijn werk ondernomen heeft. De onpartijdigheid door Dr. d. in zijne beschouwingen in acht genomen, zonder dat men zelfs maar eenigen schijn van laakbare reconstructie opmerken kan, mag zeer prijzenswaardig worden genoemd.

{==463==} {>>pagina-aanduiding<<}

Kleine aanmerkingen te maken zou Ref. niet moeijelijk vallen; het spreekt van zelf, dat bij het bewerken van een geschrift van grooten omvang in een klein bestek, de een op sommige punten wat uitvoeriger zou te werk gaan dan de ander, omdat zij meer zijne persoonlijke belangstelling wekken, terwijl hij weder andere zaken minder uitgebreid zou hebben behandeld. Maar waartoe zou Ref. daarvan in deze aankondiging melding maken? Alleen raakte hij bij eene kleinigheid bijna in verwarring: het sneuvelen der beide zeehelden, die den naam van cornelis evertsen droegen, had wel eene opheldering gevorderd, dat er van twee verschillende personen sprake is; onkundigen zouden hier aan eene vergissing kunnen denken.
Wij wenschen aan dit in zijne soort allezins doelmatige werk een uitgebreid debiet toe.


r.





Aemstels Oudheid, of Gedenkwaardigheden van Amsterdam, door Dr. P. Scheltema, Archivaris der hoofdstad en van Noord-Holland. Met een portret. Derde Deel. Te Amsterdam, bij J.H. Scheltema. 1859. In gr. 8vo. 259 bl. f 2-80.

Allen beoefenaars en liefhebbers van degelijke historie-studie zal de uitgave van dit derde deel van het belangrijke werk van den geleerden Archivaris scheltema hoogst welkom zijn. Daarin verkrijgen zij wat zij met regt mogten verwachten van een man, die zich reeds door zoo menig geschrift verdienstelijk gemaakt heeft, en in de beide eerste deelen van Aemstels Oudheid getoond heeft, met hoeveel ijver en bekwaamheid hij in zijne betrekking werkzaam is.
De stukken in dit deel opgenomen zijn allen belangrijke bijdragen tot de geschiedenis van Nederlands hoofdstad. Het eerste is eene korte kronijk van bijzonderheden Amsterdam betreffende, van 1300-1611, door lambert opsy, waarin veel belangrijks wordt gevonden. De Archivaris heeft de aanteekeningen van den schrijver dezer kronijk gerangschikt, gezuiverd en verbeterd, en in de annotaties welke hij er aan toegevoegd heeft veel verklaard en gerectifiëerd, wat door wagenaar en andere geschiedschrijvers der hoofdstad verkeerd was opgegeven.

{==464==} {>>pagina-aanduiding<<}

In het tweede stuk gaat scheltema voort met zijne geschiedenis der Amsterdamsche kloosters; hebben wij in de vorige deelen de geschiedenis van de Minderbroeders- en Karthuizer-kloosters ontvangen, thans wordt ons die van 't klooster der Paulinianen geschonken, welks kerk wij in de Oude Waalsche kerk terugvinden. Weinige berigten konden hieromtrent worden gegeven, maar wij mogen ons verheugen, dat door s.'s werk dit weinige toch tot ons is gekomen, en hopen hartelijk dat de Schrijver mag voortgaan met de geschiedenis der kloosters in Amsterdam na te vorschen en uit te geven; met belangstelling zien wij zijne geschiedenis van het Reguliers-klooster te gemoet, waarvoor hem ongetwijfeld vollediger berigten ten dienste staan.
Het Geschiedkundig onderzoek naar het leven en de verrigtingen van willem eggert, Heer van Purmerende, met de daaraan toegevoegde uitgave van Charters betreffende eggert en Purmerende mag wel het belangrijkste stuk genoemd worden, dat wij in dit deel aantreffen. Hoe bekend de naam ook moge zijn van den man, wiens geschiedenis hier het onderwerp is van scheltema's onderzoek, het is zeker waar dat er over 't algemeen weinig van hem bekend was, en van dat weinige nog veel, dat minder juist was.
De eerste heer (niet de stichter, zooals s. te regt opmerkt) van Purmerende is een historisch onderzoek overwaardig, en de onderzoeker heeft zich met naauwgezetheid van zijne taak gekweten, zoodat ons in dit stuk een aantal zeer wetenswaardige zaken wordt medegedeeld.
Hetgeen de Schrijver levert over den beroemden portretschilder ferdinand bal, is eene voortreffelijke bijdrage tot de historie van de Rembrandtsche school, en vormt een uitmuntend pendant met hetgeen wij reeds vroeger van s. over rembrandt en govert flink ontvingen.
Met de uitgave van het register van Het historisch-diplomatisch Archief van Amsterdam heeft de archivaris een werk van blijvende waarde verrigt, en velen zullen hem dank weten voor de groote moeite die hij daaraan besteed heeft. Door zijne inrigting van dat Register, heeft hij het archief voor de onderzoekers toegankelijk gemaakt, en tevens aan de geschiedenis van onze diplomatie eene zeer groote dienst bewezen.
In het stuk: De aanvang van de openbare prediking der

{==465==} {>>pagina-aanduiding<<}
hervormden te Amsterdam in 1566 en 1567, volgens de resolutiën der Amsterdamsche Vroedschap, vinden wij authentieke berigten omtrent de bewegingen en beroerten in die jaren, welke zeer de mededeeling waardig zijn, en worden ons vele bijzonderheden medegedeeld, welke te zamen den toenmaligen stand van zaken in een helder licht stellen.
De laatste stukken: Spitsbergen, eene Nederlandsche bezitting; Korte beschrijving van het gebeurde bij de ontvangst en het verblijf der vorstelijke familie binnen Amsterdam in de maand September van het jaar 1788; De Weteringspoort, en Eenige opmerkelijke posten uit de oude Thesauriers-rekeningen van Amsterdam, strekken allen deze belangrijke verzameling tot eer.
Ongetwijfeld verdient een degelijk werk eene degelijke uitgave, en wij mogen getuigen, dat in dit opzigt aan Aemstels Oudheid regt is geschied. Druk en papier zijn uitmuntend, en het portret van willem eggert, dat voor den titel prijkt, is niet alleen goed, maar fraai.






Bijdragen tot de Oudheidkunde en Geschiedenis, inzonderheid van Zeeuwsch-Vlaanderen, verzameld door H.Q. Janssen en J.H. van Dale. Tweede Deel, Afl. 1, 2 en 3, en Derde Deel compleet. Te Middelburg, bij J.C. en W. Altorffer. 1857, 1858. f 4 - :

Langen tijd heeft het zevental afleveringen van deze Bijdragen op onze tafel gelegen en op eene aankondiging gewacht. Zooals de lezer uit de titelopgave zien kan, ontbreekt ons eene aflevering van het tweede deel, en in de hoop dat ons deze nog zou worden toegezonden, hebben wij steeds uitgesteld de pen op te nemen ten einde het geheel aan te kondigen. Wij moesten echter zorgen dat van uitstel geen afstel kwam, en daarom vatten wij nu onze taak op. Den aard van dit periodieke werk te beschrijven zou noodeloos zijn, daar deze onzen lezers te goed bekend is uit den vroegeren arbeid van de verdienstelijke redacteurs en hunne medewerkers. Evenmin zullen wij behoeven te verzekeren dat de inhoud veel belangrijks heeft. In de rubriek waarmede elke aflevering wordt geopend, vinden wij de meest uitgebreide stukken, onder den naam van Verhandelingen. Onder deze zoowel als

{==466==} {>>pagina-aanduiding<<}
onder het overige is wel veel dat moeijelijk de algemeene belangstelling wekken kan, maar alle stukken getuigen van naauwgezette studie, zoo archaeologische als historische. Zeeuwsch-Vlaanderen is wel een gedeelte van ons vaderland, dat volkomen de eer verdient van een afzonderlijk historisch onderzoek, maar alleen dan, wanneer de feiten welke op dat terrein geschied zijn, zamenhangen met de algemeene belangen van ons vaderland, kan hunne mededeeling aanspraak maken op algemeene belangstelling. En dat er onder de Verhandelingen zijn, welke te veel geïsoleerde zaken tot onderwerp hebben, die geheel en alleen van gewestelijk belang zijn, valt niet te ontkennen; en is Zeeuwsch-Vlaanderen dan niet van te kleinen omvang, dan dat daarvoor genoeg belangstelling kan worden gevonden? Neem b.v. de eerste verhandeling van het tweede deel, die van den heer janssen, over het dorp Knokke. Het is een model van historisch onderzoek, maar zoo vele particulariteiten omtrent een dorp, welks naam aan de meesten ter naauwernood bekend zal zijn, en dat geene bijzondere rol in onze geschiedenis gespeeld heeft, kunnen over 't algemeen alleen voor de bewoners van Zeeuwsch-Vlaanderen belangrijk zijn. De geschiedenis en de beschrijving van de kerk van Knokke, de lotgevallen van het dorp voor de hervorming, tijdens de hervorming en na de herstelling der Roomsche Godsdienst zijn gedeelten der verhandeling waarvan ook anderen kunnen profiteren, maar de naamlijst van priesters en de geschiedenis van de beide predikanten, de opgaven van de kerkelijke bezittingen, inkomsten en uitgaven, zijn alleen van belang voor bewoners van Zeeuwsch-Vlaanderen en voor de weinigen die zich op dergelijke specialiteiten toeleggen. Hetzelfde geldt van de verhandeling over Groede van denzelfden geleerde, in de vierde aflevering van het
derde deel, en van menig ander artikel, hoe belangrijk elk op zich zelf ook moge zijn. Van meer algemeen belang zijn de Losse aanteekeningen betreffende den vrijheids-oorlog, van Prof. van vloten; onder deze zal men veel aantreffen, dat over menige zaak een nieuw licht verspreidt; de verhandeling van Ds. janssen: Petrus dathenus, aan den avond zijns levens. Een bezoek bij hem te Staden, is eene belangrijke bijdrage tot de levensgeschiedenis van den beroemden of liever in sommige opzigten beruchten Rooden leeraar; een man over wien 't zoo

{==467==} {>>pagina-aanduiding<<}
uiterst moeijelijk is een oordeel te vellen, om wien te begrijpen men wel zooveel mogelijk zijne levensbijzonderheden dient op te zamelen, en vooral ook naauwkeurig den tijd dient te bestuderen, waarin hij leefde. In 't voorbijgaan maken wij den lezer van dit tijdschrift opmerkzaam op een belangrijk academisch proefschrift, dat eenigen tijd geleden over dathenus is verschenen, namelijk van Dr. h. ter haar, dat wel waardig is dat het door eene vertaling onder het bereik worde gebragt van hen die geen Latijn verstaan. - De mededeeling van a.p. van groningen, betreffende Twee Watergeuzen, is in deze bijdragen geheel op hare plaats, en tevens weder eene schrede tot completering van de geschiedenis der Watergeuzen, waarvan de auteur zulk eene belangrijke studie gemaakt heeft. - Het stuk van den redacteur van dale over de heerlijkheid Breskens, zoowel als zijne verhandeling, getiteld: Iets over de stichting van de kerken der Hervormden te Zuidzande en te Nieuwvliet in 1658 en 1659, mogen met lof vermeld worden.
De historisch-juridische bijdrage van Mr. j. egberts risseeuw over de Vonnissen van het watterregt te Damme en van het reglement van tal en navigatie op het Zwin beweegt zich op eenigzins ander terrein dan de overige verhandelingen; Ref. heeft ze met aandacht en genoegen gelezen. Het onderwerp, zooals men weet, is hoogst belangrijk door de quaestie of de Fransche vonnissen van den Watterregte, les jugements d'Oléron, uit de vonnissen van Damme ontstaan zijn, of wel of de laatsten aan de eersten ontleend zijn. - Janssens verhandeling: Eene bede aan de Nederl. Herv. Gemeente te Thetford in Engeland tot ondersteuning van Prins willem I in 1573, doet ons een diepen blik slaan in de ellende waarin het vaderland in dien tijd verkeerde. - Westdorpe, door j.v.d. baan, beweegt zich weder te veel in particulariteiten, dan dat Ref. er over oordeelen kan; de mededeeling van janssen: De beide alba van j.j. callenfels, hebben zeker velen met genoegen gelezen; de publicering van zulke alba is eene zeer aanbevelenswaardige zaak.
In de tweede rubriek der Bijdragen, welke aan de Bronnen voor de geschiedvorschers gewijd is, zijn vele onuitgegeven stukken en oorkonden gepubliceerd, waarvan velen de goede diensten zullen ondervinden, terwijl in de derde rubriek kleine

{==468==} {>>pagina-aanduiding<<}
aanteekeningen worden gegeven, die over 't algemeen zeer belangrijk zijn, maar zich te veel uitsluitend op Zeeuwsch-Vlaamsch grondgebied bewegen.
Ref. mag niet eindigen, alvorens hij een woord gesproken heeft over hetgeen hij vermeld vindt op den omslag van Afl. I en II van het derde deel. De Redactie klaagt daar over het verminderende getal van abonnenten op hunne Bijdragen, en wel zoo, dat de gedachte aan staking deswegen wel eens bij haar is opgekomen. Daarbij echter laat zij blijken, dat zij nog overvloed van stof ter publicering heeft. Deze Bijdragen zijn te belangrijk, dan dat Ref. ze niet, met het oog op het woord van de Redactie, ook hier met aandrang zou aanbevelen. Dat alle vrienden van Geschiedenis en Oudheidkunde door hunne belangstelling verhinderen, dat ons publiek van een zoo degelijken arbeid als deze verstoken wordt, is Ref.'s hartelijke wensch.






Vondel Gekroond. Lyriesch-dramatiesch Gedicht door W.J. Hofdijk. Amsterdam. Gebr. Binger. 1858. In roijaal 8vo. VI en 56 bl. f 1 - :

De krooning van onzen grooten dichter der 17e eeuw, door de leden der Sint lucas Broederschap te Amsterdam, heeft de heer hofdijk herdacht en bezongen in een schoon gedicht, dat gewis reeds aan velen bekend zal zijn, ware het slechts door de opvoering bij onderscheiden Rederijkerskamers, ten vorigen jare. Toch verdient dit gedicht nog wel in herinnering gebragt te worden, als eene welkome gave van onzen geliefden, begaafden dichter en kunstenaar. Schoone, krachtige, verheffende poëzij ruischt ons tegen in dit lied; schoone, zuivere poëzij, bijna geheel vrij van die eigenaardige gebreken, die de vaak zoo voortreffelijke verzen van hofdijk aankleven. Met zeer weinige uitzonderingen ontmoeten wij hier geene van die vreemde, verouderde of willekeurig gevormde woorden en woordvoegingen, die zonderlinge, soms wel gewrongen constructies, die van het streven naar overgroote kortheid en schilderachtige kernachtigheid vaak onafscheidelijk schijnen te zijn. Dat de toon der optredende personen hier en daar niet van eenige gemaaktheid of gezwol-
{==469==} {>>pagina-aanduiding<<}
lenheid is vrij te pleiten, valt, dunkt mij, niet te loochenen. Denk b.v. aan de zonderlinge beeldspraak van rembrandt, die zijn medekunstenaars toeroept, om de koorden der kunst te ontvlechten en ze tot een ladder jacobs te knoopen, die tot aan de hemelen spant, en waarlangs de engelen nederdalen; of aan vondel's antwoord op de verontschuldiging dat men hem niet is te gemoet getreden:

Zoo hoffelijk een woord verslaat met reuzenkrachte 
Het grimmigste verwijt, hoe sterk 't in 't harnas zat - 


of, eindelijk, aan de zeker wel overspannen toast van lingelbach, waar wij vernemen van de aarde, die op de majesteit van 't Goddelijk gelaat d' ontzetbren omvang leest der scheppende gedachte; en van het heir der engelen dat zich bij den aanblik van den pas geschapen mensch in naaktheid gevoelde en in eerbied wegsmolt. - Maar nu genoeg hiervan. Van heeler harte herhalen wij den wensch, reeds meermalen door anderen geuit, dat de heer hofdijk, dien wij vereeren en hoogschatten, zich toch geheel mogt bekeeren van dat onaesthetische streven, om de kracht en schoonheid der poëzij te zoeken in ongewone, grillige, overspannen uitdrukkingen en vormen. Hij staat er te hoog toe: om dichter te zijn, om schoone poëzij te geven, behoeft hij zijne toevlugt niet te nemen tot deze kunstgrepen der middelmatigheid. Wilt gij eene proeve, eene uit velen? Gij hebt straks rembrandt zien jagt maken op eene onware, uiterst vergezochte en overgekunstelde vergelijking: hoor hem nu, als hij antwoordt op de eenstemmige uitnoodiging van allen, dat hij - de priester in het rijk der kunsten - vondel, den vorst der dichteren, kroonen zal:

O mannen! dat weet God, hoe luttel ijdelheden 
Mijn hart beroeren, of mij porren tot den strijd 
Om eerste of laatste; hoe 'k mijn baan ben opgetreden, 
Met hart en ziele en zijn geheel der kunst gewijd; 
Gants machtloos van mij zelf, en zonder kracht of wille, 
Maar immer voortgestuwd door d' innerlijken gloed: 
Als 't rollend zonnerad om de onverwrikbre spille, 
Dat niet van stilstaan weet, maar immer wentlen moet; 
Of liever: als de twijg, die uitbot aan de kroone, 
En groent, en hooger wast, en knop en blaadren schiet, 
En bloesem drijft en vrucht - en niet om dank of loone, 
Maar wijl natuur ze dwingt: iets anders kan ze niet. 



{==470==} {>>pagina-aanduiding<<}

Hoor ook de schoone woorden van vondel, als hem de lauwerkrans op de grijze lokken is geplaatst:

'k Was van mij zelven niets; maar 'k had een stem vernomen, 
Die ruischte in hemel en op aard; 
Toen is Uw kracht gedaald en over mij gekomen, 
En heeft mijn gulden harp besnaard. 
Ik heb gezongen naar de stemmen Uwer sfeere; 
Ook waar ik 't schepsel zong, zong ik des schepsels Heere, 
En om geen glorie dan om de Uwe, en om geen eere 
Dan de Uwe alleen. U dus mijn lauwer, roem, en eer. 
Niet mijner - Uwer zijn ze, Heer! 
Ik leg ze aan Uwe voeten neêr. 


En vergelijk met het lied van lingelbach de heerlijke lierzang van everdingen, naar mijne meening een der schoonste die hofdijk ooit dichtte niet alleen, maar ook ten volle eene plaats waardig naast de uitnemendste voortbrengselen onzer lyriek.
Doch wilden wij al de schoone plaatsen, de enkele schoonheden, van dit dichtstuk mededeelen, wij zouden de voor deze aankondiging gestelde grenzen ver moeten overschrijden. Het is blijkbaar den dichter en kunstenaar uit het hart geschreven, het is de uitstorting van zijn innigste gevoel, van zijne diepste overtuiging: de heerlijkheid en hooge roeping der kunst. En al ware het alleen daarom, roepen wij hofdijk eene hartelijke groete van erkentenis toe en van dank, dat hij op nieuw, in dezen tijd van eenzijdige verstandsbeschaving en heerschappij des stofs, den adel en het goed regt der poëzij, der kunst, zoo schitterend heeft gehandhaafd. Van zijn geheele gedicht zeggen wij ook:

't Is op de aanmatiging den Kunstnaar fier gewroken. 


En te meer brengen wij hofdijk onze hulde en onzen dank, omdat, waar hij de heerlijkheid en glorie der kunst verheft, hij nooit vergeet haar tevens hare hooge roeping, hare heilige taak te herinneren. ‘Hemelsch is de kunst,’ roept rembrandt uit, ‘en daar heur vaderland.’ En al is ze nu misschien nog meer eene stemme van de aarde, dan een woord uit den hemel, toch moet ze dien hemel op de aarde doen nederdalen, naar dien hemel heenwijzen. Hare taak is, om de edelste krachten van geest en hart te vormen en te ontwikkelen, door het streven naar het ideale, door de schier stervende herinnering levendig te houden aan het eeuwig

{==471==} {>>pagina-aanduiding<<}
ware en schoone, waarin de menschelijke geest zijn hoogste goed erkent. Treffend schoon wordt deze roeping der kunst uitgesproken in den krachtigen, welluidenden lierzang, waarmede rembrandt vondel begroet en hem kroont als ‘hoofd der volksverlichtren’, als ‘Gods getrouwe en wapenknecht’, door Hem gezonden

Om de harten die verkillen, 
Die versteenen, log en grof, 
Weêr van vuurgloed te doortrillen, 
En te heffen uit het stof; 
Om, in 't wentlen en in 't woelen, 
Zielen, aan den twijfel krank, 
Weêr zich zelf te doen gevoelen 
En heur eeuwgen levenssprank. 


Schrijft ze op uwe banier, die woorden, dichters en kunstenaars dezes tijds! blijft aan die roeping getrouw, om de onstoffelijke gedachte in lijnen en in kleuren, in toonen en woorden, uit te spreken en het rijk des geestes te verkondigen aan de vereerders der materie! Nog is uw vermogen groot, nog bezit gij het magtige tooverwoord, dat in duizende harten weerklank vindt, en de krachtigste en teêrste snaren trillen doet - treedt gij dan voor ons op, als gidsen en leidslieden des volks, en zoekt niet uwe plaatse onder de laagste menigte, door het vleijen harer driften en neigingen, door het streelen harer zinnen, het prikkelen harer lusten. Verdienen dan Neêrlands staatslieden nog altijd de beschuldiging, hun hier door everdingen voorgeworpen, - Neêrlands volk zal toonen, dat het nog hart heeft voor de vaderlandsche kunst, het vaderlandsche lied, en ze als iets meer beschouwt dan als 't nutteloos ‘verguldsel op een harrenas’.
Juist omdat dit gedicht den kunstenaar uit het harte is gevloeid, zal het - wij hopen en vertrouwen zulks - ingang vinden in veler harten. Het is geen drama, het is een lierzang, slechts eenigermate gedramatiseerd; bij de lyrische episoden verschijnt de dialoog flaauw, en ook in dien dialoog heeft telkens het lyrische element de overhand. Dit nu is geen verwijt; want de dichter zelf noemde zijn werk: een ‘lyriesch-dramatiesch gedicht’; er kan dus van dramatische handeling, veelmin van dramatische karakterschildering, geene sprake zijn. Der kunst, der vaderlandsche kunst in haar schitterendst tijdperk, gewijd, zij het eene stemme der opwekking

{==472==} {>>pagina-aanduiding<<}
en bezieling, die weerklank moge vinden en prikkelen tot den edelen wedstrijd met de grooten en uitnemenden, in wier schitterenden kring ons de dichter verplaatste.


j.m.





Otto Ludwig. Tusschen Hemel en Aarde. Een Verhaal, naar het Hoogduitsch, door J.J.A. Goeverneur. Leeuwarden, G.T.N. Suringar. 1859. In gr. 8vo. 2 en 240 bl., met gelith. titelvignet. f 2-70.

Twee beroemde voortbrengselen der Duitsche romanliteratuur zijn in den laatsten tijd bij ons publiek ingevoerd: de roman, waarvan wij den titel hierboven afschreven, en gustav freytag's Soll und Haben. Het kan niet in onze bedoeling liggen om deze beide werken thans te vergelijken: wij voegden ze alleen daarom bij elkander, omdat deze beide geschriften, in meer dan een opzigt, karakteristiek mogen heeten, en een maatstaf aan de hand geven voor de waardering der hedendaagsche romanliteratuur bij onze oostelijke naburen. De toejuiching, waarmede otto ludwig en vooral ook gustav freytag bij hunne landgenooten begroet werden, bewijst zeker wel dat de dagen van heine, van gutzkow, van Mevr. hahn-hahn voorbij zijn; en dat de - soms wat al te nuchtere - ontnuchtering, die op den roes van 1848 gevolgd is, ook op dit gebied der bellettrie zich laat gelden. Wij hebben de hooge aristocratische salons, de democratische clubs, verlaten, en wandelen nu rond door eerzame burgerwoningen, door koopmanskantoren en werkplaatsen, waar voor 't minst eene minder bedorven, meer zuivere en gezonde atmosfeer ons tegenwaait. De roman schijnt in Duitschland tot het besef gekomen, dat hare roeping in de eerste plaats is, den mensch te schilderen in de werkelijke omstandigheden des levens, in strijd met het werkelijke kwaad, het waarachtige onheil dezer wereld, en niet in de lucht schermende tegen allerlei fantastische vijanden, of blindelings stormloopende tegen alle maatschappelijke en zedelijke instellingen en pligten. Het haar vreemde gebied van bespiegelingen en theoriën, van democratische propaganda en quasi-wetenschappelijke polemiek verlatende, is de roman teruggekeerd tot den bodem der werkelijkheid, ja der zeer alledaagsche werkelijkheid. Of zij er bij verloren heeft? Wij gelooven het niet, ook al zou het moeijelijk vallen om de meerdere
voortreffelijkheid van elke harer nieuwe scheppingen te bewijzen.

{==473==} {>>pagina-aanduiding<<}

De alledaagsche werkelijkheid! Inderdaad, de kring waarin o. ludwig ons binnenvoert, mag wel zeer gewoon en alledaagsch genoemd worden: eene leidekkersfamilie in eene kleine Duitsche stad. En - want de geschiedenis dier menschen kon buitengewoon wezen - het is een eenvoudig verhaal, zoo eenvoudig en te gelijk van zoo in het oog vallende strekking, dat wij soms in de verzoeking zouden komen, om te gelooven dat het boek om de moraal geschreven is, die aan het slot, met groote letters, staat te lezen. Ja het is zoo: aan het einde van zijn verhaal gekomen, treedt de kunstenaar op eenmaal als zedepreker voor ons en rigt tot allen eene zeer ernstige vermaning. 't Is stichtelijk; maar is het ook schoon? Vorderen wij van den romandichter, dat hij dus eensklaps volte-face make, en ons uit de liefelijke wereld der verdichting, op eenmaal nederwerpe in de treurige wereld onzer eigen zondigheid en ellende? En wanneer wij bij het licht dier slotvermaning nog eens het geheele boek overzien, is dan het vermoeden zoo ongegrond, dat, nevens de aesthetische, ook nog eene zedelijke gedachte en bedoeling des schrijvers pen bestuurde? Hoe dit zij, wij willen om die reden het werk niet volstrekt veroordeelen; hoezeer wij hartelijk en opregt onze zwakke stem voegen bij die van meerbegaafden: dat toch onze dichters en kunstenaars wilden bedenken, dat aesthetiek en moraal twee zeer onderscheiden zaken zijn; dat zij zich alleen ernstiglijk om de eerste bekommerden, in het volle vertrouwen dat zij juist daardoor de andere best dienen: want waarachtige schoonheid is ten naauwste aan ware heiligheid verwant.
Daar ligt over dezen roman iets hoog ernstigs, iets sombers schier; het is een stoïcijnsche roman. De held van het verhaal, apollonius nettenmair, is bijna iemand, die te hoog staat voor onze gewone schatting: geen vlek of rimpel ontsiert bijkans dat angstvallig nette en zorgvuldig reine beeld: alleen zou het de vraag kunnen zijn, of deze reinheid geschikt is om ons voor hem in te nemen. Hij staat zoo alleen, zoo afgezonderd, zoo plegtig zwijgend, ook daar waar de geringste toenadering, een enkel woord, zijn geluk en dat van anderen die hem dierbaar zijn, zou hebben bevestigd. En die toenadering blijft achterwege, en dat woord wordt niet gesproken, omdat een voor 't minst zeer overdreven, ja in zijne eigen oogen verkeerd geplaatst, eergevoel hem weêrhoudt. Toch prijst de schrijver dit in zijn held; toch doet hij hem boeten

{==474==} {>>pagina-aanduiding<<}
voor eene schuld, die niet de zijne, die eigenlijk in het geheel geene schuld is; toch drijft hij de eischen zijner moraal tot eene hoogte, waarop wij vreezen dat zij uiterst na aan onnatuurlijkheid en conventionele kieschheid verwant is. Is de reden, waarom apollonius zich zelven een huwelijk met de weduwe zijns broeders ontzegt, inderdaad en in de gegeven omstandigheden, voor de regtbank van het gezond verstand en van het natuurlijk zedelijk gevoel houdbaar? Ik durf gelooven, dat weinigen die vraag toestemmend zullen beantwoorden: apollonius zelf kan het niet. Doch de geheele sfeer waarin apollonius leeft, is geheimzinnig: hij keert zich wel niet, in bitterheid en vijandschap, van de wereld af, maar hij plaatst zich toch buiten haar; zelfs staat hij veelmeer nevens dan in den kleinen kring, waarvan hij het middelpuut is. ‘Het is een eigenaardig zamenleven in dat huis met de groene blinden’, verzekert ons de schrijver meermalen: een zamenleven, dat hij herhaaldelijk met den misschien min gelukkigen naam van ‘zwoel’ karakteriseert; en inderdaad, de verhouding tusschen de leden dier familie is zeer vreemd, en de atmosfeer in dat huis is wel zeker weinig opwekkend, zelfs nadat de oorzaak der stoornis en verwarring was weggenomen. Het is alsof een geheimzinnig noodlot de harten, bestemd om elkander in liefde te naderen, voor eeuwig gescheiden houdt, en de lippen verzegelt, die van begeerte brandden om zich te openen en het innigste zielsgevoel uit te spreken.
Het is zoo, de grond dezer zonderlinge verhouding ligt hoofdzakelijk in het karakter van apollonius en zij wordt daardoor voldoende verklaard; maar daarom juist maakt het beeld van den held een onbevredigenden indruk; daarom juist dunkt het mij moeijelijk te begrijpen, waarom bij voorkeur zulk een karakter dienen moest tot bewijs van de uitspraak, dat de mensch zelf zijn geluk scheppen en den hemel in zijn eigen hart kan doen nederdalen. Ik zou meenen, dat hij, in wiens hart werkelijk alzoo de hemel gekomen was, ook meer warmte, indien dan ook niet meer licht, om zich heen zou verspreiden, - eene warmte, die den noodlottigen ijsmuur zou doen smelten, welke thans de harten van allen omschorst. Ondanks al zijne voortreffelijkheden, al zijne edelaardige en stille werkzaamheid en opoffering voor anderen, schijnt er, op den diepsten bodem van apollonius' hart, een eigenaardig egoïsme te sluimeren, dat hem belet zijne weldaden te verhoogen en te voltooijen, door

{==475==} {>>pagina-aanduiding<<}
de overgave van zich zelven. Allen zien tot hem op, als tot een heilige; liever ware het ons geweest, indien hij, van zijn voetstuk dalende, in hun midden ware getreden, en, mensch onder de menschen, allen in de oogen had gezien en in het hart gelezen. Apollonius' karakter mist, ondanks, juister misschien uit hoofde van zijne voortreffelijkheid, dat eigenaardig karakteristieke, dat relief, 't welk hem geschikt maakt voor de kunst. Zijn broeder, in elk opzigt ver zijn mindere, wint het hierin, en boezemt juist daardoor meer belangstelling in.
Tusschen Hemel en Aarde heet het boek, en deze titel is symbolisch. Tusschen hemel en aarde is des leidekkers rijk; en de roman beweegt zich dan ook voor een goed deel in dat tweeslachtig gebied. De toren van de Sint-Joriskerk speelt in het verhaal eene zeer gewigtige rol: bijna nooit verliezen wij hem uit het oog; gebeurt dit al eens voor een oogenblik, zoo keeren wij er toch spoedig terug; om dien toren beweegt zich de handeling nog meer dan in het huis met de groene blinden. Immers daar, op dien toren, beleven de handelende personen hunne gewigtigste oogenblikken. Dat deze titel, dat deze geheele inkleeding symbolisch is, blijkt alweder uit het slot, waar tot ons de vermaning wordt gerigt, dat ook onze wandel, in zedelijken zin, moet zijn tusschen hemel en aarde. Die toren moet dus voornamelijk dienen tot aanknoopingspunt voor eene stichtelijke opmerking.
Evenwel moeten wij erkennen, dat, nu hij er eenmaal is en geroepen om een middelpunt des verhaals te zijn, de handeling zich vrij en ongedwongen om hem beweegt; en dat de schrijver niet in de fout vervalt van aan zijn toren meer moeite te besteden en meer beteekenis te geven dan aan zijne karakters: de menschen ondergeschikt te maken aan de steenen. De Sint-Joris wordt voor hem geene Nôtre-Dame.
O. ludwig is een fijn en scherp opmerker: het blijkt uit de schier overspannen, angstvallige naauwgezetheid waarmede hij de toestanden en aandoeningen zijner personen, tot in de kleinste bijzonderheden, ontleedt. Dat hij hierin soms te ver gaat en door iets schemerends en duister diepzinnigs zijn landaard verraadt, is evenzeer waar, als dat hij meesterlijke tafereelen schetst, en treffende toestanden uitstekend weet te schilderen. Het karakter van frits, apollonius' broeder, is, vooral in zijne voortgaande en onvermijdelijke verbastering, of liever noodzakelijke ontwikkeling ten kwade, bij uitnemend-
{==476==} {>>pagina-aanduiding<<}
heid schoon en waar, zoowel in verhouding tegenover de echtgenoote als tegenover den broeder. De uitvoerige en tot in de geringste détails treffende schildering van dit karakter en dezen toestand, eene schildering geheel door een waarachtig zedelijk gevoel beheerscht, toont, dunkt mij, de onbetwistbare meesterhand. Mogt soms wat te vaak de redenering de plaats der handeling innemen, episoden als die van de ontmoeting van frits met zijn vader op den Sint-Joris-toren, en de brand van dien toren, bewijzen even onbetwistbaar, dat de schrijver de gave van levendige, bezielde, aangrijpende schildering bezit.
Een enkel woord over de vertaling. Ik had, ronduit gezegd, ze van den heer goeverneur beter gewacht. Dit boek te lezen is zelden aangenaam: de taal en stijl zijn stroef, hier en daar zelfs bepaald onhollandsch. Wil men bewijzen: zie hier eenige uit vele dergelijken. ‘Op de bank voor hun huis een luchtje scheppende buren’; ‘niet met aan een dubbele lijn te droogen uitgespannen waschgoed’; ‘als men bedenkt, hoe veel scherper dan iets een naar buiten afgesloten leven in den regel wordt nagerekend’; ‘speelden hare kinderen niet om haar toe?’ (Groningsch); ‘het geweten heeft zijne ziel uitgediept’; ‘artsenijen moeten, in overgroote giften toegediend, het tegendeel bewerken’ (?); ‘hoe menig daad vertoont ongeboren reeds der moeder ziel zijn beeld vooruit’; - ‘de bevruchtende warmte van een onmiddelbaar gevoel’, enz. ‘Toegedaan’ voor ‘toegenegen’; ‘op zijne linkerhand’ voor ‘aan zijne linkerhand’; ‘naarlinks’; ‘maling’ voor ‘roes’, ‘feestvreugde’; ‘gedachtenschip’, en dergelijke woorden meer zijn, op zijn zachtst genomen, vreemdsoortig en ongewoon. 't Is jammer, dat het boek op zoovele plaatsen zoo sterk zijn Germaanschen oorsprong verraadt, en ons maar zoo zelden vergunt te vergeten dat wij eene vertaling lezen. Dit is te meer jammer, omdat daaruit zekere stroefheid en stijfheid ontstaat, die, gevoegd bij des schrijvers eigen gansch niet luchtigen en lossen verhaaltrant en de ernstige naauwgezetheid zijner analyse, het boek voor de gewone romanlezers minder aantrekkelijk zal maken. Die deze gebreken en zwarigheden evenwel wil overwinnen, en zich de moeite geven van na te denken over hetgeen hij leest, zal voor die moeite zeer goed beloond worden.
De druk en uitvoering zijn netjes; het vignet, als naar gewoonte, slecht, en, in verband met de episode die het moet voorstellen, bovendien bespottelijk en onwaar.


j.m.



{==477==} {>>pagina-aanduiding<<}

Eindelijk gevonden! (Violet, or found at last.) Door Maria Mac-Intosh, Schrijfster van: ‘Mary en Eveline’, ‘Isabel en Grace’, enz. II Deelen. Amsterdam, J.D. Sijbrandi. 1859. In gr. 8vo. 2, 293 en 2, 291 bl., met gelith. titelvignet. f 6 - :

‘Iedereen heeft zijn kruis, en hij kan geen waarachtig geluk vinden tenzij hij het op zich neemt en geduldig draagt. Iedereen heeft het, maar niet iedereen draagt het. Sommigen slaan er tegen en stooten het weg en bezeeren zich en lijden nog meer, dan zij zouden doen, als zij er gedwee de schouders onder bogen (!); anderen ontvlugten het in genot, in dwaasheid, zelfs in zonde. Dezulken lijken (!) misschien vrolijk, maar zijn niet gelukkig.’ Deze stelling met juistheid en diepte opgevat in verband met die van paulus, dat het geloof eene kracht is, eene kracht ook om dat kruis te dragen, - zietdaar de grondslag, waarop deze Transatlantische zuster haren roman heeft gebouwd; dat is de gedachte die in haar ziel heeft gewoond en die ze door haar werk heeft gepredikt.
‘Ja maar, als ik gesticht wil worden, dan ga ik naar de kerk; daarvoor lees ik geen roman!’ zoo spreekt de positive man, die alles op zijn tijd en geen twee dingen te gelijk doet. Neen, beste vriend! geen duizend preken zullen u dat zoo aanschouwelijk voorstellen, zullen dat zoo duidelijk maken voor uwe ziel, die toch altijd klaarder indruk ontvangt van een sprekend en goed uitgewerkt voorbeeld, dan van abstracte redeneringen. Wat preken en stichtelijke bespiegelingen u alleen als wenschelijk en mogelijk kunnen voorrekenen en betoogen, dat ziet ge hier in werkelijkheid voor u, wel in een bepaalden vorm, die met menschelijkheid ook zijne gebrekkigheid heeft, maar in werkelijkheid.
En trouwens, waarom neemt ge een roman ter hand? Om bezig gehouden, geamuseerd te worden, niet waar? Om uit de eentoonigheid van eigen leven en eigen ziel, door avontuurlijkheden en verrassingen, door beschrijving van heerlijkheden en afschuwelijkheden, van groote genietingen en zwaar leed, te worden opgewekt en geprikkeld, - is het niet? Nu! neem dan tòch gerust dezen roman ter hand. De gewone humbug van avonturen en toevalligheden, dien een roman even-
{==478==} {>>pagina-aanduiding<<}
zeer noodig heeft om door de wereld te komen, als de mensch zijne spraak, zal u ook hier niet ontbreken.
Al wat ge van dien aard wenschen kunt zult ge vinden.
Schipbreuken die het bal openen, geheimen die eerst op het laatst worden opgehelderd, listige strikken met duivelenboosheid gespannen en door providenciële toevallen verijdeld, vervolgers en beschermers der onschuld, schilderingen van de neêrdrukkende natuur van het kale zeestrand en tooneelen van de heerlijkheid des subtropischen hemels, de ruwste en verachtelijkste ondeugden naast de heerlijkste vrouwenliefheid en de innemendste mannendeugd, tooneelen onder het volk en soirées bij de rijken, vrijaadjes zoo lief als gij ze nooit hebt gevrijd noch ik, en liefdesaspiraties die uwe sympathie niet zullen opwekken, - het al voorgedragen in regt onderhoudenden vorm en daarbij die eigenaardige aantrekkelijkheid der romans, dat de helden dat ééne obstakel niet kennen, wat alle werkelijke menschen altijd aan zekere banden legt, beperktheid van de beurs, - waarlijk ook in dit opzigt zal uw romantische zin niet onbevredigd zijn.
Toch kan ik kwalijk begrijpen, hoe eene Engelsche recensie in het Athenaeum, die mij toevallig onder de oogen kwam, het boek alleen van deze zijde beschouwt, alsof het slechts een zamenraapsel der gewone romantische onwaarschijnlijkheden en toevalligheden behelsde, en overigens het bespreken naauwelijks waard ware. Neen, daartoe heeft het te veel goeds. Ik beschouw al dien romantismus als de eenmaal onontbeerlijke versierselen, even als de rhetorische figuren in eene rede. Maar het geeft meer dan al die versieringen: het boek heeft ook inhoud. Het is eene degelijke gedachte, om door een verhaal eene voor elk bevattelijke voorstelling te geven van de waarheid, dat de godsdienst niet moet zijn een bijlap, een figurant in ons bestaan, waaraan wel de officiële eereplaats is afgestaan, doch die in werkelijkheid niets in te brengen heeft bij onze innerlijke beweeggronden en handelingen; maar dat zij, zal zij werkelijk zijn wat zij heet te wezen, het leidende, het krachtgevende beginsel moet zijn, hetwelk toch ook de vrolijkheid niet dooft of de menschelijkheid niet verdringt, maar integendeel met die menschelijkheid geheel is zamengegroeid. Zulke godsdienst vindt ge in violet, - ‘een ideaal!’ zult gij zeggen; zeker, doch geen zinnelijk ideaal van sue of een

{==479==} {>>pagina-aanduiding<<}
ander, maar een christelijk ideaal, en toch met smaak gedacht. Ik zet het u, om dat ideaaltje niet lief te hebben, en wat ge misschien denken zult, dat het sentimentele preekjes zal houden, als beecher stowe's al te vrome personen, - daar is zij weêr te natuurlijk voor.
Van het Americaansche godsdienstig loven worden ons vrij zonderlinge dingen verbaald: dat het is een mengelmoes van democratische ongeregeldheid met stijf dogmatismus, van strengheid in het uitwendige met gebrek aan inwendig leven, - eene caricatuur, in één woord, van de reeds niet behagelijke Engelsche godsdienstigheid. Voor een groot deel geloof ik dat, en zelfs vindt men er hier en daar enkele sporen van in de figuren van dezen roman; maar men ziet ook weder hier, dat elk volk ook eene meer verborgen zijde heeft, die door den gewonen reiziger niet zoo ligt wordt opgemerkt. Uit hetgeen m. mac-intosh ons hier geeft, blijkt, dat er ook godsdienstig leven van beter gehalte op America's bodem te vinden is, daargelaten of zij tot de Unitarians behoort of niet. Gebrek aan gevoel en kieschheid is, geloof ik, de hoofdkwaal, die aan der Americanen godsdienstig en maatschappelijk leven die voor ons zoo onaangename tournure geeft. Nu, dat is dan zeker de bekoorlijkheid van onze Schrijfster, dat het haar niet aan fijn en echt vrouwelijk gevoel ontbreekt. Ik noem het b.v. fijn gevoel, de wijze, waarop zij het ééne meisje de lieve krullende lokken van het andere laat prijzen, wel te verstaan zonder eenige arrière-pensée van afgunst of piquanterie, omdat zij geheel door hare wezenlijk goede eigenschappen is ingenomen. En ik zou een aantal van dergelijke, wel minutieuse, maar toch fijne trekken kunnen opnoemen, gelijk b.v. de schildering van den dominé in Dl. I, bl. 80, of den vader met zijn stervend kind, of den Doctor, die dick's arm bestrijkt.
Ik wil niet verder alle karakters en alle afzonderlijke voorvallen met u bespreken. Daarin zou men wel eens overdreven voorstellingen of onwaarschijnlijke combinaties kunnen aanwijzen. Zelfs het hoofdbeloop des verhaals is wel wat gechargeerd. Men wordt bijna moede als men de lieve heldin moet volgen, hoe ze door het lot telkens weêr met nieuwe en overzware beproevingen wordt overladen en den bitteren kelk der smarte, gelijk haar pligt haar voorschrijft, tot den laatsten druppel moet ledigen. De dosis is wat sterk; maar de hoofd-
{==480==} {>>pagina-aanduiding<<}
indruk van het geheel zal toch bij het meerendeel der lezers ongetwijfeld aangenaam en gunstig zijn.
Het was dus een goed denkbeeld, om dezen roman te vertalen, maar het zou nog beter denkbeeld geweest zijn om het wat zorgvuldiger te doen. Over het algemeen is de vertaling wel vrij goed, maar er zijn toch een aantal van die kleine aanstootelijkheden in, die te minutieus zijn om ze nu juist in een lijstje meê te deelen, maar toch hinderlijk. Misschien zijn ze wel eerder aan den corrector te wijten, zoo de vertaler dit zelf niet is geweest, maar dan zou ik hem sterk aanraden, dit in het vervolg zelf, en met meer zorg te doen.
Den uitgever zij dus in 't algemeen geluk gewenscht met zijne goede keuze, waardoor hij aan het publiek eene groote dienst bewijst en zich zelven het voordeel verschaft, dat zijn naam onder de bakens worde opgenomen, waarop lezers en leesgezelschappen gerust kunnen afzeilen.


De Familie Atheling, of de drie gaven. Twee Deelen. Amsterdam, P.N. van Kampen. 1859. In 8vo. 237 en 230 bl., met vignet. f 4-80.

Toen ‘Zaidee’ verscheen van de destijds nog onbekende schrijfster, heb ik het gelezen en vond het geene zeer krachtige lectuur; maar wel verre van in dit nieuwe werk, dat thans van dezelfde hand uitkwam, eenige vordering te bespeuren, moet ik erkennen, dat het er, mijns inziens, nog bij achterstaat. Het eerstgenoemde was een eenigzins flaauwe roman, die, bij gebrek van iets beters, voor jonge dames een ledig oogenblik kon vullen, maar het verhaal was ten minste afgewerkt en men zag dat Miss oliphant te huis was in den kring waarin hare verbeelding zich bewoog. Ook in het eerste deel van De Familie atheling heeft zij zich bepaald tot tooneelen die binnen het bereik van haar talent lagen (altijd in zoo verre talent vereischt wordt om te beschrijven hoe eene kamer is behangen, en hoe de familie om hare eigen tafel zit thee te drinken en couranten te lezen, of zulks, tusschenbeide, voor de verandering eens bij de buren gaat doen); maar in het tweede deel heeft zij zich boven hare gewone spheer willen verheffen, en helaas! het is haar als wijlen icarus gegaan, en ik zou haar de woorden wel willen toe-
{==481==} {>>pagina-aanduiding<<}
voegen die zij zelve, D. I, bl. 75, gebruikt: ‘een boek is daarom nog niet goed, al heeft men er een uitgever voor gevonden.’ - Zij heeft pogingen gedaan om krachtige elementen in haar verhaal te leggen; om den lezer te schokken wilde zij zedelijke monsters scheppen en hem doen ijzen door verschrikkelijke voorstellingen van misdaad, onregtvaardigheid, ongeloof en wanhopigen trots; maar het is grootendeels bij den goeden wil gebleven, want hare magt om die plannen te ontwikkelen was gering; de situaties zijn niet behoorlijk uitgewerkt, en de schets, die misschien onder eene bekwame hand tot iets goeds had kunnen worden, maakt nu zoo wat den indruk van eene kom met water en melk, waarin eenige ongemalen peperkorrels ronddrijven, die, juist
omdat zij niet gemalen zijn, hunne kracht niet aan het flaauwe vocht mededeelen (men vergeve het mij, dat ik voor zulk een huiselijk boek, mij van een huiselijk beeld bedien). - De familie atheling bestaat uit een vader die eene volmaakte nul is, van wien men weinig meer verneemt dan dat hij, als klerk, getrouw naar zijn kantoor gaat en daar twee-honderd pond verdient; uit eene moeder, wier bestaan ook weinig tot het belang der geschiedenis bijdraagt, en uit eenige kinderen, waarvan bij de eerste beschrijving gezegd wordt, dat marianne de gaaf der schoonheid had, agnes die van (schoon geheel onbekend met de buitenwereld en bijna zonder het zelve te weten) romans te schrijven, en charles de gaaf der volharding. Men zou nu denken de hoofdpersonen voor zich te hebben, maar neen, de knoop des verhaals slingert zich om geheel andere menschen, en noch zij, noch hunne gaven hebben met de ontwarring iets te maken, behalve charles die, om naar een geheim huwelijk onderzoek te doen, naar Italië wordt gezonden en zijne bevindingen daaromtrent in een paar laconieke brieven en een zeer droog gesprek mededeelt. Overigens wordt hij steeds genoemd ‘de lompe jongen’ en zijne zusters zijn twee smelterige, zenuwachtige wezentjes, die bij de geringste aanleiding beven en verbleeken en dan gaarne ‘het gelaat met de handen bedekken’. De eigenlijke helden zijn louis en rachel, tweelingen, over wier geboorte een geheimzinnig duister ligt en die van hunne regten zijn verstoken door een oom die hen op alle mogelijke wijzen vernedert; het wederspannige karakter van louis komt daartegen

{==482==} {>>pagina-aanduiding<<}
op, maar rachel is eene zeer inconsequente figuur, nu eens vinden wij haar afgeschilderd ‘trotsch als eene koningin’, dan, in weerwil van hare twee-en-twintig jaren, als ‘het arme kleine meisje.’ - Eindelijk komt de waarheid aan het licht: zij worden in hun rang hersteld, en Lord winterbourne, de bron van al het kwaad, maakt zich uit de voeten. Deze persoon van wien nog al partij te trekken was geweest, gaat slechts een paar malen als eene vlugtige verschijning voorbij onze oogen, en het eenige karakter dat boven de anderen uitsteekt is Miss anastasia rivers.
Van de zoo geroemde gaven wordt later met geen woord gewag gemaakt, en ik zie ook niet in dat de bezitters het zooveel verder in de wereld brengen dan menig ander.
Charles wordt na het noodige hoofdbreken en studeren een knap regtsgeleerde; marianne wint door hare schoonheid de liefde van den toen nog armen en verworpen louis.
Wat de romanschrijvende zuster betreft, zij ontmoet een ongeloovigen predikant, een Atheïst, die waarschijnlijk ook bestemd is om den vromen lezer schrik aan te jagen, en brengt hem door een enkel woord tot inkeer, zoo zelfs dat hij als zendeling gaat zwerven en volgens zijne eigen getuigenis ‘wonderen doet in den naam des Heeren.’
Men sluit het laatste deel met het vermoeden, ofschoon niet met de zekerheid, dat agnes zijne echtgenoote wordt, en ik wil deze beoordeeling besluiten met den wensch, dat dit het laatste werk van Miss oliphant moge zijn dat ons Hollandsch publiek wordt aangeboden, en dat de Heer van kampen zijne keurige uitvoering moge besteden aan werken die zulk eene zorgvuldige behandeling door hunnen inhoud beter verdienen, en zijn welverdienden goeden naam als uitgever niet in de waagschaal stellen.


m.p.h.





Laurens Coster. - Tijdschrift voor Beoefenaren en Voorstanders der Boekdrukkunst. Eerste Jaargang. Aflev. 2-12. Utrecht, W.J.A. Mulder. 1858-59. In kl. 8vo. Per Jaargang f 1-20.

In onzen vorigen Jaargang (Vaderl. Letteroefeningen, No. IX, bl. 444-447) gaf ik eene aankondiging van de eerste Aflevering van bovengenoemd tijdschrift, waarin ik aan het slot de hoop

{==483==} {>>pagina-aanduiding<<}
te kennen gaf: ‘van de volgende Afleveringen eene gunstiger getuigenis te kunnen afleggen.’ In hoeverre die wensch vervuld is, moge de lezer beslissen.
De tweede Aflevering wordt geopend met een ‘Persisch (sic) en Arabisch Alphabet’, waarbij geen ander onderrigt gevoegd is, dan de enkele benaming der letters, en (twee bladzijden verder) dat de ‘Lam’ sluitletter, en de ‘Nun’ middelste letter genoemd wordt. - Daarop volgt een ‘Hebreeuwsch Alphabet’, dat mij niet in alle opzigten accuraat voorkomt, want:

אis niet A. De Hebreeuwsche letters zijn alle medeklinkers.

זSajin (lees: Zain) is niet zoozeer de s als wel de ds.

חCheth = Ch, goed, als men er maar niet ónze ch onder verstaat. 't Is eene geadspireerde g.

יJod is in geenen deele de vocaal i, om 't zelfde als boven gezegd, dat de Hebr. letters alle consonanten zijn. Zij wordt echter meerendeels gebruikt als rustende letter, om er de Chirec (lange i), door eene punt onder de voorgaande letter aangeduid, in te doen rusten; zonder de Jod is de Chirec eene korte i.

כheet Caph, en niet Chaf.

צAjin (lees: Aïn of Gnaïn). In geenen deele eene e, wel foei! De Aïn is eene geheel Oostersche letter, die eigenlijk in de Westersche talen geen equivalent heeft. Zij komt, volgens de uitspraak der tegenwoordige Joden, eenigermate overeen met onze ng, b.v. in gang.

קheet Koph, en niet Kuph.

שSchin = Sch, goed, namelijk als zij met eene punt staat boven den eersten arm ש; dezelfde letter met de punt op den derden arm ש is Sin = s. Wanneer de Cholem (de lange o), eene punt boven de letter, voorgaat of volgt, smelt ze zamen met de punt der ש of ש.


De slot-letters, de naar onderen verlengde Caph, Nun, Phe en Tzade, en de meer vierkant gemaakte Mem, moesten noodzakelijk mede in de eerste kolom staan; nu zou men denken, dat ze alleen als getal-letters werden gebruikt, terwijl ze altijd aan het slot der woorden dus geplaatst worden.
De verbreede Tau, Mem, Lamed, He en Aleph dienen niet alleen ‘waar geen divisie mag gebruikt worden’; in 't Hebr. wordt nooit een woord afgebroken.
‘Letters, welke ligt te verwisselen zijn.’ Dit kan alleen

{==484==} {>>pagina-aanduiding<<}
het geval wezen bij slechte typen, zooals men hier heeft gebezigd, of bij onduidelijk schrift.
Bl. 35 ‘Bij het... wordt gezet.’ 't Getuigt van volslagen gebrek aan kennis der zaak, den auteur te vergeven, zoo hij er dan ook maar geen onzin over schrijve. In het Hebr. dienen dezelfde teekens tot accentuering en tot interpunctie. Er is altijd Hebr. gezet òf met òf zonder punten. - ‘Enkele teekens, zooals de Patach, Segol, Chirec, en Kamez kunnen er zeer goed door den zetter worden bijgemaakt.’ Eilieve! van de Patach en Chirec laat ik 't gelden, maar van de Segol en Kamez (deze laatste voornamelijk) - de zetter zou er veel tijd aan moeten opofferen en - nog gebrekkig werk leveren. Weet de schrijver dan niet, dat het vindingrijke vernuft andere middelen heeft bedacht om het den zetters gemakkelijk te maken? Niet slechts tegenwoordig, maar reeds sedert geruimen tijd giet men immers de Hebr. letters zoodanig overhangend, dat de Patach, Segol, enz. er naast worden gezet, en dan juist onder de letters komen te staan. - Wat er verder volgt over de Hebreeuwsche zetterij heeft niet veel te beduiden.
Bl. 50. Brochure. Dat verklaart al razend veel! In ouden tijd, toen men nog wat minder drukte, en het innaaijen, ligt en digt, voor grootere boeken nog niet in de mode was, maar de boeken gebonden werden, en slechts kleine geschriften van den dag, schotschriften, werden ingenaaid, was zoo'n vlugschrift eene brochure, omdat het slechts ingenaaid was; ook wel blaauwboekje, omdat het slechts met een eenvoudig blaauw papier werd omgeplakt.
Bruto.... ‘ter onderscheiding van Tarra, hetwelk de juiste gewigtsopgave aanduidt.’ Ik kan 't mij niet verklaren, dat men zulke dingen 't publiek durft aanbieden! Bruto staat tegenover netto, en tarra is het verschil tusschen beiden, zooveel het gewigt betreft.
Bul is niets van 't geen daar staat. Bul is òf een Pauselijk document van beslissing in grootere zaken; òf een academisch document, bewijs van doctorschap; òf een stier; òf ook eene soort van koek (Leidsche bul, waar veel zeep in komt).
De ‘Mijmeringen van een Letterzetter’ vind ik in 't geheel niet geschikt om de leerlingen aan te moedigen.
In de derde Aflevering wordt eene uitvoerige beschrijving gegeven van het zoogenaamde ‘losse-proef-trekken’, waarbij

{==485==} {>>pagina-aanduiding<<}
ook het onderrigt gevoegd is, om losse proeven te corrigeren. Worden de zetters genoodzaakt, deze methode dikwijls in practijk te brengen, dan vinden zij hier hunne gading. - Voorts eenige ‘Dichtmatige regels om Drukkers-proeven te corrigeren.’ ‘Nog al aardig, en leerzaam ook’, zal menigeen zeggen. Doch van de twaalf zetters zullen er geen drie de teekens begrijpen, om ‘twee interliniën meer’ tusschen de regels te zetten, of er twee ‘uit te halen’, als ze hun zóó door den corrector worden aangewezen. - Op bladz. 78 en volgg. vindt men eene verklaring der Romeinsche cijfers. - Verder een dichtstukje van den pseudoniem practicus, 't welk ik met senoegen heb gelezen. - Dan volgt eene historische anecdote, getiteld: ‘Eene drukfeil, die niet zonder gewigtige gevolgen was.’ Zulk Mengelwerk is juist geschikt, omdat de leerlingen daarin opmerkzaam worden gemaakt op de onheilen, die er kunnen ontstaan, wanneer er door zorgeloosheid niet gelet wordt op het uitvallen der letters, zooals 't geval is geweest op bladz. 65, alwaar staat: ‘behoorend.’ lees: behoorende; - benevens een óók historisch stukje ‘Over den oorsprong der Almanakken.’
De vierde Aflev. geeft eene ‘Verduidelijking van Abréviations.’ Waarom niet eenvoudig: Verduidelijking van verkorte of geabreviëerde woorden? - De volgende bladzijde levert eene verklaring van den ‘Dierenriem en andere Hemelteekens’, zeer nuttig voor de leerlingen, wanneer zij later een sterrekundig werk onder handen krijgen. - Het onderrigt in 't ‘distribueren’ vind ik allezins voldoende. - De ‘houten persen’ zal ik in onze ‘snelpers-eeuw’ maar laten rusten. - De beschrijving van de ‘ijzeren persen’ is te mager, - de jeugdige drukkers zullen er hun werktuig niet grondig uit leeren kennen. - Ofschoon het Mengelwerk, getiteld: ‘De goede, oude tijd’, niet bepaald geschreven is om kweekelingen te vormen, zoo bespreekt de schrijver, met krachtige taal en in goeden stijl, den achteruitgang van de boekdrukkunst. Hij wil maatregelen nemen - of liever hij geeft voorloopig de middelen aan de hand - tot het daarstellen van eene ‘Vaderlandsche Boekdrukkers-Vereeniging.’ Velen zullen er zeker zijn, die den wensch met zich omdragen: ‘Dat zulk eene vereeniging spoedig tot stand kome!’ Maar ik vraag: wie zal den eersten steen leggen? 't Is zoo'n liefelijke theorie, die zeer bezwaarlijk in practijk zal te brengen zijn.

{==486==} {>>pagina-aanduiding<<}

Wat er in de vijfde Aflevering van de ‘Drukpersen. - Snelpersen’ gezegd wordt, is in zooverre bruikbaar, omdat men daarin niet slechts eene beschrijving vindt van de hoofdbestanddeelen der machine, maar de benaming en afbeelding van de plaatsing der rollen; alhoewel men hierdoor nog niet tot een volmaakten machinemeester gevormd zal worden. - Vijf bladzijden zijn gewijd aan het ‘Overslaan der vormen.’ Van hoeveel belang dit niet alleen voor de leerlingen, maar ook voor elken zetter is, zal niemand kunnen tegenspreken, en de accurate bewerking verdient lof.
Wanneer ge eens, lezer! wordt uitgenoodigd, om eene zetterij te bezigtigen, ziet dan dat ge tegen dien tijd de zesde Aflev. in uw bezit krijgt. Daarin vindt ge het letterzetten zóó juist en duidelijk, ja zelfs tot in de geringste bijzonderheden beschreven, dat ge zult zeggen: ‘de schrijver heeft er eer van.’ Maar gij zult u ergeren aan de menigte ‘dezelve's’ en ‘hetzelve's’. Op schier iedere bladzijde, waar de leerlingen onderrigt ontvangen, moeten zij eene groote dosis van die zoo gemakkelijk te vermijden woorden slikken.
Doch nu moet en kan ik mij (om niet te wijdloopig te worden) meer bekorten; want de zevende Aflev. geeft in t geheel acht bladzijden ten gerieve van de leerlingen. - In de achtste Aflev. vindt men volstrekt geen onderrigt. - De negende Aflev. wijdt ééne bladzijde aan de ‘Berekening hoeveel exemplaren men uit een riem, boek of vel verkrijgt.’ En de tiende, elfde en twaalfde Aflev. geven weinig, wat tot onderrigt en vorming van kweekelingen zou kunnen strekken. Maar op bl. 313 belooft de Redactie: ‘om den tweeden jaargang meer aan het vak dienstbaar te maken.’ Als die belofte zich maar niet slechts tot die bladzijde bepaalt, even als in de eerste Aflev. (op bl. 7), alwaar sprake is om ‘eerlang ook een afdruk van deze [eene gewijzigde] letterkast te leveren’, voorkomende in het Handb. voor Letterzetters, waarnaar ik nog altijd vruchteloos uitzie. Wel is er op bl. 53 een verzoek ingezonden, om daarmede zoo lang te wachten, ‘tot er nog meer kunstbroeders met hunne opiniën komen opzetten’; maar dáárdoor had de Redacte zich niet van haar voornemen moeten laten terughouden.
Over het algemeen kwamen mij de ‘Berigten en Mededeelingen’ belangrijker voor dan in de eerste Aflevering. Maar

{==487==} {>>pagina-aanduiding<<}
als men 't kaf van het koren scheidt, zou er misschien twee derden overblijven.
Van al de ‘Helbakjes’ trok niet één zoozeer mijne aandacht als dat in de laatste Aflev. (bladz. 359). Daar toch staat eene zamenapraak tusschen jan en zijn Meester. Deze vraagt aan gene: ‘Hoe denkt ge over de algemeene strekking van dit tijdschrift?’ waarop de eerste antwoordt:... ‘Het komt mij voor dat er veel nuttigs in gevonden wordt; maar daarentegen ook veel, dat er niet in moest staan.’ Hieraan hecht ik volkomen mijn zegel. En opdat men mij niet van eenzijdigheid beschuldige, moet ik hier bijvoegen, dat daar gedoeld wordt op een twistgeschrijf, voorkomende in het ‘Helbakje’ op bladz. 152 en volgg. Vraagt men mijn oordeel daarover, dan wil ik er niets meer, maar ook niets minder van zeggen, dan dat die president (n.b. het hoofd van eene vereeniging die leiden moet tot verbroedering) - een van zijne leden de pen latende opvatten, om over het in bezit zijn van eene banier hevig te velde te trekken - zich moest schamen.
Verlangt ge nu ook nog, lezer! een woord over de typographische uitvoering? Misschien voert ge mij wel te gemoet: ‘o neen; want op een tijdschrift, dat niet alleen moet dienen om jeugdige zetters en drukkers te vormen, maar ook strekken moet tot memorandum voor ouderen in het vak - daar zal men wel niets op kunnen afdingen.’ Misgeraden!
Van de weinige drukfouten heb ik geene aanteekening gehouden. Ook wil ik den zetter van het tijdschrift niet hard vallen over de onduidelijke woord-afbreking. Maar het komt mij voor, dat hij zijn werk slordig heeft afgeleverd; want nu eens voor- dan weêr achteraan de regels (op bladz. 204 twee regels onder elkander) zijn de letters of punctuaties voorbij hunne plaats geschoven.
Ook de drukker verdient geen lof voor zijn arbeid; want het was mij eene grieve toen ik bladz. 16 en 17 met elkander vergeleek. Eerstgenoemde bladz. schijnt een schaduwbeeld voor te stellen, terwijl de tweede u aan de duisterheid van den nacht doet denken. Op meer dan eene plaats zijn niet alleen de noten, maar zelfs de tekst zóó onzuiver afgedrukt, dat het is alsof men mij eene ‘pers-revisie’ in plaats van een ‘goed exemplaar’ heeft gezonden.
Eindelijk drukke de Heer mulder zijn binder wat meer

{==488==} {>>pagina-aanduiding<<}
zorg op 't harte omtrent het vouwen der bladen. Want in de achtste Aflev. is 't laatste vel geheel 't binnenste buiten gevouwen. Misschien ben ik de eenige (ik hoop het ten minste) die hierover reden tot klagen heeft.
De algemeene omslag ziet er ferm uit; maar een algemeene Inhoud ontbreekt.
En toch, in weerwil van mijne bedenkingen (aanmerkingen wil ik ze niet noemen, om den niet eervollen titel van ‘vitter’ niet op mij te laden), moet ik erkennen, dat er wel 't een en ander in gevonden wordt, wat menigeen niet zou verwachten, en dat toch wezenlijk nut kan aanbrengen. Daarom zullen de leerlingen zich (mits zij aan de hand van een ervaren gids geleid worden) hunne vier-en-twintig stuivers niet beklagen.

A. Junij 1859.


f.


Korte mededeelingen.

Van den Catechismus des Bijbels, of Onderwijs omtrent den inhoud der Heilige Schrift, naar f.a. krummacher, op nieuw bewerkt door h.j. spijker, Theol. Doct. en Pred. te Amsterdam, werd aldaar te dezen jare bij de H.H. j.h. en g. van heteren een 2e druk (in kl. 8vo., VIII en 136 bl., à f : - 55) in 't licht gegeven. Het boekje is dus getrokken, en, ziet men alleen op de voortreffelijkheid van den inhoud, dan verdient het dit zeker ten volle, gelijk trouwens de naam van spijker - die van krummacher, den schrijver der Parabelen, heeft óók wel een goeden klank, maar van hem is bij eene bewerking voor Nederlanders en voor den tegenwoordigen tijd weinig kunnen overblijven - op de meest voldoende wijze daarvoor borg spreekt. Maar nu lezen we in 't Reglement op het Godsdienstig Onderwijs in de Ned. Herv. Kerk, dat dit onderwijs behoort te omvatten ‘het verstandig Bijbellezen, de Bijbelsche en Kerkelijke geschiedenis, en de Christelijke geloofs- en zedeleer’; en de vraag is bij ons opgekomen, of zelfs ‘discipelen van beschaafde opvoeding’ - voor wie deze Handleiding alleen bestemd is en bestemd zijn kan - nadat zij door hare 136 bl. en de daarbij aangehaalde talrijke capittels in het verstandig Bijbellezen en in de Bijbelsche geschiedenis zullen zijn geoefend, nog genoegzame tijdruimte vóór het

{==489==} {>>pagina-aanduiding<<}
afleggen hunner belijdenis zullen overhouden, om zich op gelijke schaal in de Kerkelijke geschiedenis, waarvan hier niets, en in de Christelijke geloofs- en zedeleer, die hier slechts naar den leiddraad der Bijbelboeken, en dus zonder orde of zamenhang en zonder achtgeving op de geschilpunten, voorkomt, te bekwamen. Is deze onze vrees echter ongegrond - wie het boek voor hunne leerlingen gebruiken, kunnen best daarover oordeelen - dan stellen wij s.'s arbeid zóó hoog, dat de sterkste aanbeveling ons nog te flaauw zou dunken. En in elk geval onderschrijven we onvoorwaardelijk en met nadruk de in de voorrede gemaakte opmerking: ‘Zelfs voor beschaafde en geoefende gemeenteleden bevat dit leerboek menige aanwijzing tot regt verstand der bijbelschriften en van haren altijd belangrijken inhoud.’


v.p.

Het verslag, dat jaarlijks op verschillende plaatsen wordt uitgebragt aangaande den staat en de werkzaamheden van het Nederlandsch Bijbelgenootschap, draagt hier en daar ook deze vrucht, dat er opwekkende toespraken worden gehouden om de Bijbelverspreiding aan te bevelen. Geschiedt dit door degelijke, verlichte mannen, dan laten zij doorgaans deze gelegenheid niet voorbijgaan, zonder een woord in het midden te brengen omtrent het eigenaardige van den Bijbel, die door velen soms nog zoo verkeerd wordt beoordeeld. Dit geschiedde in het afgeloopen jaar (28 Oct.) te Amsterdam. Als spreker trad toen Ds. spijker op, wiens naam reeds voldoende is, om iets goeds over den Bijbel te verwachten. Hij stelt die verwachting niet te leur. In zijne opwekkingsrede over ‘de onmisbaarheid en ongenoegzaamheid der Bijbelverspreiding’, (Amst. joannes muller), leert hij ons den Bijbel kennen als een boek, onmisbaar tot verbreiding van Christelijke kennis en zedelijkheid en de Bijbelverspreiding als ongenoegzaam, tenzij dat boek gelezen, verstaan en in zijne heiligende kracht niet belemmerd worde. Wij bevelen deze rede, wegens de nuttige opmerkingen en wenken die er in voorkomen, als een geneesmiddel tegen alle Bijbelvergoding en Bijbelverachting, aan alle vrienden van waarheid en Christelijk leven aan.

Een goed en doeltreffend woord werd er op den jongsten tweeden Kersdag te 's Hage gesproken door Ds. j. moll, bij

{==490==} {>>pagina-aanduiding<<}
gelegenheid der eerste godsdienstoefening in de nieuw gebouwde kerk voor bedeelden en behoeftigen. Men weet dat deze kerk uit verzamelde liefdegiften werd gesticht op de plaats, waar vroeger het bestedelingshuis stond. Een onbekende schonk een orgel, een ander den toestel tot de gaz-verlichting en een derde een aantal Bijbels. Zoo kwam deze kerk, die de spreker voorstelt met den naam van Bethlehemskerk te noemen, als een schoon gedenkteeken van Christelijke weldadigheid tot stand. De toespraak, ter inwijding van het gebouw, door het gezang van de gemeente en van de kinderen der beide Diaconie-inrigtingen afgewisseld, zal gewis een goeden indruk bij de aanwezigen hebben achtergelaten. Zij is uitgegeven te 's Hage, bij m.j. visser, à 30 cts.; de opbrengst heeft gediend als nieuwjaarsgift aan de Diaconie der gemeente tot aankoop van spijskaarten voor den volgenden winter.

Een ongenoemde bragt onlangs, in eene brochure uitgegeven te Amsterdam bij de Wed. borleffs en ten have het onderwijs in de Oost-Indiën ter sprake. De oorzaak der min gunstige resultaten, welke de Academie van Delft oplevert, wat aangaat de jongelieden, die naar het radicaal van Ambtenaar der tweede klasse voor onze Oost-Indische bezittingen dingen, zoekt de schrijver in de onvoldoende kennis van hen, die ten gevolge van een afgelegd examen aan de Akademie worden toegelaten. - Deze woorden bevatten een vrij scherp verwijt voor de Heeren Examinatoren met het admissie-examen belast; met voordacht onthouden wij ons op dit oogenblik de gegrondheid van dat verwijt te beoordeelen. - De onderwijzers, die den Oosterschen kweekeling tot het examen (vooral voor dat in 't Nederduitsch) zullen voorbereiden, komen er niet beter af; want, zegt de schrijver, om hem het redekundig ontleden of de Analyse van Prof. roorda te onderwijzen, daartoe kan de onderwijzer slechts van buiten laten leeren, en niet al te stipt onderzoeken, wat de woorden die hij hem laat leeren, beteekenen. Dat sommige onderwijzers zich nog steeds aan eene afrigtings-, eene dresseer-methode bezondigen, is ons, helaas! bekend; maar, zooals de S. het hier voorstelt, dit komt ons toch wat sterk gekleurd voor. Over het geheel is het onderzoek naar de oorzaken van het niet slagen van eenigen der Delftsche studenten het zwakste deel der brochure. De daarin voor-
{==491==} {>>pagina-aanduiding<<}
gestelde maatregelen ter verbetering van het lager onderwijs op Java schijnen ons doelmatiger te zijn. Of bij de ten uitvoer legging dier voorstellen niet onverwachte moeijelijkheden zich zullen voordoen, hiervoor meenen wij met reden te moeten vreezen. Er zou echter reeds veel gewonnen zijn, wanneer deze brochure de aandacht van onbevooroordeelde deskundigen op dat onderwerp
vestigde, en het Gouvernement, door dezen voorgelicht, er eene impulsie door kreeg, om in deze hoogst gewigtige aangelegenheid handen uit de mouw te steken. In zooverre kan zij veel goeds bewerken.
13 Julij 1859.

Philalethes heeft eene zeer goed geschreven brochure in 't licht gegeven onder den titel: Oostenrijk en napoleon III. 's Gravenhage, h.c. susan, c.h.z., in gr. 8vo. 56 bl. f : - 60. Zij beviel ons beter dan eene andere bij Gebr. binger uitgekomen: ‘Over de Nationaliteit of onafhankelijkheid van Italië, vertaald uit het Engelsch’, die het sterkst van allen lijdt aan de zomerkwaal van dit jaar - Napoleontophobie. Van die kwaal is ook niet vrij: ‘Nederland en het Oorlogsgevaar (Brief), te Rotterdam, bij oldenzeel’, die anders van veel zaakkennis getuigt en ons wel in de eerste plaats belang moet inboezemen. Het is pligt, onafschuifbare pligt in deze tijden om alle drie te lezen, en zij verdienen het wel. Wij meenen er echter op het oogenblik niet verder over te moeten uitweiden, omdat wij ons voorstellen in het Mengelwerk de Italiaansche zaak, en dan ter harer tijd ook deze brochures uitvoeriger te bespreken.

Van de vele kaarten van het tegenwoordige oorlogstooneel is ons toegezonden de ‘Kaart van Sardinië en aangrenzende landen’, gedrukt en uitgegeven door van hoogstraten en gorter te Zwolle (à f : - 50). Zij is voldoende om een generaal overzigt van de ongelukkige landen te verkrijgen, die voor de honderdste maal weder tot oorlogstooneel gepromoveerd zijn. Zij munt echter noch door uitvoerigheid, noch door typographische zorgvuldigheid uit. Doch dat bevordert in zeker opzigt de duidelijkheid, die weder door de verbazende uitvoerigheid b.v. van de schoone kaart van den kiepert door het Geographische Institut te Weimar uitgegeven (1859) benadeeld wordt.

{==492==} {>>pagina-aanduiding<<}

Eene weinig beduidende uitgave is het boekske, getiteld: Krijgsmansdeugd, aangewezen in een viertal edele voorbeelden, door d..... Met twee afbeeldingen. Voor rekening van den Schrijver. Te Utrecht, bij a. van dorsten, jr. 1859. Drie van de vier voorbeelden waren reeds in 1847 in het Maandschrift De Protestant geplaatst. Zij bestaan in verhalen van edele daden van de ruiter, den Pruissischen generaal von ziethen, en van den Franschman drouot. De schrijver meende dat er een geschikter geheel zou gevormd worden (waarom?) wanneer ook een voorbeeld van een Engelschman genoemd en verhaald werd, en daarom voegde hij er eene beschouwing (?) van den generaal havelock bij. De voorbeelden zijn wel goed, maar zij zijn op weinig uitstekende wijze medegedeeld. De schrijver heeft met zijn eigen werk, blijkens het Naschrift, echter nog al wat op, meer dan Ref. De plaatjes zijn lief, het laatste vooral.


Nader berigt over Miss Debray's Protestant. (2e druk.)

Aan de Redactie der Vaderl. Letteroefeningen.

Alleen op uw bepaald verzoek kan ik besluiten een kort antwoord te geven op den mij toegezonden brief van den uitgever, waarin Z. Ed. zich beklaagt over mijne gissing (No. VIII v.d. Jaarg., bl. 381), dat die 2e druk misschien slechts eene titel-uitgave zoude zijn. Anders zou het mij aangenamer geweest zijn, om òf niet, òf iets uitvoeriger te antwoorden. Thans bepaal ik mij tot de erkenning, dat inderdaad uit den aangehaalden Jaarg. 1835 der Vaderl. Letteroefeningen blijkt, dat de toen verschenen eerste druk, in twee deelen met een verschillend aantal bladzijden, verbiedt om hier aan eene titeluitgave te denken. Van mijne overige beweringen behoef ik echter niets terug te nemen, vooral niet van mijne klagt over den slechten druk, die wel aan een voor bijna 25 jaren verschenen werk doet denken.
Hoogachtend, enz.

De recensent van Miss debray's Protestant. (2e druk.)








{==493==} {>>pagina-aanduiding<<}

Boekbeschouwing.

De Stichting der nieuwe Doopsgezinde Kerk te Harlingen. Redenen en geschiedkundige mededeelingen daartoe betrekkelijk, door P. Cool, Leeraar bij de Doopsgezinde Gemeente te Harlingen. Harlingen, J.F.V. Behrns. 1858. In gr. 8vo. 64 bl. f : - 60.


De Magt der Liefde. Opgedragen aan allen, die tot de stichting der Gemeente Halle, in Gelderland, medewerkten. Uitgegeven geheel ten voordeele der nieuw gestichte Gemeente. Door A.H.V.D. Hoeve, Predikant te Keppel. Amsterdam, J.H. Gebhard & Comp. 1859. In gr. 8vo. 72 bl. f : - 60.


Twee Tempel-Psalmen, overdacht bij de laatste Godsdienstoefening in het Oude - en de eerste zamenkomst in het vernieuwde Bedehuis der Doopsgezinde Gemeente te Woudsend. Tweetal Gelegenheids-Preken door J.D.V.D. Plaats, Leeraar aldaar. Uitgegeven ten behoeve en voor rekening van de Gemeente. Te Sneek, bij F. Holtkamp. 1859. In gr. 8vo. 48 bl. f : - 25.

De Protestant moge niet kunnen wijzen op prachtige en luistervolle bedehuizen, die ook maar eenigzins de vergelijking kunnen doorstaan met die zijner Roomsch-Catholijke medebroeders, hij behoeft hen daarom nog geenszins te benijden of aan de kracht van zijn eigen beginsel te twijfelen. Het blijkt gedurig onwedersprekelijk, dat hij het goed dezer aarde gaarne over heeft om op eene gepaste wijze den Heer van hemel en van aarde te verheerlijken, zonder daartoe ook maar eenigzins gedrongen te worden door de hoop op toekomstige vergelding. De drie werkjes, welker titels boven deze aankondiging zijn uitgeschreven, leveren er weêr het bewijs van; zij zijn sprekende getuigenissen voor het leven, dat in de gemeente werkt, en het eerste inzonderheid voor de broederlijke liefde, die zoozeer in de verschillende afdeelingen der gezuiverde kerk tot haar regt komt, dat wij de uitwendige éénheid der Roomsch-Catholijke kerk niet behoeven te bewonderen.

{==494==} {>>pagina-aanduiding<<}

Daarenboven toont het Protestantisme in deze gelegenheidsgeschriften zijne eigenaardige kracht, de krachts des woords. 't Zijn preken en al weêr preken, op teksten gegrond, waarmeê deze kerkbouwingen zijn gevierd; dat toch niemand er om glimlagche of met te hooge ingenomenheid, bij enkele er van, in meêgedeelde beurtzangen de sporen eener meer dan gewone liturgie onderscheide: het woord der prediking zij en blijve ons genoeg, zij en blijve ons het voornaamste!
Maar dan ook met te meer naauwgezetheid op de wijze gelet, waarop dat woord wordt verkondigd, vooral als het eens uitgesprokene waardig wordt geacht om onder de oogen van het publiek in druk te verschijnen! Dan ook geprotesteerd tegen het uitgeven van allerlei preken, waarover de auteur zich vaak schamen mogt, dat hij ze ooit uitgesproken heeft!
Vergunt ons, bij deze gelegenheidsleerredenen niet zoo naauwgezet te zijn! Het afbreken van oude kerken, het stichten van nieuwe, ja zelfs van nieuwe gemeenten, zijn van geschiedkundige beteekenis; het nageslacht wil gaarne van deze dingen weten hoe zij geschied zijn, gelijk de ooggetuige ze zich herinneren wil. Al werd er dan ook nooit meer eene preek uitgegeven, zoo zouden wij eene uitzondering willen maken ten opzigte van de leerredenen betrekkelijk kerkinwijdingen en ze meer als geschiedkundige gedenkteekenen beschouwen. Als zoodanig hebben alle drie de werkjes die wij aankondigen, vrij wat waarde, het eerste vooral door de bijgevoegde geschiedkundige mededeelingen, terwijl het tweede zoo getrouw elke syllabe meêdeelt, die er in 't openbaar bij het stichten der nieuwe gemeente van Halle gesproken is, dat daaruit gemakkelijk al wat tot de geschiedenis er van behoort, is op te maken.
Wat nu de preken zelven aangaat - het zij ons vergund om met een enkel woord den indruk meê te deelen, dien zij op ons maakten. In het volle besef, dat het allermoeijelijkst is, om voor zulke gelegenheden, niet toespraken naar aanleiding van eenige woorden der Schrift, maar leerredenen - die de kracht der Schrift rigten naar de gelegenheid des tijds - te vervaardigen, willen wij aan alle drie de leeraren gaarne de getuigenis geven, dat zij niet ongelukkig geslaagd zijn. Het best bevielen ons de preken van Ds. v.d. plaats, wegens de

{==495==} {>>pagina-aanduiding<<}
juistheid en puntigheid waarmede hij zijne zaken behandelt. Alle preken geven woorden, maar niet altijd zaken, woorden, nog eens, maar niet altijd gedachten; de zijne zijn vol denkbeelden, die weêr eens op eene eigenaardige wijze zijn voorgesteld en in een kernachtigen stijl zijn uitgedrukt. Ongelukkig was hij, dunkt ons, in de keuze zijner teksten. Een gansche psalm, die vrij wat geëxegetiseerd moet worden, leent zich minder goed voor buitengewone gelegenheden, waarbij de toehoorders niet zoo zeer gestemd zijn, om lange verklaringen aan te hooren; en het valt ook zeer moeijelijk om de zaken, die men dan te zeggen heeft, aan de deelen van den tekst te verbinden. De Heer v.d. plaats heeft dit zoo goed mogelijk gedaan, en ook hierin zijne bekwaamheid getoond, maar hij heeft natuurlijk van Ps. 65 bij de nadere behandeling verscheiden verzen moeten laten liggen, voor welker verklaring hij eenige minuten noodig had en die dan ook tot zijn tekst behoorden. Of zijne hooge verheffing van de godsdienstoefeningen in kleine kerken boven die in grootere, onpartijdig en waar is, mogen wij betwijfelen. Ook hinderden ons enkele scherpheden, waartoe nogtans wie in puntigen stijl schrijft zoo ligt vervalt. Zelfs de opsomming der leeraren, die de gemeente van Woudsend bediend hebben (bl. 17) is door sarcasme piquant gemaakt.
De preken van Ds. cool, noch die van Ds. v.d. hoeve hebben ééne scherpheid, maar daarentegen ook meer van dat gewone preekachtige, van die wèlbekende en honderdmaal herhaalde preekzinnen. Gelukkiger dan de inwijdingspreek over Ps. 103 vs. 1 van den eersten rekenen wij zijne leerrede bij de laatste gezamenlijke godsdienstoefening van Hervormden en Doopsgezinden te Harlingen. Reeds de tekst is goed gekozen: Gal. ii vs. 9, maar ware die tekst puntiger opgevat, dan zou, dunkt ons, het beeld der liefde tusschen verschillende kerkgenootschappen scherper geteekend zijn geworden. Waarom niet bijzonder acht gegeven op het geven van de regterhand der gemeenschap, opdat wij tot de Heidenen, en zij tot de besnijdenis zouden gaan. Men spreekt tegenwoordig zoo veel van de behoefte, die de gemeenten hebben aan ontwikkeling van godsdienstige kennis, maar denkt hierbij altijd aan dogmatische kennis. Liever zouden wij haar doorvoed willen zien met eene juiste ethische kennis; wij zouden wenschen, dat zij eens een precies denkbeeld kreeg van die hoog

{==496==} {>>pagina-aanduiding<<}
geroemde Christelijke verdraagzaamheid, die tot nog toe door het weinig gedecideerde van haar karakter allerlei laauwheid in de hand werkt, die zich laat cajoleren bij het waarlijk nog niet zooveel beteekenende leenen van kerken. De preek over Ps. 103 vs. 1 lijdt veel meer aan 't gebrek aan juistheid en bepaaldheid, maar beiden geven blijk van de groote zorg, die Ds. cool aan het opstellen zijner leerredenen besteedt, beiden geven blijk, dat hij de kunst verstaat om regt stichtelijk, gemoedelijk, welmeenend en eenvoudig-sierlijk te preken. Wie meenen mogt, dat de mensch alleen een verstandelijk wezen is, noemt dit een schralen lof, maar wie bij 't preken-oordeelen nog aan de eischen van het hart denkt, acht er den auteur hoog om, en hooger dan x. of y., die zulke degelijke stukken maken, welke stof geven tot koffijpraatjes, maar uw hart voor den Heer niet ontsluiten. Zeer prijzenswaardig achten wij de toespraak bij het leggen van den eersten steen.
De preken van Ds. v.d. hoeve zijn goed, maar... te gewoon, te algemeen, te alledaagsch. Zal de Evangelie-prediking voortdurend belangstelling genieten, dan moet ieder prediker eigenaardig zijn en zich wachten voor dien stortvloed van algemeene zinsneden, die men zóó en juist weêr zóó duizend-en-éénmaal gelezen of gehoord heeft. En ieder heeft zijne eigenaardigheid, v.d. hoeve vooral; maar op eigen gelegenheid elk in zijn bootje op het slootje of riviertje te varen dat ons eigendom is, is zooveel moeijelijker dan in het bekoorlijk schijnende algemeene vaarwater te dobberen, terwijl daarenboven al onze bootjes wel van ijzer schijnen, en in 't midden van dat vaarwater een sterke magneet schijnt te werken. Dat de Heer v.d. hoeve nog wel eens een togtje op 't eigen riviertje maakt, getuigen zijne tekstkeuzen, die wij allergelukkigst noemen. Ook hebben wij op de indeeling geene aanmerking, maar de uitwerking wijst op een gebrek, dat velen predikanten eigen is, en waarin zij zoo ligt vervallen, omdat het zich niet dadelijk wreekt. Altijd productief en... ja wij weten wel, de nood is u veelszins opgelegd... maar de critiek moet onpartijdig zijn, al klinken hare uitspraken minder liefelijk en streelend dan de opvijzelende bazuintoonen, die wij b.v. in een ander Tijdschrift bij de aankondiging van deze Magt der liefde moesten aanhooren. Men versta ons wel: het zijn goede, nuttige preken, volstrekt niet van de minste soort. Er zijn er wel veel slechtere gedrukt.



{==497==} {>>pagina-aanduiding<<}

Hamaël, de rijke Arme. Bijbelsch-Evangelische Novellette, door Severinus. Te Amsterdam, bij P.B. van Waning Bolt. 1859. In post 8vo. VIII en 98 bl. f : - 80.

Indien wij ontkenden dat bovengenoemd werkje, hoe vreemd de titel ook klinke en hoe weinig uitlokkend het Voorberigt zij, met talent is geschreven, dan zeiden wij eene onwaarheid. Toch valt het ons moeijelijk om onze ingenomenheid er mede te betuigen, en wenschen wij niet dat de Schrijver met proeven in dit zelfde genre voortga. Het is wel aardig voor ééns, maar meer ook niet. Wij leggen daarbij de klem èn op aardig èn op eens. Aardig verzonnen toch, het valt niet te ontkennen, is dit Bijbelsch-Evangelisch (aan één der beide epitheta hadden wij, dunkt ons, genoeg) romannetje, en op inderdaad piquante en vernuftige wijze weet de Schrijver eene reeks van geschiedenissen en gelijkenissen die in de Evangeliën voorkomen, te verbinden en aaneen te koppelen, ik zou haast zeggen: te fatsoeneren tot een niet onaardig verhaaltje, zonder dat wij meer dan een paar malen genoodzaakt worden tot een halsbrekenden sprong, of op eene tastbare onwaarschijnlijkheid stuiten, die ons het genot der fictie bederft.
De held van zijn roman is hamaël, een zoon van Rabbi simeon den Vrome, die Lukas ii voorkomt. Deze hamaël nu, een zéér rijk man, komt op allerlei wijze met jezus in aanraking en wordt door al wat hij van dezen ziet en hoort, van lieverlede van zijn hoofdgebrek (overdreven gehechtheid aan geld en goed) genezen, ja eindelijk een opregt belijder van jezus' naam, zoodat hij zelfs afstand doet van al zijne bezittingen, ze verkoopt en den prijs er van nederlegt ‘aan de voeten der Apostelen’ (Hand. iv), en nu voortaan niets meer hebbende, maar toch door het geloof alles bezittende, ja rijk aan hemelsche schatten, slechts voor anderen gaat leven en een weldoener wordt der armen, ter wier behoeve hij van anderen datgene afbedelt, wat hij vroeger zelf in rijken overvloed heeft bezeten. Met groote kunst en gevatheid nu zijn door onzen Schrijver, ten behoeve van dezen hamaël, de schatkameren der Evangelische geschiedverhalen, ik mag wel zeggen, geplunderd. Geen rijke daarin voorkomende, die niet een veêrtje tot opsiering van het geheel

{==498==} {>>pagina-aanduiding<<}
moet afstaan. De rijke man uit de parabel, aan wiens poort lazarus lag, de rijke dwaas (Lucas xiv), de rijke jongeling, de rijken die hunne gaven in de schatkist wierpen (Lukas xxi) - ze komen er allen in te pas, en zóó, dat de eenheid toch niet verbroken wordt. Om een enkel staaltje bij te brengen, zoo is b.v. hamaël zelf de rijke jongeling’; later ‘een dergenen die veel geld in de schatkist wierpen’; vervolgens (mirabile dictu) ‘de rijke dwaas’, hier uit de parabel geligt en tot een levend persoon gemaakt; - hij is aan het gastmaal tegenwoordig van simon den Pharisaeër; hij hoort in zijn droom het gekerm van zijn broeder (n.b. den rijke uit Luk. xvi), pijn lijdende in de hel; hij is getuige van de opwekking van lazarus. - Later is hij weêr ‘de jongeling’ die Mark. xiv:51, 52 voorkomt als getuige van jezus' gevangenneming en die uit de handen der soldaten die hem grijpen willen ‘naakt ontvliedt’. Hij ziet voorts - en dit maakt diepen indruk op hem - het ontzettende uiteinde van judas den geldgierige; hij hoort de indrukwekkende rede van petrus op den Pinksterdag; hij is getuige van het wonder door dezen verrigt aan de poort van de Schoone, en nu eindelijk door dit alles geroerd en getroffen, trekt hij zijn hart voor goed van het aardsche af, verkoopt al wat hij heeft en - wordt Christen.
Wij springen nog eene menigte kleine bijzonderheden over, maar meenen intusschen toch genoeg gezegd te hebben, om den geest van het geheel zoo wat te kenmerken en te doen zien, dat het den Schrijver aan gelukkigen tact van opmerking en vernuftige Combinationsgabe geenszins ontbreekt.
Maar nu - de zaak eens van eene andere zijde bezien - vragen wij in goeden ernst: waartoe dit alles? Is het niet bloot, ja is het wel iets meer dan eene aardigheid, goed voor eens, die een oogenblik de aandacht kan opwekken, maar eigenlijk tot niets dient? want om nog van enkele misstellingen als b.v. op bl. 37 niet te gewagen, zoo is toch het geheel louter fictie en heeft als zoodanig volstrekt geene waarde.
De Schrijver gewaagt in zijn Voorberigt (dat zonderling op eene cacographie gelijkt en aan 't welk nog al eenige addenda en corrigenda zouden zijn toe te voegen) van zijne bedoeling om het ‘dichterlijk schoone’ van den Bijbel meer te doen uitkomen. Hoe hij echter die bedoeling door deze proeve heeft

{==499==} {>>pagina-aanduiding<<}
willen doen blijken, is ons niet regt duidelijk geworden.
De schrijvers toch van de werken welke hij daar aanhaalt, b.v. van herwerden, Het Evangelie van johannes in zijne schoonheid, - Bijbelsche Vrouwen, - Profeten en Apostelen, - ja zelfs ter haar, Johannes en Theagenes bewegen zich allen geheel op geschiedkundig terrein. En zeer teregt noemt dan ook severinus zijne Novelle ‘een eenigzins eigenaardig genre.’ Nu, over het meer of min gelukkige van zijn genre willen wij met hem niet twisten. Zelfs bevelen wij gaarne en gerustelijk zijn werkje ter lezing aan, overtuigd dat velen het met genoegen, en misschien ook niet zonder nut zullen ter hand nemen.
Alleen hopen wij dat het bij deze proeve blijven moge, en achten wij de voortplanting van dit genre geenszins eene wenschelijke zaak. Vooreerst toch als men eenmaal aan het phantaseren gaat en der verbeelding den teugel viert, loopt men zoo ligt gevaar (onze Schrijver zelf is gelukkig aan het: est modus in rebus, sunt certi denique fines getrouw gebleven) van... tot uitersten te vervallen, die min wenschelijk zijn en waardoor de Bijbel soms in plaats van verheven, belagchelijk wordt gemaakt. Conf. hoogvliet's Hemelraad in zijn Abraham de Aartsvader. - Ten andere hebben wij in onzen tijd, meer dan in eenigen anderen welligt, dringend behoefte aan waarheid.
Wie over den Bijbel iets schrijft, hij doe het dan vooral met het oog op die behoefte. Hij stelle ons in de gelegenheid om iets meer te kunnen zeggen dan: ‘wel aardig’. Wil hij zijne gedachten en opmerkingen in den Novellen-vorm wringen, wij hebben er volkomen vrede mede, mits hij ons van den Bijbel zelf maar liefst geen Romannetje opdissche. Dit laatste toch zou, vreezen wij, op den duur den honger slecht verzadigen en misschien ook - niet geheel zonder gevaar zijn.
Trouwens voor eens en op eene wijze als onze Schrijver het gedaan heeft, zal het wel onschadelijk zijn.
Tegen stijl en taal hebben wij (uitgenomen dat wanstaltige Voorberigt, eene afzonderlijke critiek waardig) geene bedenkingen; alleen hadden wij den eersten wel een weinig minder uitsluitend Bijbelsch gewenscht en de laatste iets meer gezuiverd van leelijke Germanismen als b.v. dan voor toen e.a.
De uitvoering is overigens keurig net en doet den Uitgever, den Heer van waning bolt, eer aan.
p.b.






{==500==} {>>pagina-aanduiding<<}

De Wet op het Regt van Successie en van Overgang, verklaard en toegelicht uit de officiële bescheiden, door Iz. I. Lion. Te Haarlem, bij de Erven F. Bohn. In 8vo. 216 bl. f 2-10.

Na vele klagten zijn wij eindelijk van de successiewet van 1817 verlost, en hebben eene nieuwe wet bekomen, die dit moeijelijke onderwerp regelt. Of deze nieuwe regeling vruchtbaarder zal zijn en minder drukkend voor de belastingschuldigen, wenschen wij niet te onderzoeken. De beraadslagingen in de Kamers kunnen daarop nageslagen worden, die volumineus genoeg zijn en het onderwerp bijkans hebben uitgeput. Wie zich echter aan het Bijblad niet wagen wil, en alles bijeenverzameld wil vinden wat daarover is gesproken, en de stukken wil kennen, daarover gewisseld, schaffe zich het hier vermelde werk aan, dat aan allen die middellijk of onmiddellijk met de successiewet in aanraking komen, hoogst welkom zal zijn. Zooals van zelf spreekt, is hier alleen sprake van trouwe compilatie en ordening van een al te rijken voorraad van letters. De heer lion heeft dien onaangenamen doch nuttigen arbeid met vrucht volbragt en velen eene dienst gedaan. De practijk en ondervinding leeren alleen eene wet toepassen; bij de invoering daarvan kan men slechts geven wat daarover gesproken en geschreven is. Eene uitvoerige inleiding behandelt de hoofdquaestiën in eene successiewet, b.v. de successieregten in de regte lijn op buitenlandsche effecten en bezittingen, op goederen in de doode hand, enz.
Elk dus die de nieuwe wet (po. Julij 1859 is zij in werking getreden) moet toepassen, of successieregt te betalen heeft en dreigt in botsing te komen met de administratie, vindt hier alles wat voor het oogenblik omtrent deze wet kan gegeven worden.
Het werk ware nog nuttiger geweest als de jurisprudence gegeven was op artikelen, die mutatis mutandis overgenomen zijn uit de vroegere wet en beginselen uitmaken; deze echter te geven lag niet in het plan des verzamelaars, en wij zijn dus zeer tevreden met hetgeen ons hier gegeven wordt.

a.






{==501==} {>>pagina-aanduiding<<}

Iets over de voeding der Planten. Proeven genomen door den Vorst Zu Salm-Horstmar. Uit het Hoogduitsch door J.J. Pas, Bz., Landbouwkundige. Amsterdam, Erven H. van Munster en Zoon. 1858. In 8vo. 30 bl. f : - 25.

De vorstelijke schrijver dezer brochure, even als velen van het geslacht salm (welken naam de vertaler - ik weet niet om welke reden - verhollandschte in zalm) met eere bekend op het gebied der natuurwetenschappen, had met de proeven waarvan de brochure de uitkomsten meêdeelt, ten doel om de anorganische voeding der planten te leeren kennen. Daartoe liet de Schr. eerst de zaden van eenige graansoort ontkiemen in zuivere kool, of zuiver uitgegloeid zand, zonder toevoeging van eenige hetzij stikstofhoudende, hetzij anorganische stof. Daarna werden proeven genomen onder toevoeging van eenige dier stoffen in een meer of minder zamengesteld mengsel. Uit die proeven leerde de Schr. niet alleen, welke stoffen tot het bestaan en regelmatig voortgroeijen der planten meer of minder noodzakelijk waren, maar ook in welk tijdperk van het leven der plant - bladvorming, bloei, zaadvorming - deze of gene stof meer onmisbaar was. Zulke proeven nu, waarvan den deskundigen de belangrijkheid wel niet behoeft aangetoond te worden, en waarvan ik voor hen die er niet van weten de belangrijkheid niet begeer te bewijzen, werden genomen met witte haver, zomergerst, wintertarwe, zomertarwe, zomerkoolzaad en winterrogge. Ter loops wordt nog bij de proeven van winterrogge vermeld de verschillende invloed van het licht der verschillende tijden van den dag, zoodat er bepaald onderscheid bleek te bestaan of de planten door de morgenzon of door de middagzon beschenen werden. Zeker te regt, verklaart de Schr. dit verschil of brengt het ten minste in verband met de ontdekking der physici, dat in de middaguren in het licht die stralen toenemen, die voor het oog onzigtbaar zijn, maar sterke scheikundige werking hebben. Deze stralen zijn het vooral waaraan de plant behoefte heeft, want haar leven en ontwikkelen is een gestadig spel van scheikundige krachten, zoo sterk, dat het eerst aan de jongste tijden heeft mogen gelukken dat werken van verre na te
bootsen. Die scheikundige stralen zijn het ook die de photograaf uit het

{==502==} {>>pagina-aanduiding<<}
licht noodig heeft, en daaruit laat zich verklaren, waarom in het middaguur zijne lichtbeelden sneller voortgebragt worden.
De Heer pas zou een verdienstelijk werk geleverd hebben, meer dan door de enkele vertaling van het overigens (zooals men uit deze aankondiging zien kan) zeer bruikbare stukje, wanneer hij naar aanleiding van de proef, waarbij die verschillende uitwerkingen van het licht aangewezen worden, zelf nadere proeven geleverd had. De aanwending van eene oplossing van Sulphas Chininae, van chlorophyll, van bloedkleurstof en andere middelen, die de onzigtbare scheikundige stralen in zigtbare en dus eigenlijke lichtstralen veranderen, zou daarbij in de eerste plaats van dienst hebben kunnen zijn. Moge hij nog, wanneer de omstandigheden het hem toelaten, de opgewektheid voelen om die proeven te nemen, die in ieder geval voor de plantenphysiologie, zeer zeker ook voor den tuinbouw en in meerdere of mindere mate ook voor den landbouw van belang zullen zijn.
Als eene soort van aanhangsel tot de brochure worden proeven vermeld, genomen met het doel om te onderzoeken, welke anorganische bestanddeelen den onvruchtbaren heidegrond van Westphalen ontbreken. Door toevoeging van verschillende anorganische stoffen in verschillende verhoudingen vond de Schr. middel om b.v. van witte haver, die op den gewonen heidegrond niet groeijen wilde, krachtige planten te krijgen. Die om zoo te zeggen rondtastende methode van onderzoek des bodems verdient zeker allezins aanbeveling voor velen, die bij het bebouwen hunner gronden oordeelkundig wenschen te werk te gaan, maar die met scheikundige onderzoekingen, waarvan anders de uitkomsten spoediger te grijpen zijn, niet zoo gemeenzaam zijn. In ieder geval is de methode stellig zeer practisch, terwijl bij hare uitkomsten niet eerst nog de proef op de som genomen behoeft te worden.
Uit het aangevoerde zal men zien, dat wie eenigzins belang stelt in wetenschappelijken landbouw zich de geringe kosten van het aanschaffen van dit boekske niet zal behoeven te beklagen, dewijl het, behalve bepaalde bruikbare uitkomsten, nader bekend maakt met eene zeer gemakkelijke, hoewel wat langzame methode van onderzoek, die in het bereik valt van ieder, die met eenig geduld naauwkeurig zijne proefplanten wil en kan gadeslaan.


a.s.







{==503==} {>>pagina-aanduiding<<}

Handwoordenboek der Natuurkundige Wetenschappen, door Corstiaan de Jong. Met zeer vele vermeerderingen geheel vrij bewerkt naar Fleischauer's Physikalisches Lexicon. Afl. 2. (Aga - Beel). Haarlem, J.J. Weeveringh. In roijaal 8vo. f : - 40 per Aflev.

Bij gelegenheid van de aankondiging der eerste aflevering van dit Woordenboek had Ref. gelegenheid om de opmerking te maken, dat de inteekenaren er voor moesten vreezen, dat de toezegging des uitgevers van eene geregelde voortzetting des werks niet vervuld zou worden. Immers na lang gewacht te hebben op eene tweede aflevering, had Ref. eindelijk besloten om van die eerste aflevering maar een voorloopig verslag te geven, niet wetende of eene tweede aflevering wel ooit verschijnen zou. Eindelijk ontving hij eene tweede aflevering, en hij begroet hare verschijning met welgevallen, om de vroeger reeds opgegeven redenen, dat het werk den beschaafde, niet juist gestudeerde (sit venia verbo!) veel nut, en den geleerde veel gemak zou kunnen opleveren. Den laatste vooral, omdat het hem eene geschikte gelegenheid zou aanbieden om aanteekeningen over gemengde onderwerpen, die anders zoo ligt verloren gaan, of die men maar niet maakt, uit vrees dat zij toch te zoek raken, bij elkaâr te houden.
De eerste aflevering deed de vraag uiten, of het Chemische niet wel wat schraal er af gekomen was? De tegenwoordige aflevering geeft reeds bij oppervlakkige inzage blijken van verbetering in dit opzigt. In het geheel schijnt het naar een berigt op den omslag dezer tweede aflevering, dat men voornemens is het werk tot een nog meer zelfstandigen arbeid te maken dan vroeger het plan was, waartoe vooral de ongetwijfeld zeer oordeelkundige opmerkingen van den Heer logeman, den Redacteur zouden ter dienste staan.
Het voorname doel dezer aankondiging is, om getuigenis af te leggen van het voortdurend bestaan dezer onderneming des Heeren j.j. weeveringh, die zich in den laatsten tijd door vele goede, bruikbare uitgaven verdienstelijk gemaakt heeft.
Hopen we alleen, dat het werk zoo spoedig moge verschijnen, als eene degelijke bewerking toelaat. Des noods zou Ref. den reeds vroeger gegeven raad willen herhalen, om langzaam

{==504==} {>>pagina-aanduiding<<}
af te drukken, telkens een deel en portefeuille te houden om het laatste gedeelte spoedig te kunnen afdrukken, en het geheel daardoor zooveel mogelijk op de hoogte des tijds te kunnen houden.
Van tijd tot tijd zal van eenige afleveringen, zoover ze uitkomen, in deze bladen verslag geleverd worden, hetgeen we hopen dat een even gunstig, ja nog gunstiger oordeel zal toelaten dan dat over het reeds geleverde.
En hiermede zij deze uitgave weder aan de bijzondere aandacht des publieks aanbevolen.
3 Julij 1859.


a.s.





De inrigting voor Doofstommen-onderwijs te Rotterdam, of de kunst om Doofstommen te leeren spreken en verstaan, door Dr. B. Meylink. Kampen, K. van Hulst. 1859. In gr. 8vo. 29 bl. f : - 30.

Naar den titel zou men misschien denken, dat men hier het een of andere comediestuk voor zich had; dit is echter niet zoo. De Heer meylink bezigtigde de inrigting voor doofstommen-onderwijs te Rotterdam, liet zich eenige inlichtingen geven aangaande de methode van onderwijs, die hier gevolgd wordt en overtuigde zich van de hoogstverrassende resultaten die dit onderwijs oplevert, zoodat men allen doofstommen hier leert spreken, en wel te beter, te welluidender, naarmate de doofstommen op jeugdiger leeftijd - van 5 jaren b.v. af - aan de inrigting toevertrouwd zijn.
Hij vergelijkt deze uitkomsten met die van het Doofstommeninstituut te Groningen, de eerste inrigting van dien aard in ons land, die in 1790 door den Heer h.d. guyot gesticht werd, op het voorbeeld van eene inrigting van gelijken aard te Parijs bestaande en door den abt de l'epée gesticht, van wien ook de methode van onderwijs die hier gevolgd wordt, afkomstig is. Die vergelijking brengt hem tot de uitkomst, dat het onderwijs te Rotterdam om zijne uitkomsten verre verkieslijk is boven dat te Groningen, waar vinger- en gebarentaal de hoofdmiddelen van onderwijs zijn, en spreken slechts als bij uitzondering geleerd wordt. Welke waarde aan de taal toekomt zoowel voor het individu in de maatschappij als

{==505==} {>>pagina-aanduiding<<}
voor de voortgaande ontwikkeling der maatschappij, wordt door den Heer meylink in het begin zijner brochure wel niet kort en bondig - integendeel tamelijk ‘breit gehalten’ - maar toch vrij duidelijk uiteengezet. Niettegenstaande deze meerdere voortreffelijkheid welke de nieuwe methode van onderwijs aan de inrigting te Rotterdam verzekert, is het echter verre van den Schr. - en billijkerwijze - dat hij laag zou neêrzien op de inrigting te Groningen.
Laat ons hopen dat de uitkomsten door de Rotterdamsche inrigting geleverd, meer en meer zóó overtuigend blijk geven van de voorkeur aan de hier gevolgde methode te schenken, dat men algemeen de oudere methode laat varen. Zeker is er iets pijnlijks in, om een onderwijs, dat reeds zoovele onmiskenbaar voortreffelijke uitkomsten opleverde in een tijd toen men in het geheel geen raad wist om doofstommen iets te leeren, voortaan geheel op te geven, maar toch mogen we hopen het niet te lang te moeten aanzien, dat het te regt gevierde goede tegenover het betere in de verhouding kome van iets, dat betrekkelijk slecht is. Moge spoedig een grondig onderzoek van onpartijdige, onbevooroordeelde regters de waarde van beide methoden nader bepalen; of de in Rotterdam gevolgde Duitsche methode overal bruikbaarder is dan de in Groningen toegepaste Fransche; of er ook gevallen voorkomen, waar de laatste voordeelen oplevert boven de eerste, en dergelijke.
En dat men zich dan naar deze uitkomsten schikke, zonder af te wachten dat men - hetgeen op den duur niet zou kunnen uitblijven - door de uitkomsten zelven in de rigting van het betere gedreven worde.


a.s.






Reis van den Mississippi naar de kusten van den grooten Oceaan, door B. Möllhausen. - Met een Voorberigt van Alexander von Humboldt. - Vertaald uit het Hoogduitsch door Dr. H.C. Michaëlis. Twee Deelen. Met kaart en 2 platen. Zutphen, A.E.C. van Someren. In gr. 8vo. XIX, 360 en 369 bl. f 7-50.

Onderscheiden organen hier te lande hebben reeds hunne ingenomenheid betuigd met dit werk, dat ons bekend

{==506==} {>>pagina-aanduiding<<}
of nader bekend doet worden met de streken van Noord-America's verre westen, die vroeger òf in het geheel niet bekend waren, òf alleen uit berigten van Spanjaarden, toen deze in die streken heerschappij voerden. Maar de hoofdverdienste van dit werk, datgene wat het bepaald aanbevelingswaardig maakt tot meer algemeene lectuur, ligt niet daarin, dat het ons bekend maakt met vroeger geheel of gedeeltelijk onbekende streken. Dan vrees ik zou zelfs de groote aanbeveling: ‘met een Voorberigt van alexander von humboldt’, den uitgever niet den verlangden afzet van exemplaren waarborgen. Immers van America's prairiën en verdere meer of minder woeste streken met zijne bevolking, die zoo zeer ten onregte onder den gemeenschappelijken naam van Roodhuiden zamengevat wordt, meent men al ligt genoeg te weten, wanneer men de romans vooral van james fennimore cooper gelezen heeft. Dat een wetenschappelijk werk over Africa verlangd wordt, laat zich veel meer begrijpen. Op de school immers was Africa altijd het groote geographische raadsel, bijna zoo uitsluitend, dat het niet of ter naauwernood de aandacht trok, dat er b.v. ook van America nog zoo groote streken bijna geheel onbekend waren. En er lag toch ook iets uittartends in, dat het werelddeel, waarvan ten minste de noordelijke kusten reeds sinds eeuwen bekend waren en het noord-oostelijke gedeelte de vroegste zetel der beschaving was, eeuwig onbekend zou blijven. Voor America slechts wat geduld, en in dat land van koortsachtigen vooruitgang zelfs niet zoo heel veel, en men zal er van zelf wel mede bekend worden; van de oostkusten uit door den gestadigen drang naar het westen voor landbouw, veeteelt en nijverheid; van het westen, vooral van Californië uit, door de jagt naar goud! Wanneer dus het werk van möllhausen eene wetenschappelijke beschrijving was van weinig of in het geheel niet
bekende streken van Noord-America, de vertaling daarvan zou ten onzent waarschijnlijk weinig lezers vinden. Wie bekend zou willen zijn met de wetenschappelijke uitkomsten van den in dit werk beschreven togt van den Mississippi dwars door het vaste land tot aan de kusten van den Grooten Oceaan, zou zich moeten wenden tot het officiële ‘Report of Lieutenant whipple’, voorhanden in de boekerij der Koninklijke Akademie van Wetenschappen (zie Verslagen en Mededeelingen dier Akademie, Afdeeling Natuurkunde, IXe Deel, 1e Stuk, bl. clxiii).

{==507==} {>>pagina-aanduiding<<}

Doch het wordt tijd om mede te deelen hoe de Heer möllhausen in staat gesteld werd om het reisverhaal, waarvan ons eene Hollandsche vertaling aangeboden is, te leveren. Van eene reis naar de Vereenigde Staten van Noord-America, waar hij lang onder de Indianen aan den Nebrasca geleefd had, in België teruggekeerd, ging möllhausen in 1853 weder naar Washington, juist toen de regering der Vereenigde Staten van plan was, om drie expeditiën op verschillende breedtegraden naar Californië te zenden, ten einde eene geschikte baan voor een spoorweg op te zoeken. Aan de eerste dezer expeditiën, onder bevel van den gouverneur stevens, werd opgedragen, om tusschen den 47sten en 49sten graad Noorder-Breedte westwaarts voort te gaan, de Rocky Mountains nabij de bronnen van den Missouri en Columbia River over te trekken, en de valleijen dezer beide rivieren met de minst mogelijke afwijkingen te volgen, om naauwkeurig de voordeelen te leeren kennen, welke deze bij het aanleggen van een spoorweg zouden aanbieden. De tweede, onder bevel van den kapitein gunnison, moest op den 38sten graad Noorder-Breedte reizen, dus op de lijn, die den naasten weg tusschen St. Francisco en St. Louis en de bevaarbare wateren van den Mississippi aanduidt, en tevens verlengd zijnde, het gebied der Vereenigde Staten in twee bijna gelijke helften verdeelt. De derde eindelijk, aangevoerd door den luitenant whipple, moest haren weg op den 35sten graad Noorder-Breedte zoeken, om op die lijn in de van water schraal voorziene grasvlakten ten oosten van de Rocky Mountains, en in de eenzame woestijnen ten westen daarvan, uit de nevenstroomen van den Mississippi, den Rio Grande, en den grooten Colorado van het westen voordeel te kunnen trekken. Bij deze laatste
expeditie, wier uitkomsten van dien aard geweest zijn dat het leggen van een spoorweg langs deze lijn de minste zwarigheden schijnt aan te bieden, werd möollhausen als topograaph en teekenaar aangesteld, terwijl hem tevens opgedragen was om naturaliën te verzamelen. (Zie Inleiding.)
Als reisbeschrijving kan men het werk van möllhausen een meesterstuk noemen, onderhoudend, ja zelfs boeijend geschreven, en dat niet alleen voor een beperkten kring van lezers, maar voor ieder die zich bewust is, dat hij niet tot de geheel en al onontwikkelden behoort. Gaat de reis

{==508==} {>>pagina-aanduiding<<}
door streken, die òf om het natuurschoon dat zij aanbieden, òf door eenige andere bijzonderheid de aandacht van den reiziger bezig hielden - de beschrijving daarvan wordt den lezer zoo levendig voor oogen gevoerd, dat men bijna mede ziet en mede reist. En dat gevoel wordt nog levendiger opgewekt, wanneer bij het trekken door eentoonige streken de leden der expeditie elkander onderling vertelden, hetgeen zij op vroegere togten door onbekende streken van hetzelfde werelddeel zelf beleefd of van anderen gehoord hadden. Of bij die verhalen altijd alles waar, of niet soms de eene of andere bijzonderheid wat al te sterk gekleurd, wat al te hoog opgehaald wordt, zou ik niet durven verzekeren. Maar wel, dat er geene tastbare onwaarheden den lezer op de mouw gespeld worden, en dat de onwaarschijnlijkheden ten minste niet grooter zijn dan ze in menig roman - zelfs buiten die van de Fransche school - opgedischt worden. Dit is in ieder geval zeker, dat de Schr., die onder den bescheiden naam van naturaliënverzamelaar dikwijls zelf als verhaler optreedt van het vroeger door hem beleefde, jaren lang onder de Indianen in Noord-America doorgebragt heeft en dus veel beleefd kan hebben, terwijl ik vertrouw, dat hij te veel achting gehad zal hebben voor alexander von humboldt om met die vlag eene lading van vreemde ontmoetingen à la münchhausen te willen dekken. Die aanbevelende Voorrede van den aristoteles onzer eeuw is overigens voor den Schrijver te meer vereerend en kan aan het werk tot grootere aanbeveling gerekend worden, naarmate zij zeldzamer was. En dat von humboldt in zijne lange wetenschappelijke loopbaan niet dikwijls eene dergelijke aanbevelende voorrede schreef, daaraan herinnert hij zelf: ‘In een zoo lang tijdperk van een rusteloos leven heb ik zulke voorreden maar uiterst zelden... geschreven. Deze
werken waren naar tijdsorde: dat van onzen grooten geoloog leopold von buch; de Reis naar de Noordkaap in de Fransche vertaling; de reisbeschrijving van Sir robert schomburgh's gevaarvolle onderneming, om de kusten van Guyana bij Essequibo astronomisch met het meest oostelijke punt van den Boven-Orinoco bij de zendelingsvestiging Esmeralda te verbinden, waar ik van het westen af aangekomen was; de originele uitgave der gezamenlijke werken van mijnen onvergetelijken vriend françois arago, en eindelijk de Oost-Indische

{==509==} {>>pagina-aanduiding<<}
en Thibetaansche reizen van den zoo vroeg gestorven beminnelijken prins waldemar van Pruisen.’
Men ziet - goed gezelschap, waarin het werk van möllhausen op die wijze gebragt wordt.
En zóó den algemeenen inhoud en de wijze van behandeling des werks opgegeven hebbende, zou ik deze aankondiging hiermede kunnen besluiten, dewijl zij toch al te uitvoerig worden zou, wanneer de inhoud in het bijzonder ter sprake kwam. Toch zij den oplettenden lezer dringend aanbevolen zijne bijzondere aandacht te vestigen, vooral op hetgeen over de Pueblo-Indianen, de Casas Grandes in de omstreken van Zuni en hun verband met de Azteken medegedeeld wordt. Vooral tot het nader leeren kennen van die verhouding was de in dit werk beschreven zuidelijke expeditie zeer vruchtbaar, en de gegevens op dezen togt verzameld, hebben reeds aanleiding gegeven tot eene geleerde verhandeling van Prof. buschmann, waarin ook dit onderwerp ter sprake komt (Die Völker und Sprachen Neu-Mexico's und der Westseite des britischen Nordamerika's, in: Abhandlungen der Kön. Akademie der Wissenschaften zu Berlin. Jahrg. 1857. Berlin, 1858. 4o.).
Wat de vertaling betreft, die is niet zeer te prijzen. De stijl is over het geheel tamelijk los, maar Germanismen vindt men, helaas! in overrijke menigte, sommige waarschijnlijk uit overhaasting ontstaan, maar verscheidene ook, waarbij dit niet eens tot verontschuldiging aangevoerd kan worden. En eigenlijk kan overhaasting tegenover het publiek ook als geene verontschuldiging aangemerkt worden; als zoodanig kan zij alleen in aanmerking komen tegenover dengenen die zich van iemands bekwaamheid in eenig vak verzekeren wil. Maar het publiek heeft zeker nooit begeerd eene enquête naar des Vertalers kennis van het Duitsch te doen - heeft zeker nooit gedacht om er aan te twijfelen, en dus komen de Germanismen met hun volle gewigt ten laste van den vertaler. Eenige Germanismen en onhollandsche uitdrukkingen mogen hier naar de rij volgen, voor zoover ze mij in het oog gevallen zijn. Bladz. vii: Voorredenen; 16: geroosterd; 17: Ierlander; 36: een weg teruggaan voor afleggen (Duitsch: rücklegen); 23: oogsten voor oogstten; 35: overlevering van eene groote rivier, moet zeker zijn: (water)vloed, ons zondvloed; 87: ik leid geen gebrek; 107: onwil voor het Duitsche Unwillen; 123: dompig

{==510==} {>>pagina-aanduiding<<}
rollen van den donder voor het Duitsche dumpf, enz.; 126: woedende buffels voor gewonde (Duitsch wund); 132: zij zaten voor gij zaat (Sie sassen); 170: lagen wij ons; 200: een groote toovenaar; 233: verwijderen durfde ik mij niet voor mogt, enz. (Duitsch: dürfte); 237: namelijk voor voornamelijk (Duitsch: namentlich); 275: zonder veel omstandigheid voor zonder veel omslag (Duitsch: viele Umstände); 314: lang gehorende voor langhoornig; 332: voor noodig gerekend worden; 333: oogenschijnlijk voor blijkbaar, een Germanisme waarop ik reeds eens opmerkzaam maakte en die zoo zinstorend is, als ik er maar een ken; 339: op den naam bekend voor bij name; 348: deel der wereld voor het iets geheel anders beteekenende werelddeel.
Men ziet dat de vertaling wel netter had kunnen zijn.
16 July, 1859.


a.s.





Toelichting van de belangrijkheid en de rigting der noordelijkste Spoorwegen in Nederland; door U.G. Schilthuis, Jz., Lid van de Gedeputeerde Staten der Provincie Groningen. Groningen, de Erven C.M. van Bolhuis Hoitsema. 1859. In gr. 8vo. II en 86 bl. f 1-20.

Ofschoon ons Vaderland en de noordelijke provinciën in 't bijzonder met hare onschatbare waterwegen en kanalen niet zoo ver ten achteren zijn, als vele klagers het wel willen doen voorkomen, is toch eindelijk de tijd aangebroken, dat spoorwegen ook voor ons land eene wezenlijke behoefte zijn geworden.
Dat nu elke provincie zich liefst het eerst met dit nieuwe vervoermiddel begunstigd ziet, is waarlijk niet te verwonderen; dat er dus verschillende sprekers optreden, die trachten aan te wijzen, dat het in 't algemeene belang is om die linie het eerst aan te vangen, die ook met het bijzondere belang van hunne provincie overeenstemt, was gemakkelijk vooruit te zien. Wij kunnen dan ook niet anders, dan er ons zeer in verblijden, dat de Heer schilthuis, Lid van de Gedeputeerde Staten van Groningen, de pen opgevat heeft ‘om ook de belangen der drie noordelijke provinciën uitvoerig in het licht te stellen en niet alleen de voor deze meest gewenschte rigtingen der geprojecteerde spoorwegen aan te geven, maar tevens de wenschelijkheid te behandelen van het opnemen der

{==511==} {>>pagina-aanduiding<<}
lijn van Groningen naar de Duitsche Westbaan in de eerste te geven concessie.’
Maar kan de Heer schilthuis in dezen geheel onpartijdig en onbevooroordeeld regter zijn? Wij hebben geen regt om dit van hem te vragen, en hij behoeft zich niet verpligt te achten het bewijs van zijne onpartijdigheid te geven. De voorliefde, waarmede hij de zaak der Noordbaan voor zijne provincie bepleit, zal ons veeleer tot een waarborg verstrekken, dat hij zich de taak, die hij zich voorstelde, niet te gemakkelijk heeft gemaakt. Het komt hier op geene welsprekende redeneringen, maar op wèl en grondig geconstateerde feiten aan.
De Schrijver vond te meer aanleiding om de pen op te vatten, ‘omdat de toestand, de belangen en de behoeften dezer meer afgelegene provinciën veel minder algemeen bekend zijn, dan dit met de zuidelijker gelegene het geval is, zelfs bij hen, die op de daarstelling van spoorwegen den meesten invloed hebben. Hun, die zulks mogten betwijfelen, verzekeren wij, dat bijna alle in druk verschenen stukken en brochures, waarbij de noordelijke spoorwegen nog worden behandeld, zoowel als de courant-artikelen, daarvan het overtuigendste bewijs opleveren.’
Wij gelooven dit wel, maar wij zouden gaarne gezien hebben, dat de Schrijver eenige van de curieuste voorbeelden uit die brochures en dagbladartikelen in zijn geschrift had ingelascht.
Na met een enkel woord melding gemaakt te hebben van vroeger verleende concessiën, en van de redenen, waarom zij geen doel getroffen hebben, gaat de Schrijver over tot de beschouwing der lijn van Harlingen over Leeuwarden, Groningen tot aan de Duitsche Westbaan. Hij verdeelt zijn onderzoek in drie afdeelingen. Eerst handelt hij over de lijn van Harlingen over Leeuwarden in regte lijn naar Groningen; ten tweede over de lijn van Groningen over Winschoten naar de Westbaan, en ten derde over de rigtingen zuid- en oostwaarts, van het punt van aansluiting aan de Westbaan af gerekend. De Schrijver poogt dan met de meeste naauwkeurigheid het hooge belang van elk punt in het licht te stellen.
Wat de lijn van Harlingen naar Groningen betreft, vinden wij hier feiten vermeld, die aangaande het drukke handelsverkeer in de noordelijke provinciën eene getuigenis geven,

{==512==} {>>pagina-aanduiding<<}
welke de gedachten van velen onzer landgenooten ver te boven zal gaan. Zoo zijn er in het jaar 1858, met de verschillende diligence-diensten van Groningen naar Leeuwarden of Harlingen of tusschengelegene plaatsen, niet minder dan 16,756 personen vervoerd. Dit cijfer bevat echter alleen de diensten, welke doorgaan van Harlingen of Leeuwarden naar Groningen. Maar er zijn buitendien ondernemingen, welke dagelijks van Harlingen naar Leeuwarden en van vele dorpen in de provincie Groningen en Friesland, aan die route gelegen, zoo niet dagelijks, dan althans op marktdagen, eene aanzienlijke menigte reizigers vervoeren.
Zoo zijn ook de mededeelingen over het vervoer van vee zeer belangrijk.
Nog veel belangrijker mag men achten, wat door den Heer schilthuis wordt geopperd met betrekking tot de lijn van Groningen tot de Duitsche Westbaan. Dit gedeelte is zelfs in de concessie sloet-reuchlin niet opgenomen. De vraag is hier: zal de Noordbaan in ons vaderland aan het Duitsche spoorwegnet aangesloten worden te Rheine of hoogerop? Opmerkelijk is het, dat de Gedeputeerde Staten van Friesland, hoewel erkennende, dat eene spoorwegverbinding van Leeuwarden over Zwolle en Rheine met Duitschland voor Friesland van het allerhoogste belang zoude zijn, in een rapport van 5 Nov. 1857 toch verklaren ‘dat eene aansluiting over Groningen naar de Hannoversche grenzen, met verbinding van den Emderspoorweg bij Leer of eenig ander daar gelegen punt, het meest en bovenal dienstig zoude zijn om de belangen van dat gewest en deszelfs ingezetenen te bevorderen.’
De Schrijver geeft daarop een verslag van hetgeen er door eene commissie uit de Staten van de provincie Groningen gedaan is, om de drie volgende punten te onderzoeken: 1o. of het Hannoversche gouvernement eene aansluiting van uit (!) onze provincie met de Westbaan verlangt, 2o. zoo zulks het geval is, op welk punt, en 3o. of dat gouvernement de kosten der lijn op zijn grondgebied en de daaraan verbonden waterstaatswerken voor zijne rekening nemen, of verlangen zoude, dat zulks ten laste kwam van degenen, die de lijn van Groningen naar de Hannoversche grenzen daarstelden.
Het onderzoek, dienaangaande te Weener, Leer en Aschendorf gedaan, leidde tot de overtuiging, dat de regering van

{==513==} {>>pagina-aanduiding<<}
Hannover wèl genegen zoude zijn tot zulk eene aansluiting; dat deze aansluiting aan de Westbaan het doelmatigst zal kunnen geschieden bij Ihrhove, omdat dit de meeste hoop geeft om de verschillende belangen van de steden Leer en Weener te vereenigen; dat echter voor alsnog niet te denken is, dat de regering van Hannover de verbinding van de Nederlandsche Noordbaan met de Duitsche Westbaan zelve niet zal ondernemen. Wij achten hier vooral van het hoogste belang, dat Hannover geenszins, zooals men dikwijls meent, door eene overeenkomst met Pruissen verhinderd zoude zijn, om de concessie tot deze aansluiting te geven.
De rigting, aan welke de Schr. de voorkeur geeft, is van Groningen zoo kort mogelijk ten zuiden van het Winschoter Diep in eene genoegzame regte lijn op Winschoten, en van daar ten noorden van de Aa, om de gemeente Beerta te doorloopen en nabij de Nieuwe Schans over de grenzen te gaan. Daardoor komt de weg in de nabijheid van zeer aanzienlijke en welvarende gemeenten, die te zamen eene zeer bedrijvige bevolking hebben van 50,780 zielen. Hij vermeldt daarbij, dat niet minder dan 616 bodems van Nederlandsche zeeschepen in genoemde gemeenten te huis behooren, dat door de gemeente Hoogezand, aan die lijn gelegen, op gewone dagen 8 diligences en 16 à 20 barges en trekschuiten, en op de twee marktdagen van Groningen 12 diligences en 34 schuiten passeren; - dat één aldaar gelegen verlaat, bij een matigen watertol, eene jaarlijksche pacht opbrengt van f 13,588; - dat de drie tollen op den weg van Winschoten naar de Hannoversche grenzen voor f 7840 jaarlijks zijn verpacht, hoewel de tolgelden slechts 50 pct. bedragen van die op de rijkswegen. Inderdaad feiten, die niet buiten aanmerking mogen blijven bij de berekening der toekomstige opbrengst van den geprojecteerden spoorweg.
Eindelijk gaat de Schrijver over tot het betoog, hoe aanzienlijk de geheele noorder spoorweg in waarde en belang zal toenemen door eene verbinding met het buitenland.
Wij kunnen hier onmogelijk alles opnoemen, wat door den Schrijver wordt aangevoerd om het belangrijke vervoer aan te wijzen, hetwelk tusschen Emden, Leer en Weener en de provinciën Groningen en Friesland plaats heeft; wij bepalen ons tot een enkel punt. In 1856 heeft de waarde aan boe-
{==514==} {>>pagina-aanduiding<<}
ken, manufacturen, veelal per as langs die lijn ingevoerd, ruim f 100,000 bedragen. Uit Hannover werden ingevoerd 208,120 pond boter en eene aanzienlijke hoeveelheid gerookt vleesch, spek, eijeren, enz. Te Nieuwe Schans werden ten uitvoer aangegeven 40,200 mudden haver. Alleen van rundvee werden in 1855 uitgevoerd 3864 stuks, en in 1856 ingevoerd 3895 varkens. Na dien tijd is dit vertier, wat het rundvee betreft, wegens de longziekte zeer verminderd. Wat het vervoer van personen en goederen betreft, is het opmerkelijk, dat de eerste tol aan de Nederlandsche grenzen in Hannover, op den weg van Nieuwe Schans naar Weener, de tol is, welke in het geheele koninkrijk, op één na, het meeste opbrengt.
Nu de concessie voor de lijn van Bremen naar Oldenburg gegeven en er tot een spoorweg van Bremen naar Geestemunde nabij den mond van den Wezer besloten is, zal de noorder spoorweg daarbij zeker aanzienlijk winnen. Het vervoer van alle soorten van slagtvee naar Engeland zal over de geheele lijn allerbelangrijkst worden, omdat zij zich van Harlingen tot aan den mond van den Wezer uitstrekt en verreweg den gemakkelijksten en veiligsten weg voor dit vervoer aanbiedt.
De Schrijver gaat daarna over om aan te toonen, hoe de geprojecteerde spoorweg niet alleen in het belang van Groningen en Friesland, maar niet minder in het belang is van de overige Nederlandsche provinciën, bijzonder van de Hollandsche koopsteden, met name de hoofdstad van het rijk, en wel bepaaldelijk de verbinding van Groningen met de Westbaan en verder met Geestemunde, welke verbinding bij de bestaande en geprojecteerde spoorwegen de kortste vereeniging uitmaakt van den Wezer met het IJ en de Maas. De weg toch van Bremen naar Zutphen over Rheine bedraagt 343 mijlen, terwijl diezelfde weg over Groningen slechts 293 mijlen lang is. De weg van Rheine over Leer en Groningen naar Harlingen is 250 mijlen, dezelfde weg over Zutphen en Groningen is 315 mijlen lang. Zutphen en andere zuidelijke provinciën, gelijk eveneens de handelsteden Amsterdam en Rotterdam, zullen dus door de Noordbaan, zoo die aan de Duitsche Westbaan wordt aangesloten, 50 mijlen nader bij Bremen komen.
Hij weêrlegt daarop twee bedenkingen, die tegen de verbinding van Groningen met de Westbaan gemaakt zijn: 1o. dat zij de lijn Leer-Rheine zoude voeden ten koste der Nederlandsche

{==515==} {>>pagina-aanduiding<<}
spoorweglijnen, en 2o. dat zij nadeelig zoude zijn voor den handel van Amsterdam, Rotterdam en andere Zuid-Hollandsche steden met Duitschland.
Dan gaat hij over tot de beschouwing van de lijn van Groningen of van Leeuwarden naar Meppel. Na vooraf het onraadzame aangewezen te hebben van de door sommigen voorgeslagen rigting van Leeuwarden op Beesterzwaag of Dragten, en van daar met een tak naar Groningen en een ander naar Meppel, - waardoor het geheele spoorwegstelsel in de noordelijke provinciën altijd een gebrekkig werk zoude blijven en genoegzaam de geheele provincie Drenthe buiten de spoorwegcommunicatie gesloten zoude worden, - treedt hij in een naauwkeurig onderzoek, aan welke lijn de voorkeur dient gegeven te worden, aan die van Leeuwarden over Heerenveen of aan die van Groningen over Assen naar Meppel. De Schrijver wijst hier vooral het hooge belang van de laatstgenoemde lijn aan, en laat dan het daaruit af te leiden oordeel aan den bescheiden lezer over. Kortelijk maakt hij ook nog melding van den zijtak van Groningen naar Delfzijl, ‘eene lijn van 28 mijlen lengte, waardoor geheel Nederland in verbindtenis zoude gesteld zijn met dat uitmuntende zeegat, gelegen op den noordoostelijken hoek van het land.’
Wij hebben meer een verslag dan eene kritiek van het werk van den Heer schilthuis gegeven. Het groote pleit over de vraag, welke rigting men aan de geprojecteerde spoorwegen geven zal, is nog hangende. Onder de vele stemmen, die zich daarover laten hooren, vernemen wij nu ook de stem van een Groninger, die door zijne maatschappelijke positie geheel geregtigd en tevens in staat is om een woord mede te spreken.
Wij achten dit geschrift eene van de afdoende stemmen in deze kwestie, omdat hier eene menigte feiten worden geconstateerd, die allen zamengenomen voor de zaak in geschil van het grootste belang zijn. Zij die eenmaal tot de eindbeslissing in deze zaak zullen geroepen worden, mogen dit geschrift niet ignoreren. Zij moeten de door den Heer schilthuis aangevoerde feiten mede op de weegschaal leggen. De door hem zoo grondig en bondig bewezen noodzakelijkheid om de spoorweglijn van Harlingen over Leeuwarden naar Groningen, via recta, voort te zetten tot aan, ja tot over de grenzen, zoo

{==516==} {>>pagina-aanduiding<<}
het zijn moet, en met de Duitsche westbaan te verbinden, - is een punt van te veel belang, dan dat het bij de beraadslagingen over de eventuële rigting der spoorwegen buiten rekening mag gelaten worden. Al ware het dit punt alleen, dan zoude het publiek den Heer schilthuis dank verschuldigd zijn, dat hij dit met sprekende feiten en cijfers heeft aangewezen.
Wat de uitslag van het lang gerekte wikken en wegen over de rigting der geprojecteerde spoorwegen zijn zal - dat zouden wij niet vooraf durven bepalen. Maar zoo wij, alle provinciale belangen ter zijde stellende en alleen op het groote belang des vaderlands ziende, het durfden wagen de toekomst te voorspellen, dan houden wij ons overtuigd, dat de gezonde, praktische zin, onzen landaard eigen, er eindelijk toe zal moeten komen, om
1o. spoorwegen aan te leggen, en
2o. daarmede een aanvang te maken, dat men uitgaande van Harlingen, hetwelk voor de noordelijke provinciën de poort van Engeland is, regt door over Leeuwarden en Groningen een weg legge, die Harlingen met Noordelijk- en Midden-Duitschland verbindt.
Wij voegen er één wensch bij: dat dit spoedig geschiede! (*)
r.


Bijdragen tot de kennis van den tegenwoordigen staat der provincie Groningen. Uitgegeven door de commissie voor de statistieke beschrijving der provincie Groningen. 1ste en 2de Stuk. Te Groningen, bij de Erven C.M. van Bolhuis Hoitsema. 1858. In 8vo. 108 bl. f 1-25.

Deze zeer merkwaardige uitgave verdient op prijs te worden gesteld, en moge een voorbeeld zijn, dat in de andere provinciën van ons vaderland navolging vindt. Deze bijdragen moeten beschouwd worden als een voorloopige arbeid, eene voorbereiding voor de uitgave van het groote werk, tot welks zamenstelling de in den titel genoemde commissie zich verbonden heeft. Wij meenden eerst in deze bijdragen een eenigermate overbodigen arbeid te zullen aantreffen, en eene afzonderlijke mededeeling er in te zullen ontvangen van een gedeelte van de algemeene rijks-statistiek. Maar al spoedig bemerkten

{==517==} {>>pagina-aanduiding<<}
wij dat dit niet zoo was, dat wij niet alleen eene meer uitvoerige statistiek dan die van de rijks-opgave in de bijdragen ontvangen, maar vooral ook eene meer beredeneerde statistiek, die van de cijfers een pragmatisch gebruik maakt.
Of het leveren dezer Bijdragen aan bevoegde handen is toevertrouwd? Lees slechts in de Voorrede, hoe de commissie en hare secties zijn zamengesteld, en gij zult u er van overtuigd houden, lezer! dat men een uitmuntenden arbeid van eene vereeniging van zulke mannen mag verwachten, en het zal u niet verwonderen, dat zij bijdragen hebben geproduceerd, welke door Prof. vissering (Gids, Maart 1859) een model genoemd zijn van naauwkeurig onderzoek en goede bewerking. De inhoudsopgave van deze beide stukken zal ook voldoende zijn, om het vertrouwen op het voortreffelijke van dezen statistischen arbeid te wekken. Wij laten ze hier volgen. Mr. h.o. feith en Dr. g. acker stratingh leverden de Aardrijks- en Geschiedkundige schets van den toestand der provincie G.; g.a. venema, Bijdragen tot de kennis van de aardrijkskundige gesteldheid der provincie G.; h.a. wijnne behandelt de Huishoudelijke toestand der arbeidende klassen in de prov. G.; dezelfde en g.j. weyland geven eene Bijdrage tot de kennis van de instellingen ter voorkoming van schade in de provincie G.; c. brunings en g.a. venema, Bijdragen tot de hydrographie van de prov. G. De statistiek van de ambachtsen fabrijksnijverheid in de prov. G. in 1856 vergeleken met 1819 wordt behandeld door u.g. schilthuis, j.z., terwijl eindelijk Dr. s.e. stratingh zijne krachten gewijd heeft aan eene Bijdrage tot de statistiek der sterfte in de stad Groningen. Wanneer men deze laatste bijdrage vergelijkt met de opgaven in de Rijks-statistiek, zou men bij oppervlakkige beschouwing een aanmerkelijk verschil meenen te bespeuren in de cijfers; als men de zaak wat nader onderzoekt, zal men
bevinden dat dit verschil alleen in schijn bestaat, en hieruit te verklaren is, dat de Rijks-statistiek slechts over 12 jaren loopt en deze bijdrage zich uitstrekt van 1827-1856.
Wij bevelen de uitgave dezer Bijdragen ten zeerste aan, en zien met verlangen de verschijning van volgende stukken te gemoet, terwijl wij de commissie van harte toewenschen, dat zij de groote taak welke zij op zich genomen heeft, in haar geheel moge ten uitvoer brengen op even degelijke wijze, als waarvan zij voorbeelden in deze Bijdragen geleverd heeft.



{==518==} {>>pagina-aanduiding<<}

Edward Crimsworth, of het leven van een Onderwijzer. Een Verhaal door Currer Bell, Schrijfster van: ‘Jane Eyre’, ‘Shirley’, ‘Villette’, enz. Groningen, de Erven C.M. van Bolhuis Hoitsema. 1859. In gr. 8vo. VI en 304 bl. f 2-90.

Het is eene beleefdheid van den vertaler, dat hij het niet noodig geoordeeld heeft, om naast den pseudoniem den waren naam te plaatsen; want hij kon veronderstellen, dat elke lezer charlotte bronte wel kent. Het kan ook wel eene beleefdheid zijn, dat hij achter de drie titels van hare vroegere werken een vleijend enz. heeft geplaatst, ofschoon ieder weet, dat er niets anders van haar in druk verschenen is; in de vreemde interpunctie echter van den titel zie ik noch beleefdheid, noch slimheid. En het is mij tamelijk onverklaarbaar, waarom hij den titel: ‘The Professor, a tale’, veranderd heeft in ‘Edward crimsworth, of het leven van een onderwijzer. Immers die onderwijzer (Professor) heet william crimsworth: hij en in geenen deele zijn broeder edward is de hoofdpersoon.
Om nu maar in éénen adem door met den vertaler af te rekenen, - Miss bronte had een beteren vertolker verdient. Want om zich door het Eng. woord like te laten verleiden, om (zooals in I, bl. 41) te vertalen: ‘Hoe goed gelijkt gij op K.?’ (n.b. eene stad!) dat is wat al te erg. Andere stuitende voorbeelden van vertaling volgens de methode voetstoots, als: en vond (er) een; zij gaf mij (er) een; God wil (het) niet, zijn er niet weinige. Doch over het algemeen is de vertaling toch nog beter dan men uit die enkele flaters misschien zou opmaken. C.b. echter moest met meer studie vertaald zijn.
Charlotte bronte is geene schrijfster van alledaagsch maaksel. Er is in de laatste jaren in Engeland vrij wat over haar geschreven en zij is eene letterkundige celebriteit geworden. Miss martineau heeft hare pen geleend tot eene biographie van de geheimzinnige onbekende, en e. montegut heeft haar naam op de bladen der Revue des deux Mondes in triumph over de wereld gevoerd. In navolging van hem zijn ook in ons Tijdschrift (Jaarg. 1857, No. XIV en XV) haar persoon en haar werk besproken, en wil men regt genot en begrip hebben van hare geestesproducten, dan raad ik met alle magt waarmede ik raden kan, de lezing van die beide opstellen aan.

{==519==} {>>pagina-aanduiding<<}

Nadat c. bronte de Engelsche letterkundigen door haren Jane Eyre had verbaasd, werd dit eerste meesterstuk spoedig door Shirley en Villette achtervolgd. En hiermede was hare letterkundige loopbaan, en ook haar werkkring hier beneden, gesloten: lijden en inspanning hadden te vroeg de levenskracht verteerd, die door vreugde en genot te weinig gevoed was geworden.
Eerst na haren dood verscheen The Professor. Echter is deze roman niet het laatste werk der geniale schrijfster geweest; ja hij mag in zeker opzigt niet onder hare werken gerangschikt worden. Haar echtgenoot, de predikant nicholls, deelt ons in een naschrift op hare voorrede mede, dat de stof van dezen roman door haar in Villette gebruikt en verwerkt is. Ofschoon dus oorspronkelijk wel voor de uitgave bestemd, is hij toch door het verschijnen der omwerking slechts tot eene studie, eene schets geworden. Dat hij echter tot de posthume uitgave er van besloten heeft, is den bewonderenden echtgenoot niet alleen te vergeven; maar wij hebben er eene bijdrage te meer door voor de kennis van haren rijken geest. Wel is het de grondstof van Villette, maar het getuigt van den rijkdom en de scheppende kracht harer verbeelding, als wij beiden vergelijken. Werkelijk is het hoofdbeloop hetzelfde: de arme persoon, die uit Engeland naar België oversteekt, om zonder eenige liefelijke of schitterende gave door arbeid, door arbeid alleen, zijn bescheiden deel der wereld af te dwingen. De indruk dien het vasteland op den vreemdeling - vreemdeling in den volsten zin - maakt, de typen der hoofdpersonen, zij zijn met wijzigingen in den vorm geheel dezelfde. En toch wat groote verscheidenheid! lees gerust Crimsworth, al hebt ge met Villette kennis gemaakt, hoewel het vrij wat belangrijker zou zijn om eerst Crimsworth en dan Villette te lezen. Want eerst in den laatste ziet ge c. bronte in hare volle kracht, die geheimzinnige kracht, waardoor zij die soort van angstige gejaagdheid, die haar zenuwgestel eigen, en vooral op het vasteland haar deel was, - u door elke bladzijde levendiger mededeelt en dieper in uw gansche wezen doet doordringen. Maar toch is het er zeer verre af, dat de Edward Crimsworth
zoo ver beneden Villette zou staan, dat na de uitgave van dezen de eerste beter en portefeuille gehouden zou zijn. Integendeel heeft hij in allen gevalle boven

{==520==} {>>pagina-aanduiding<<}
Villette iets van dat frissche vooruit, waardoor de eerste opwelling boven het zorgvuldiger gepolijste, de schets boven de omwerking zoo ligt uitmunt. Inleidingen die wat al te lang, tusschengeweven philosophaties die wat al te fraai, en redeneringen die wat al te uitvoerig zijn, maken de lezing van Villette wel eens wat vermoeijend. Het meer sobere van Edward Crimsworth heeft ook zijne verdienste.
En, om ons nu bij dezen te bepalen, hij moge in sommige opzigten achterstaan bij de andere scheppingen van de Engelsche predikantsdochter, als het werk van haar blijft hij de meest aandachtige lezing overwaardig. Hij heeft minder dat verheven mystieke, dat slechts enkele lezers ten volle zullen waarderen, maar daardoor zal hij niet minder in den smaak van het algemeen vallen. En het eigenaardige, ja geheel eenige karakter van Miss bronte's werken vindt men er ook geheel in weder. Het is bij de lezing harer romans een vereischte om met het leven en de lotgevallen der schrijfster bekend te zijn. Eerst dan zal men ze genoeg waarderen en begrijpen. Een der eerste redenen toch waaruit zich de opgang en de invloed dezer schrijfster laat verklaren, is juist dit, dat ze geheel en eenig en alleen zich zelve, hare gedachten, hare levensbeschouwing, haar diepe en rijke zieleleven er in nederlegt; het is waarheid die zij geeft, wel eene subjective maar ook hoogst zuivere waarheid. En zij kon zich vergenoegen met zich zelve alleen te geven, omdat er in hare rijke en regtschapen ziel eene wereld was, waarin zij slechts behoefde te laten zien, om belangwekkend te wezen. Laat eene gewone vrouw als predikantsdochter met ontberingen en leed hebben te worstelen, genoodzaakt zijn om met hare mate van schuchterheid in eene groote vreemde stad in zulk eene betrekking haar levensonderhoud te zoeken, en het beproeven om hetgeen zij ondervonden en gedacht heeft, in den romantischen vorm der wereld te lezen te geven. Het zou klagen en verveling zijn, niets anders. Maar wat c. bronte geeft is niet neerdrukkend, maar versterkend voor den naar ligchaam en geest minder bedeelde; het is niet eentoonig, maar verrassend door nieuwheid en rijkdom.
Zij staat in zeker opzigt alleen in het gilde der romandichters; daarom is zij vreemd, maar toch zeer verre van zonderling. Geene jagt naar zonderlingheid, maar groote zedelijke

{==521==} {>>pagina-aanduiding<<}
moed doet haar schrijven, ja dwingt haar tot schrijven: ‘de nood is haar opgelegd.’ Zij heeft ondervonden en weet, dat de wereld minacht en niet telt al wat zich niet zelf op den voorgrond stelt, al wie niet met innemende schitterende eigenschappen haar verblindt; - en toch voelt zij aan zich zelve, dat er onder die min geachten, met den stempel der nietsbeduidendheid geteekenden, kunnen zijn van oneindig hoogere waarde dan tallooze andere flonkerlichtjes, die hoog staan aan den maatschappelijken hemel.
Welnu, dit is hare roeping, om op te treden als de voorvechtster dier verstootelingen naar de wereld, maar niet naar den geest. Zij wil hen regt doen wedervaren, hen opbeuren, en vooral hun iets mededeelen van die namelooze zedelijke kracht, die zelfgenoegzaamheid, waardoor zij zelve in zulken toestand zich gesteund vond en verheven zelfs boven die verhevelingen in schijn. Niet door de hardheid van die positie te bemantelen of onder bloempjes van phantasie te bedekken, maar door ze regt onder de oogen te zien, daardoor komt de kracht om er zich boven te verheffen. Ook zij zelve heeft het gedaan, juist door haren levendigen zin voor al wat waarheid en regt en pligt is. Dat is ook het karakter, als ik het zoo noemen mag, van hare romans, een onbedorven, nameloos levendig gevoel voor waarheid, regt en pligt, in den grond slechts een en hetzelfde beginsel, het beginsel van regt. Zij kan niet worden met die Belgische meisjes, immers - zij liegen; dus is er niets meê aan te vangen. Hare hoofdpersonen staan zoo vast in hun gevoel van pligt, dat men al aanstonds gevoelt, dat het ondenkbaar is, dat zij zonde, dat zij eene dwaasheid of eene laagheid zouden doen.
Haar werk als romanschrijfster is dan ook van geheel anderen aard, dan in den regel de roman is. Haar hoofddoel is niet den lezer te vermaken door afschuwelijkheden aan den eenen, door idealistische liefelijkheden aan den anderen kant; zij wil alleen de waarheid, de waarheid die in haar is mededeelen, en die waarheid kan niet anders dan leerzaam zijn. Wel is zij zich bewust, dat zij ook rekenen moet met den smaak des publieks, en kiest daarom den vorm des romantischen verhaals; maar toch heeft ook daarbij haar zin voor waarheid en werkelijkheid de overhand. Doch het is eene gezonde werkelijkheid, een echt realismus. Er wordt veel geschermd met

{==522==} {>>pagina-aanduiding<<}
dien naam realismus, die bij voorkeur gegeven wordt aan eene rigting onder de romanschrijvers, die voorgeven de werkelijkheid te schilderen, omdat zij slechts de donkere, de slechte zijde hunner maatschappij doen zien. Maar die afschuwelijke werkelijkheid wordt door hen zoodanig voorgesproken, verdedigd en in een verleidelijk licht gesteld, - geïdealiseerd in een woord, dat zij niet anders zijn dan groote idealisten, slechts in omgekeerden zin, idealisten van het rijk der hel.
Bronte's rigting is daarentegen in dien zin realismus, dat zij het goede tracht voor te stellen en te verdedigen in zoo veel mogelijk alledaagschen vorm, met versmading van alle uitwendig vertoon, van al die overliefelijke beelden en versierselen, waarin velen de aantrekkelijkheid zoeken. Zelfs kenmerkt zij zich door eene zeer sterke neiging naar al wat prozaïsch, alledaagsch en nederig is. Duidelijk en moedig spreekt zij deze hare rigting uit in hare voorrede:
‘Het was mijn plan, dat mijn held zich door het leven zoude heenworstelen, zooals ik werkelijk levende menschen zich hun pad had zien banen; dat hij nimmer een stuiver zoude verkrijgen, dien hij niet had verdiend; dat geene onverwachte wendingen der fortuin hem op eens tot rijkdom en een hooger stand zouden verheffen; dat, hoe klein ook de som om in zijne nooddruft te voorzien mogt zijn, hij die in het zweet zijns aanschijns zoude verdienen; dat, voordat hij eene haven zoude vinden om er zich in neêr te zetten, hij ten minste ter halver hoogte den heuvel der inspanning beklommen moest hebben; dat hij zelfs geen schoon meisje, noch eene dame van rang zoude huwen. Als een Adamszoon zoude hij het lot van adam deelen, en zoude hij een levensbeker uitdrinken, waarin de vreugde op eene matige wijze gemengd was.’
Een zeker gevoel van beklemdheid overvalt u, wanneer gij haar zoo haren weg hoort afbakenen. En toch, volgt haar gerust op dien weg: er is geen gevaar, dat de lezing u eentoonig of ter neêrdrukkend zal voorkomen. - Ja, zij heeft hare belofte gestand gedaan. Haar william crimsworth zal noch van adellijke ooms, noch van den schatrijken broeder een penning om niet ontvangen; door eigen inspanning, ontbering en door zijn oud-Engelsch stijve, zelfgenoegzame karakter houdt hij zich staande, en bakent zich zijn weg. Zijne frances

{==523==} {>>pagina-aanduiding<<}
is schoon noch liefelijk noch rijk, en zij beminnen elkaâr met niet meer dan menschelijke liefde. Maar de wijze waarop dat verhaal voor u ontwikkeld wordt, is zoo vetre van alledaagsch; de gedachten die daarbij uit het volle hart der schrijfster opwellen, zoo edel en grootsch, bij al hare positiviteit; hare opmerkingen zoo fijn gevoeld, dat de lezing in vele opzigten verkwikkend genoemd mag worden.
Er is haar wel eens verweten eene neiging tot het zonderlinge, tot de bespreking van zulke toestanden en eigenaardigheden, die de Engelschen forbidden topics noemen, punten, die gewoonlijk in romans niet worden aangeroerd. Zeker is dit het geval; zij bepaalt dikwijls uwe aandacht bij die onbeschrijfelijke kleinigheden in het dagelijksche leven, bij zulke platprozaïsche nesterijen, waar gij den mensch niet in het gewone galacostuum, maar (sit venia verbo) als in nachtgewaad ziet. De onhandigheden en verlegenheid van een paar verliefden in tête-à-tête (b.v. bl. 247 en volgg.), en, op ontelbare plaatsen, die kleine kinderachtige gedachten, die elk mensch heeft, maar zelden aan zijn broeder en nooit aan het papier toevertrouwt, - waagt zij onder de aandacht te brengen. Maar dit is juist eene van hare krachtige zijden, en geen gebrek, omdat het geheel overeenkomstig hare natuur is, een gevolg van haren zin voor de doodeenvoudige werkelijkheid. En zij doet het zóó juist, zij is zóó volkomen te huis in deze kleine onbekende achterhoekjes der menschelijke ziel, dat hare voorstelling daarvan iets ten hoogste verrassends heeft. Hare personen zijn geene halfgoden en titanen en hare feiten geene donderslagen, maar zij schetst u die personen, hunne karakters, hunne gedachten tot in de allerfijnste nuances, ze ontleedt ze microscopisch; zij weet met de treffendste juistheid elken blik, elk onwillekeurig gebaar, elke spiertrekking des gelaats, elk schijnbaar nietsbeduidend woord te doen uitkomen, - zonder in 't minst iets van kleingeestigheid te hebben. Hare wereld is klein, en haar gedachtenkring beperkt, zooals niet anders zijn kon bij de hoogst gebrekkige ontwikkeling dezer in vele opzigten slecht bedeelde vrouw. In zooverre staat zij daarom zeer verre achter bij de mannelijke colossussen bulwer, thackeray, dickens, kingsley;
maar in dien microcosmos is zij te huis meer dan eenig ander, en door het glas van haren

{==524==} {>>pagina-aanduiding<<}
phantasierijken geest gezien, is hij dikwijls belangrijker dan de meer grootsche tooneelen van anderen.
Er kan iets anders van haar gezegd worden. Terwijl ze meent zoo ten eenenmale niets anders dan de platte realiteit te geven, idealiseert zij in haren kring toch ook in hooge mate. Dat zij, terwijl zij meent dat haar held geen stuiver heeft verkregen dien hij niet had verdiend, daarbij vergeet, dat zijne ooms hem toch eene gestudeerde opvoeding te Eton hebben laten geven - geene kleinigheid - willen wij niet te hoog aanschrijven. Maar in het algemeen is hare werkelijkheid nog zeer ver van het troostelooze en alledaagsche, dat de werkelijke werkelijkheid heeft. Het vette dezer aarde moge crimsworth en frances niet toegesmeten worden, wat zij ondernemen gelukt hun toch tamelijk wel; zij mogen niet schoon zijn, zij hebben toch beiden zulke zeer eigenaardige, hoogst zeldzame en uitstekende gaven naar den geest, dat zij ver boven het gewone peil staan niet alleen, maar dat de grenzen van het werkelijk bestaande bijna worden overschreden. Ook dit is idealismus, slechts van ligchamelijke en sociale toestanden, of schitterende gaven, op meer degelijke en solide eigenschappen des geestes overgeplaatst. Maar deze betrekkelijke inconsequentie is vooreerst geheel natuurlijk bij c. bronte, die wel eene zeer positive maar toch alles behalve eene plat prozaïsche persoonlijkheid is; ten anderen is het een noodzakelijk vereischte, zal de roman zich verheffen boven eene bloote chroniek des dagelijkschen levens. Geene drooge chroniek, maar een waar beeld, altijd fraai, moet de romanschrijver leveren. En in allen gevalle is zulk idealismus een zeer gezond idealismus.
Engeland is zoo rijk aan zoogenaamde zedelijke of godsdienstige romans, wier ontzettend flaauwe, niets leerende, nietsbeteekende water-en-melk-godsdienstigheid, maar al te gretige opname bij ons vindt, tot eene treurige getuigenis van den trap des godsdienstigen levens bij ons.
Maar wil men romans, óók van diep zedelijken inhoud, en met gezonde godsdienst doortrokken, niet vernist, en daarbij van époquemakende letterkundige beteekenis, - dan leze men c. bronte's werken, en daaronder óók haar posthume werk Edward Crimsworth.


d - d.






{==525==} {>>pagina-aanduiding<<}

Oost, West, t'huis best. Genre-stuk; door Oom Adam (Dr. C.A. Wetterbergh). Amsterdam, Gebroeders Binger. 1859. In 8vo. f 2-90.

Gaarne zou ik eens een woord willen wisselen met dien Mijnheer c.e., die bij de vertaling van Oom adam's genre-stuk zóóveel genot heeft gesmaakt, dat hij zijn lezers hetzelfde genoegen toewenscht, - want ik vrees dat negen van de tien met mij zullen zeggen dat het gerust onvertaald had kunnen blijven, indien ten minste de schuld niet aan den Vertaler zelf ligt, en hij niet met het geheele werkje heeft geleefd als met den titel. Deze is in het oorspronkelijke: Hemma, dat eenvoudig beteekent: te huis, en dus op den zeer kalmen inhoud veel beter toepasselijk is dan: Oost, West, t'huis best, welke woorden ons terstond een aan de rust voorafgaand zwerven in de gedachten brengen. Het verhaal onderscheidt zich niet door een levendigen stijl, noch door afwisselende tooneelen: het is huiselijk, ja, tot platheid toe. Als de Schrijver aan zijne verbeelding den vrijen loop laat, worden zijne metaphoren dikwijls zonderling en moeijelijk te vatten; ik zou b.v. gaarne eens van hem de juiste explicatie willen hooren van de regels, waar de menschen bij broodjes in een bakkers-oven worden vergeleken, en ik schrijf het aan mijne geringe natuurkundige kennis toe, dat ik mij ook geen regt begrip kan maken van compasnaalden die zich een Noorden kiezen, en dat behouden ‘zonder er zich om te bekommeren waarheen de magnetische stroom later gaat. Tot hiertoe heb ik gemeend dat er nog zoo iets bestond dat men declinatie noemt, waaraan de compasnaalden niet geheel vreemd waren, en dit hebben mogelijk meer menschen geloofd, die dan even als ik groote verpligting aan Oom adam hebben, omdat hij ons uit den droom hielp. Maar, lezer! wat dunkt u van den bombast op bl. 31 en 32, over het uurwerk der eeuwen, over het gebouw van het kunstwerk dat wij de menschheid
noemen? Dit is trouwens niets ongewoons in de Noordsche letterkunde, en opdat ook het bovennatuurlijke hier niet ontbreke, wordt eene geestverschijning voor goede munt opgedischt, en eene sage (?) verhaald, waaruit door al de mystieke en phantastische beelden moeijelijk een helderen zin is te ziften. Dit alles moet dienen

{==526==} {>>pagina-aanduiding<<}
om de geschiedenis te kruiden, die anders zeer eenvoudig is, en, onder ons gezegd, het oververtellen kwalijk waard. Onder de voornaamste personen bevindt zich eene arme kapiteinsweduwe met vier dochters, van welke freules (want de titel moet de armoede vergulden) men de oudste en de jongste kan zien op het plaatje, dat op zich zelf niet onaardig is, maar toch eene eenigzins mislukte voorstelling van den tekst, die ons leert dat de treurige jufvrouw op de bank eene schalksche zestienjarige verbeeldt die zich in hare bloemen zit te verheugen. De uitgevers hebben zich anders goed van hunne taak gekweten: papier, druk en uiterlijk zijn zeer net en de fouten gering.


m.p.h.





Ursula. Een Verhaal uit het buitenleven. Door Miss Elizabeth Sewell, Schrijfster van: ‘Geertruida’, ‘Katharina Ashton’, ‘Cleve Hall’, ‘Ivors’, enz. enz. Uit het Engelsch door Antonia. Twee Deelen. Te Amsterdam, bij P.N. van Kampen. 1859. In gr. 8vo. II, 326; II, 340 bl., met gelith. titelvignet. f 6-90.

Zekerlijk vertoonen zich bona omina voor den lezer van dezen roman, alvorens hij zijne lectuur aanvangt. Eene met roem bekende schrijfster, wier werken goed bij het publiek staan aangeschreven, eene vertaalster, welke meermalen bewezen heeft voor hare taak berekend te zijn, een uitgever, wiens naam op den titel van zoo menig uitmuntend boek prijkt, - is dit alles niet voldoende om de vele leesgragen in Nederland belust te maken? Toch gelooven wij te kunnen profeteren, dat Miss sewell's naam door dezen roman bij ons publiek niet winnen zal, en dat velen in hunne goede verwachtingen omtrent ursula zullen teleurgesteld worden; wij ten minste hebben er niet in gevonden wat wij meenden te zullen vinden. Vooreerst klagen wij de schrijfster aan van ongemeene Engelsche gerektheid; wij hebben ons door het verhaal moeten henen worstelen; meer dan eens hebben wij Ursula uit de handen moeten leggen, omdat het ons verveelde. Vervolgens beschuldigen wij haar van aan haar verhaal eene intrigue ten grondslag te hebben gelegd, welke weinigbeduidend is en niets piquants bezit. Niemand kan minder dan wij een voorstander zijn van dien

{==527==} {>>pagina-aanduiding<<}
wonderbaarlijken, onwaarschijnlijken loop van omstandigheden, welke door velen in een roman gezocht en bewonderd worden. Wij vinden het iets dat zeer aanbevelenswaard mag genoemd worden, wanneer de schrijver van een roman niet alleen voor zijne intrigue aan de eischen der mogelijkheid wil voldoen, maar ook zich ten doel stelt, om zijn verhaal waarschijnlijk en natuurlijk te doen zijn, en begrijpt dat eenvoudigheid der intrigue eene deugd moet genoemd worden. Maar dat wil niet zeggen, dat wij gaarne in den loop van een verhaal niets vinden van die fijngesponnen draden der intrigue, welke van het talent des auteurs, en van zijne menschen- en wereldkennis getuigen. Wij verlangen geene opeenstapeling van ongewone feiten in een roman, maar gewone zaken op eene buitengemeene wijze medegedeeld, blijken van studie in het naauwkeurig onderzoek van oorzaak en gevolg in elk feit, en een juist begrip van den zamenhang van elk feit met de geheele feitenreeks van het verhaal, - dat is het wat voor ons een roman aanbevelenswaard maakt. Niets daarvan merkten wij in Ursula op; wat er eenvoudigs is in den loop van het verhaal, is gezochte eenvoudigheid, een masker voor onbeduidendheid.
Wij zijn nog niet aan het einde onzer beschuldigingen. Ook de karakterschilderingen in dit werk konden ons niet behagen. De naam dien wij op den titel lezen, is die van eene persoon, die de hoofdfiguur is; ursula is echter alleen hoofdpersoon par droit de conquête, omdat zij het verhaal doet, de sprekende persoon is, omdat zij zich met alle personen die in den roman voorkomen, bemoeit. Er is echter meer noodig voor de hoofdpersoon van een goeden roman; naar onze meening moet deze op den voorgrond staan, het scherpste geteekend zijn; die teekening mag niet verdrongen worden door de nevenfiguren; de hoofdpersoon moet de meest active zijn, zelfs wanneer 't noodig is, actief in hare passiviteit. Onze ursula is niets; zij is geen persoon, maar een instrument; het licht van den voorgrond beschijnt haar niet, zij is eene nevelachtige figuur, en dit is naar onze meening eene capitale fout in den roman. De auteur wil wel vorming en ontwikkeling in dit karakter schilderen, maar dit mislukt totaal; Miss sewell's fictie wil ons een persoon schilderen, met gezonden en helderen geest; maar er blijft iets unbestimmts in ursula door den geheelen roman

{==528==} {>>pagina-aanduiding<<}
henen, dat ons hindert. Is er dan eene figuur, welke eigenlijk de hoofdpersoon moest heeten? Neen, dat niet, maar er zijn wel karakters in den roman, welker teekening meer precies is; een vooral, jessie is het, waarin wij het talent van de schrijfster zien doorblinken; daarin vinden wij eene vrucht der fictie, welker waarheid empirisch bewezen is; er is in dit karakter eene consequentie, zooals wij het in het werkelijke leven dikwijls aantreffen. Jessies aangeboren goedhartigheid, welke eerst dreigde verdorven te worden door hare ligtzinnigheid, de strijd tusschen deze beide karaktertrekken, en de eindelijke overwinning van het goede beginsel in haar, maken het geheel tot eene aantrekkelijke figuur. Hetgeen ursula echter tot deze overwinning toebrengt is nietsbeduidend. - Mw. weir is eene dame, ziekelijk naar het ligchaam, en (althans naar de bedoeling der schrijfster) in vele opzigten gezond naar den geest; maar het is eene matte, ziekelijke schildering, en het karakter dat ons hier geleverd wordt is weinig doorzigtig. - In Miss millicent heeft de auteur iemand willen schilderen, die onder de zonderlingste vormen, en bij uiterlijk meest verkeerde handelwijze, een goed hart bezit; wij vinden ook deze mislukt, en de figuur maakt den indruk van eene krankzinnige, meer dan van eene onder eene ruwe schors bedorven goedhartige. - Ook roger is weinig geacheveerd; hij moet eene soort ideaal van goedheid verbeelden, en zooals de auteur hem heeft geschilderd, is hij een zoetsappig schepsel, een sul. Willem, ursula's andere broeder, gaat te weinig voor hoofdpersoon door, dan dat wij aanmerking op de halfheid dezer figuur zouden maken. Maar Mw. temple heet meer afgewerkt te zijn; de schrijfster laat hier en daar duidelijk blijken, dat zij in deze figuur een duidelijken type wil geven; en wij moeten alweder zeggen,
dat zij naar onze meening ongelukkig daarin geslaagd is; tot op dezen oogenblik weten wij nog niet, wat wij aan Mw. temple hebben. De figuren op den achtergrond, zooals jane price, john hervey, de familie kemps, zijn nog al aardig geteekend.
Niettegenstaande onze weinige ingenomenheid met deze vrucht van Miss sewell's pen, erkennen wij gaarne, dat wij schoone détails hebben aangetroffen; een waarlijk godsdienstige geest straalt schier op elke bladzijde van het werk door, en aan werkelijk schoone opmerkingen ontbreekt het niet. Vooral

{==529==} {>>pagina-aanduiding<<}
maken wij opmerkzaam op hetgeen ursula tegen het einde van het tweede deel over de opvoeding van haar broeders kind zegt; dit is even schoon als waar.
Wij eindigen onze aankondiging met de betuiging, dat het ons leed doet, dat wij den heer van kampen, die voor zoo goed eene uitgave gezorgd heeft, misschien hebben teleurgesteld met ons ongunstig oordeel, terwijl wij aan antonia den lof niet willen onthouden van over 't algemeen in hare vertaling goed te zijn geslaagd.





De eerste dronk. Zedelijk tafereel ter overdenking voor ouders en opvoeders. Geschetst in eene Voorlezing door H. Zeeman. Te Amsterdam, bij P.M. van der Made. 1859. In lang 4to. 15 bl., met 6 platen. f 1-50.

Ref. acht zich verpligt in vertrouwen den lezer dezer aankondiging mede te deelen, dat hij niet de minste sympathie gevoelt voor de vereeniging tot afschaffing van sterken drank; maar hij voegt er bij, dat hij 't niet dulden kan dat men de leden dier vereeniging bespot. Al is volgens zijne overtuiging het streven dier leden eene utopie, hij heeft eerbied voor het welmeenende van hun pogen.
Dat men echter het lagchen niet onderdrukt bij de inzage van bovengenoemd album, mag Ref. aan niemand kwalijk nemen, want er is waarlijk iets echt bespottelijks in. De kostschoolhouder zeeman is tot iets vervallen dat vrij algemeen is; hij heeft in zijn afschaffingsijver (woede durft Ref. het niet noemen) te veel willen bewijzen, en bewijst daardoor niets. De geheele redenering in de Voorlezing rust op eene valsche gevolgtrekking. De cardo rei van het tafereel, dat zeeman zedelijk belieft te noemen, is gelegen in de eerste en de laatste plaat. De eerste stelt u voor, lezer! hoe een jongentje op zijn verjaardag eens van het lepeltje uit Mama's liqueurglaasje mag proeven, en dit allergewigtigste en zeldzaam vertoonde feit is de eerste schrede tot de droevige voorstelling van de laatste plaat, waar dat zelfde jongentje, nu een jongeling, als vadermoorder wordt opgehangen. Nu hebben eigenlijk de beide feiten van het lepeltje en van den vadermoord niets met elkaâr te maken; want de jonge mensch kwam tot die misdaad door de verkeerde opvoeding welke hem gegeven

{==530==} {>>pagina-aanduiding<<}
was, en waarvan ons de voorstellingen gegeven worden in de tweede en derde plaat. Had het kind zulk eene opvoeding niet gehad, en desniettegenstaande op zijn vijfden verjaardag van hetzelfde lepeltje uit Mama's glas geproefd, waarschijnlijk ware het dan niet tot zoo gruwelijk eene misdaad gekomen. Ref. ziet in het feit van dien eersten dronk niets anders dan dat iemand die een dronkaard is geworden, natuurlijk eens voor 't eerst van zijn leven spiritualia geproefd heeft, en dat hij nimmer een dronkaard zou geworden zijn, zoo hij niet eens voor 't eerst gedronken had.
De paedagogische blik van den heer zeeman ziet echter een meer direct verband tusschen 't lepeltje en 't schavot; enfin! dit gaf hem een roerend onderwerp voor eene verhandeling.
De platen van dit album zijn niet kwaad geteekend; de tekst, wat den vorm aangaat, emphatisch en gezwollen, wel geschikt om met accompagnement van een draaiorgel te worden voorgedragen op eene van de sluizen der hoofdstad.
Wij eindigen onze aankondiging met de herhaalde betuiging, dat wij geenszins het streven van de vereeniging voor de afschaffing van sterken drank willen bespotten, maar zulke onhandige pogingen als deze om het beginsel dier vereeniging ingang te doen vinden, belagchelijk moeten noemen.





Maandschrift voor Christelijke Opvoeding en Christelijk Onderwijs, onder redactie van H.J. Lemkes, met medewerking van de Heeren: Dr. L.R. Beynen, D. Buddingh, J.W. van Eck, E. Gerdes, A. Meijer, M.D. van Otteeloo en anderen. Eerste en tweede Jaargang. Utrecht, Kemink en Zoon. 1857, 58 en 59.

Wij hebben eenige Nommers van den 1sten en 2den Jaargang van bovengenoemd Tijdschrift voor ons liggen, met eene uitnoodiging der Redactie om er met eenige woorden aard en strekking van te bespreken. Beiden echter vertoonen zich reeds in den titel: 't zijn stemmen, uitgaande van onze zoogenaamd ‘Christelijke onderwijzers.’
Ofschoon we niet gaarne iemand zijne individuële meening zouden betwisten, vooral wanneer die op humanen toon wordt uitgedrukt, stuitte ons toch van den beginne die naam ‘Chris-
{==531==} {>>pagina-aanduiding<<}
telijke onderwijzer’ als ook de ‘Christelijke opvoeding’, het ‘Christelijk onderwijs’ tegen de borst. De verreweg groote meerderheid onzer onderwijzers, die zich toch niet onder de vaan, met die kenspreuk geteekend, schaart, maakt evenzeer aanspraak op den naam van Christelijke opvoeders als gene. Alle onderwijs, als middel van opvoeding, is doelloos, wanneer er dat element uit gemist wordt, dat ook zij ‘Christelijk’ noemen. De naam door de voorstanders van zoodanig onderwijs gekozen, als zij door 't woord ‘Christelijk’ te kennen geven, is daarom in zoover onjuist als hierdoor in dezen eene bepaalde kerkelijke rigting wordt aangeduid eene beteekenis, die in het woord zelf niet ligt.
Bij het nagaan van de ter onzer beschikking gestelde Nommers vonden we - en 't is ons aangenaam zulks te getuigen - een tal van belangrijke stukken, door bekwame mannen geleverd, terwijl we niets van dat ziekelijk godsdienstige aantroffen, dat velen reeds bij voorbaat hier zouden meenen te vinden, hoewel eenige opstellen de bijzondere kleur vertoonen, waardoor zich de overtuiging, hier voorgestaan, kenmerkt. Ook onder de practische beschouwingen vonden we veel der lezing overwaard, terwijl verder eenige de schoolwereld betreffende buiten- en binnenlandsche berigten de verschillende Afleveringen sluiten.
Overigens meenen we slechts billijk te zijn door te verklaren, dat deze reeks van geschriften op eene waardige wijze die fractie van ons onderwijzend personeel vertegenwoordigt, die zich door den naam ‘Christelijk’ onderscheidt.
a.b.m.


Précis de mythologie Grecque et Romaine, contenant des quatrains applicables à chaque buste en particulier, etc. Par George Vérénet, ancien agrégé à la faculté des Lettres de l'Université d'Utrecht. Nouvelle Édition. Amsterdam, C.L. Brinkman. 1859. In-8vo. VIII et 340 pagg. f 1-25.

Een verbazende titel, lezer! en dien ge best zult doen, even als wij, met veel geduld te lezen, ofschoon we hem hier, om uwentwil, en naar we hopen zonder aanleiding tot misverstand of onduidelijkheid gegeven te hebben, aanmerkelijk hebben

{==532==} {>>pagina-aanduiding<<}
ingekort. Dan, de reden van titel en inhoud is alles behalve constant, en er is dus niet van den eerste tot den laatste te besluiten.
Ofschoon aan de Mythologie in onze dagen niet meer die rang onder de door onze jeugd aan te leeren wetenschappen toegekend wordt, dien zij er vroeger onder bekleedde, toen de poësie hier en elders wemelde van de vaak belagchelijke en onzinnige figuren en denkbeelden der heidensche volken, - blijft het echter steeds, zelfs voor diegenen, wier studiën zich niet tot de oude talen uitstrekken, belangrijk om niet geheel onbekend te zijn met al die goden en godinnen, halfgoden en helden, of liever met den trap van ontwikkeling, dien de godsdienstbegrippen der oude volken, met name der Grieken en Romeinen, bereikt hadden.
Welk vak van studie men ook kieze, en ofschoon vaak 't eene oneindig hooger te stellen zij dan 't andere, zijn er altijd twee manieren, waarop men de vruchten zijner vlijt voor 't publiek brengt: die welke wij in een der vorige Nommers van dit Tijdschrift, insgelijks bij 't nagaan van 't gehalte van een boekje over Mythologie, deden opmerken, en de degelijke en grondige, hier door den Heer vérénet gevolgd.
Trouwens, alvorens het werkje ingezien te hebben, was ons de naam des schrijvers genoegzame waarborg - de Grammaire van den auteur bewijst ons dagelijks te goede diensten, om niet gunstig ingenomen te zijn voor een ander voortbrengsel zijner studie. Die goede meening is bij nadere kennismaking niet verminderd. Ofschoon we, gul gezegd, geene voorstanders zijn van volumineuse werken over Mythologie en, bij 't groote aantal der in onze dagen aan te houden leervakken, er weinig tijd voor over hebben, en daarom mythologische namen en feiten, bij voorkomende gelegenheid, liever in een Dictionnaire de la fable laten opslaan, hebben we toch achting voor de degelijkheid van bewerking, die we hier vinden. De geheele behandeling van 't werkje, de kiesche wijze, waarop de vaak onkiesche manieren van jupiter en consorten hier medegedeeld worden, maken het hoogst geschikt, om aan jongelieden, ter vergelijking met de heldere, Christelijke denkbeelden, die hun van der jeugd af zijn ingeprent, en ter betere waardering van vele werken van kunst, schilderijen, standbeelden en allegorische voorstellingen, in handen te worden gegeven.

{==533==} {>>pagina-aanduiding<<}

Voor zoover deze korte aankondiging er toe strekken kan, bevelen wij het werkje daarom gaarne onzen onderwijzers en onderwijzeressen aan.
De uitvoering is degelijk, eene heldere letter op goed papier.
a.b.m.





Verzameling van vraagstukken en toepassingen, over de Hoogere Algebra. Door M. Henriques Pimentel, Leeraar in de Wiskunde bij de 's Gravenhaagsche Teeken-Academie. 's Grahage, bij de Erven Doorman. 1858. In 8vo. IV en 54 bl. f : - 60.

Deze verzameling van vraagstukken en toepassingen is meer bepaald ter dienste van hen, die bij hunne studie gebruik maken van de lessen over hoogere algebra van den verdienstelijken hoogleeraar r. lobatto te Delft. Wanneer men bij de theoretische verklaringen en voorschriften gepaste vraagstukken verlangt om de behandelde waarheid in toepassing te brengen - en wie is er, die zulks niet noodig heeft? - zal men voor een goed deel zijn verlangen voldaan zien door de aanschaffing van dit werkje. - Het moge waar zijn, dat men in vele gevallen even gemakkelijk zich zelven voorbeelden en vergelijkingen kan opgeven, doch hierbij tast men dikwijls in den blinde, zoodat de gekozen vergelijking òf niet in allen deele de verlangde bijzonderheden bezit, òf niet zeer geschikt is om de eigenschap op te sporen of te doen uitkomen. - Of echter dit met al de vergelijkingen die hier voorkomen het geval is, kunnen wij niet met zekerheid zeggen; wij vertrouwen dat de verzamelaar hierbij met de noodige omzigtigheid zal zijn te werk gegaan.
Het heeft ons echter bevreemd geene opgaven aan te treffen, waarin de Newtoniaansche formule hare toepassing mist, of waarin de formule van cardanus ter oplossing eener volkomene derdemagtsvergelijking moet worden aangewend; - dat het kenmerk van deelbaarheid door 37 van den vorm a + m b of a - m b is, is wel wat onbepaald gevraagd, daar het in 't algemeen zoowel den eenen als den anderen vorm kan hebben. Vreemd kwam het ons voor uitgewerkte voorbeelden hier als nieuwe opgaven aan te treffen, b.v. √ 19 op bl. 22 in eene kettingbreuk te ontwikkelen, wordt in het werk van lobatto zelf uitgevoerd. Daarenboven zal in de 7e opgave van No. 22 op bl. 22 voor den betrekkingswijzer

{==534==} {>>pagina-aanduiding<<}

√ (n2 + 2 n - 1) = [n, (1, (n - 1),), (1, (n - 1),), enz.]
dienen gelezen te worden
√ (n2 + 2 n - 1) = [n, (1, (n - 1), 1, 2 n), (1, (n - 1), 1, 2 n), enz.]; deze laatste voldoet dan ook aan het vereischte, dat het laatste getal der periode het dubbel is van het eerste wijzergetal der breuk.
Gebrek aan tijd was oorzaak dat wij niet zoo vele formulen konden toetsen als wij zouden gewenscht hebben, ten einde met meer grond over het bruikbare dezer opgaven te oordeelen. Wat wij echter gezien hebben geeft ons vrijheid, om het werkje aan de aandacht van hen die met dit deel der algebra bezig zijn, aan te bevelen. De oplossing en beantwoording der opgaven en vragen zal hun wel eenige moeite kosten, maar ook veel bijdragen om hen dieper in het onderwerp te doen indringen.


v.d.w.


Korte mededeelingen.

Hoe men oordeele over de Wet, die het onderwijs in de godsdienst van de openbare school heeft verbannen, lofwaardig zeker zal men algemeen de pogingen achten, die worden aangewend om op andere wijze godsdienstige kennis en godsdienstzin aan te kweeken bij het opkomend geslacht. Als zulk eene poging is de uitgave te beschouwen en te waarderen van een werkje, door ‘de Vereeniging tot bevordering van Christelijke lectuur’ uitgegeven, onder den titel: De Zondagsschool, door l.f.f. gauthey, Predikant, Directeur der Normaalschool te Courbevoie, enz. Uit het Fransch vertaald onder toezigt van, en met eene Voorrede ingeleid door d. chantepie de la saussaye, Predikant te Leiden, bij h. höveker, te Amsterdam. 1859. Het net uitgevoerde boekje, dat 159 bladz. in 12mo. bevat, is voor slechts 75 cents te verkrijgen. - De heer c.d.l.s. heeft het wenschelijk geacht, de aandacht onzer landgenooten te vestigen ‘op eene werkzaamheid, welke wel wat haren naam betreft, maar weinig wat de wijze aangaat waarop zij in Frankrijk, Engeland en de Vereenigde Staten wordt opgevat, in ons vaderland bekend is.’ De Zondagscholen ten onzent verschillen veel van de inrigtingen, die in de genoemde landen zoo worden geheeten, en de laatste verdienen verreweg de voor-
{==535==} {>>pagina-aanduiding<<}
keur boven de eersten. Daar toch bedoelt men met die benaming: ‘uren van godsdienstige bijeenkomst voor kinderen, die nog niet in staat zijn met vrucht de openbare eeredienst bij te wonen; hetzij deze uren dan beschouwd worden als de wekelijksche catechisatie bij den predikant ter zijde te gaan en die te ondersteunen, of als daartoe voor te bereiden.’ Hoedanig nu dergelijke bijeenkomsten ingerigt, door wie, op welke wijze
en in welke zaken daar onderwijs gegeven wordt, en welke vruchten men daarvan verwachten mag - dat alles wordt eenvoudig en duidelijk in dit boekje besproken. Wel komt daarin vrij wat voor, waarmeê Ref. evenmin als de schrijver der Voorrede kan instemmen; vooral in de voorbeelden van Schriftverklaring en behandeling van Bijbelsche geschiedenis; maar dat is geene reden om het gansche boekje af te keuren, dat inderdaad veel bevat wat de opmerking en de behartiging verdient van allen, die belang stellen in de godsdienst en in de kinderen. Aan de zoodanigen zij het ter overweging aanbevolen.

Niet dan met een enkel woord mogen wij melding maken van een boekje, onlangs uitgegeven bij nolet en zoon te Utrecht. Hoe is het mogelijk dat iemand in het hoofd kreeg, om zijn tijd en vlijt ten koste te leggen aan de vertaling van zulk een prul? Dat het werk dien leelijken naam verdient, zouden wij bewezen kunnen achten alleen door den titel over te schrijven. Een ieder oordeele: ‘Het eerste Hoofdstuk van Genesis, voorgesteld in overeenstemming met de wetenschap, in eene reeks van onderwijzingen op eene Zondag-school. Vrij vertaald uit het Fransch tot weldadige einden, waaronder de school voor havelooze kinderen te Utrecht, door ma.as.v.t.v.s.’ - Zelden zeker is er op ongelukkiger wijze beproefd om de uitspraken der streng orthodoxe dogmatiek zoogenaamd wetenschappelijk te regtvaardigen. Zelden zeker is er onvruchtbaarder en ongeschikter onderwerp gekozen ter behandeling op eene zondagschool. Zelden zeker heeft een onderwijzer minder gelet op de vatbaarheid en de ontwikkeling zijner leerlingen, dan geschied is door den auteur van het genoemde boekje. Het spijt ons om de weldadige einden, maar wij moeten een iegelijk ontraden om f 1. - daarvoor te besteden.

{==536==} {>>pagina-aanduiding<<}

Met genoegen ontvingen wij, en met groote belangstelling lazen wij de eerste afleveringen van de nieuwe reeks van het Tijdschrift voor het Armwezen, onder redactie van s. blaupot ten cate en Mr, w. de sitter. Dit tijdschrift behoeft geene introductie, het is in de kringen waar het armwezen beoefend wordt, reeds lang een welkomen gast geweest, en men betreurde het zeer, dat de omgang afgebroken werd. Bij de wederverschijning begroeten wij het ook gaarne met een hartelijk ‘welkom’. De wijze van bewerking is aan het publiek bekend en de stukken hier medegedeeld verdienen allen dat men ze leze. Men danke de redactie, dat zij de dikwijls besproken, maar dikwijls slecht begrepen quaestie der Maatschappij van Weldadigheid ter sprake bragt, en de aandacht vestigde op de kantwerkschool te Sluis, eene voortreffelijke instelling, welke ter beschaming moge strekken van groote steden die over groote middelen te beschikken hebben, en al praat men veel, toch geene wering van armoede door nuttige instellingen beproeven.

De Groninger Academie schreef eene prijsvraag uit: ‘De bonorum possessione.’ Het antwoord van den heer hingst werd bekroond uitgegeven en ook in dit tijdschrift met lof vermeld. De heer j. lohman, js. schreef nu over hetzelfde onderwerp zijne dissertatie en gaf ook deze te Groningen bij p. van wicheren, hz. in het licht. De dissertatie is een niet onbelangrijk stuk en getuigt van studie; maar het schrijven, althans het uitgeven daarvan, is bijkans overbodig na de publicatie van de Commentatio van den heer hingst. Hetgeen in de inleiding deswegen gezegd wordt, heeft ons niet van het tegendeel overtuigd. Wij passen hier dus wel eenigzins toe het ‘Iliadem scribere post Homerum.’

De heer d. buddingh gaf te Delft, 1858, eene belangrijke brochure in het licht over De Hoogere Burgerscholen. Hij wenscht bij de meerdere en betere ligchamelijke opvoeding en eenheid in het onderwijs, bovenal naar hoogere burgerscholen, waar men practisch en theoretisch in landbouw, handel en nijverheid onderwezen wordt, en hij geeft dit denkbeeld aan het Stedelijk Bestuur van Delft in overweging, bij

{==537==} {>>pagina-aanduiding<<}
de regeling van het onderwijs in die stad, ingevolge de Wet van 13 Augustus 1857 (Staatsbl. No. 103). Steller dezes is hoogelijk ingenomen met eene regeling van het onderwijs zooals dit in America plaats heeft, waar de inrigtingen van opvoeding en onderwijs, onder ééne hoofdleiding, alles bevatten wat tot de vorming der jeugd noodig is, van de bewaarschool af tot de industrieschool toe; maar het is aan twijfel onderhevig of dit bij ons te lande - niet kan - maar zal worden ingevoerd. Overal treedt het financiële bezwaar in den weg en men zal blijde moge zijn, wanneer het lager onderwijs volledig en voldoende geregeld is in elke gemeente van ons vaderland. ‘Maar het onderwijs is toch het voornaamste, en daarvoor mag men in de eerste plaats geld besteden!’ zeî mijn vriend x., toen ik hem die bedenking maakte. Ik knikte toestemmend, maar zeide: ‘Vriend, een financier zal anders spreken, ten minste anders handelen!’
Wie of dan gelijk heeft, die financier of mijn vriend x.?

Een anonymus klaagt (De Rang-examens, Amst., Wed. borleffs en ten have, in kl. 8vo., 15 cents) over de wijze waarop de onderwijzers geëxamineerd worden, en huldigt ten dien opzigte het stelsel der Wet van 1806. Aan het bestaande gebrek wil hij te gemoet komen door de instelling eener commissie tot examinatie over het geheele land. Wij begrijpen die wijsheid niet regt. Als de commissiën die nu examineren, of de opzieners en inspecteurs niet goed examineren, dan is dit treurig, zeer treurig; maar eene afzonderlijke commissie daarmeê belast, zou het ook wel eens slecht kunnen doen. Zoo die fout bestaat, ligt ze niet in de wet, maar in het personeel.

Bij de vraag gerezen omtrent de Maatschappij van Weldadigheid, sprak de heer j. van konijnenburg, cz., een bevoegd spreker, een krachtig woord Over den toestand van de vrije Koloniën en het Instituut te Wateren. Meppel, h. ten brink. 1859, in 8vo. f : - 60. Vele administrative en andere bijzonderheden zijn daarin vermeld. Het besluit dat de schrijver uit zijn vertoog trekt, is de wenschelijkheid van het bestaan

{==538==} {>>pagina-aanduiding<<}
der kolonie. Wie in de gewigtige zaak belang stelt, zij de lectuur van dit boekje zeer aanbevolen.

Regtsgeding tegen den Heer d...., Officier van Gezondheid, door den Krijgsraad van Noord-Holland wegens vergiftiging veroordeeld en in appel door het Hoog Militair Geregtshof vrijgesproken, medegedeeld door Mr. e. van lier, Advokaat te Amsterdam. Amsterdam, Gebrs. binger. 1859. f : - 80. - Het regtsgeding van den heer d.... heeft opspraak genoeg gegeven. Velen zullen dus met genoegen eens willen lezen hoe de vork in den steel zit, en kunnen hier hunne nieuwsgierigheid bevredigd vinden. Of dit echter de uitgave regtvaardigt, weten wij niet. Uit een wetenschappelijk oogpunt is de quaestie of compliciteit aan zelfmoord strafbaar, ja denkbaar is, zeker niet zeer gewigtig. In spijt van de rede van den kundigen advocaat-fiscaal vernede, hellen wij er toe over om de uitspraak van het Hof een axioma te noemen, terwijl het vonnis a quo naauwelijks gemotiveerd is. De heer van lier wil de beschuldigde releveren door de uitgave der processtukken, maar ook dit motief is voor de critiek niet genoeg om onbelangrijke regtszaken te publiceren. De regtspleging voor het Militaire Hof in Utrecht is ongewoon, maar toch niet zoo vreemd of men kan in v.d. linden's Practijk te regt komen, en ook daarom alleen was de uitgave niet te verdedigen. Andere gronden bestaan er volgens de voorrede niet, die tot het drukken aanspoorden. Wij gelooven dus dat de heer van lier zich voortreffelijk van zijne taak als verdediger heeft gekweten, maar ook dat de uitgave daarvan een noodelooze arbeid was.
Het boekje maakt een vreemden indruk, als ge het van uw boekverkooper ontvangt. Ge krijgt het digtgeplakt ter inzage. Natuurlijk kunt ge het dan zoo veel ge wilt van buiten bekijken en betasten en daaruit besluiten of de inhoud u bevalt. Zijn zúlke speculatiën niet reeds voorlang bij den reëlen boekhandel afgeschaft?


a.

Bloemen. Keur van Nederlandsche Poëzij. Bijeenverzameld door johs. hilman. Eerste verzameling. Derde druk. Amsterdam, p.m. van der made. 1859. Waartoe een bundel als de hier aangekondigde eigenlijk dient, en wat nuttigheid het heeft, om

{==539==} {>>pagina-aanduiding<<}
aan het legio aantal Bloemlezingen uit onze vaderlandsche dichtbundels telkens nog weêr nieuwe toe te voegen, is eene vraag welker beslissing ons moeijelijk valt, en waarop H.H. uitgevers en verzamelaar gemakkelijker het antwoord zullen kunnen geven dan wij. De hier bijeenverzamelde dichtstukjes, op afschuwelijk graauw-grijs kaspapier gedrukt, munten in geen enkel opzigt uit boven die welke gewoonlijk in dergelijke verzamelingen voorkomen, - 't zijn meestal oude kennissen, met enkele nieuwe vermeerderd. Fijne bloemen telden wij er weinig onder. Maar zij zijn dan ook meest voor de declamatie bijeengezocht. Mogt de tweede ons beloofde bundel iets meer aangenaams en liefelijks hebben voor het oog, indien de kosten het toelaten, wij zouden er ons van harte in verblijden. Voorts - Habeat sua fata libellus.


p.b.

De roof van den jongen Israëliet mortara, die ten vorigen jare zooveel gerucht maakte en stof leverde voor zoo oneindig vele dagblad-artikelen, heeft nu ook ten gevolge gehad, dat iemand hier te lande niet langer den lust kon weêrstaan om een gedicht te schrijven en zijn hart in rijm lucht te geven. Bij p.k. van braat, te Dordrecht, is een boekje van de pers gekomen onder den titel: Mortara. Dichtregelen naar aanleiding van den Kinderroof gepleegd te Bologna. Dit gedicht behoort tot de categorie der overstroomings- en andere rampenpoëzij: het had gerust ongedrukt kunnen blijven. Het is in de eerste plaats veel te gerekt, zoodat de schrijver onophoulijk in herhalingen vervalt: door achttien bladzijden heen, worden twee of drie gansch niet ongewone of treffende gedachten gedurig en gedurig op nieuw herhaald. Mortara wordt beklaagd; hem wordt herinnerd - alsof hij 't niet wist - hoe de zaak zich eigenlijk heeft toegedragen; hij wordt vriendelijk verzocht om deze misdaad toch niet op rekening van het Evangelie te stellen; en de troost wordt hem aangeboden, dat hij zijn kind eenmaal, hetzij op aarde, hetzij in den hemel, zal weêrzien. Tusschen deze opwekkelijke toespraken wordt eene vrij langdradige diatribe tegen de Roomsche kerk ingevlochten; en een niet minder langdradig gejammer over een hypothetischen priester (de jonge mortara?), die vooral ook daarom beklaagd wordt, omdat hij niet trouwen

{==540==} {>>pagina-aanduiding<<}
mag. Men ziet, het gedicht beteekent niet veel, en onderscheidt zich door niets van soortgelijk gerijmel, waarvan wij reeds veel te veel hebben. Wij hopen van harte, dat de Italiaansche en andere priesters zich voortaan tweemaal zullen bedenken, eer zij weder een kind stelen: al ware het slechts om ons, onschuldige Nederlanders, dergelijke gelegenheidsverzen te besparen.

The Historical Reader and Translator, by c.h. gunn. Rotterdam, Oldenzeel. London, G.C. Palmer. 1859. Post 8vo. XII and 188 pagg. f 1-40. - Reeds sedert lang zijn onze taalonderwijzers er op bedacht geweest, om de leesstof die zij hunnen leerlingen voorleggen, van zoodanigen aard te doen zijn, dat deze, bij 't aanleeren der vreemde taal, te gelijk bekend worden gemaakt met eenig merkwaardig feit, hetzij dan op historisch of een ander wetenschappelijk gebied.
Met hetzelfde doel heeft de Heer gunn zijn Historical Reader and Translator zamengesteld en daardoor het getal der reeds talrijke werkjes dezer soort met een zeer degelijk vermeerderd.
Onder de schrijvers uit wier werken wij hier belangrijke fragmenten vonden, noemen wij: knight, watson, scott, macaulay, terwijl wij tevens eenige zeer wèlgeslaagde vertalingen van sismondi, mignet en thierry opmerkten. De keus der stukken, noodzakelijk de eenige verdienste van compilaties als deze, is die van iemand, bekend met den smaak en de behoeften der jeugd; we hebben verscheidene stukken, die we niet kenden, met belangstelling gelezen.
De uitvoering is zeer net en degelijk, en doet den boekhandel des Heeren oldenzeel eer aan.


a.b.m.

De quaestie over de gunning van het bespelen van den stadsschouwburg is door de stemming van den E.A. Raad uitgemaakt; daarom bepalen wij ons tot de mededeeling, dat ons door de Redactie van dit tijdschrift twee brochures van l.h. beerstecher zijn toegezonden, welke vóór de beslissing misschien niet zonder belang waren, maar thans geene verdere aankondiging noodig hebben.






{==541==} {>>pagina-aanduiding<<}

Boekbeschouwing.

De Eschatologie of leer der toekomende dingen, volgens de Schriften des Nieuwen Verbonds. Een geschied- en uitlegkundig onderzoek, door J.P. Briët. Tweede Deel. Te Tiel, bij H.C.A. Campagne. 1858. In gr. 8vo. VIII en 477 bl. f 4-50.

Met niet minder belangstelling dan wij hadden kennis gemaakt met het eerste deel, hebben wij dit tweede deel van briët's onderzoek ter hand genomen, en wij staan gereed om een beknopt verslag van zijn inhoud te geven. Wij verzoeken onzen lezer, indien hij daartoe in staat is, het verslag van Deel I nog eens in te zien en zich dan gereed te maken om aan de hand van briët het overige gedeelte des N.T.s te doorloopen en de eschatologische denkbeelden, die in de Schriften der Apostelen in rijken overvloed zijn te vinden, zooveel dat in een verslag als het onze mogelijk is, te beschouwen en te leeren waarderen. Het zijn de geschriften van petrus, jakobus, judas, het is de Hebraeërbrief, de apokalypse en de zoogenoemde tweede brief van petrus, maar het zijn bovenal de brieven van paulus en joannes, waarop ons oog wordt gevestigd; terwijl aan het slot van dit deel en van het geheele werk nog een overzigt over den geheelen arbeid is gevoegd, waardoor de resultaten van het onderzoek des geleerden Schrijvers als eene schilderij in eene lijst ons worden te aanschouwen gegeven.
Drie hoofdrigtingen merkt onze Schr. op, waarin de Christelijke eschatologie zich op N.-Testamentisch gebied heeft ontwikkeld. Vooreerst de Christelijke profetie der toekomende dingen, voorgedragen in eschatologischen vorm, en dat wel door die schrijvers, die bleven vasthouden aan hetgeen in jezus' onderwijs een aanknoopingspunt vond in hunne vroegere materiële, zinnelijke, Joodsche verwachtingen. Op een hooger standpunt staat paulus. Al is hij nog niet geheel en al vrij van die oude, Joodsche vormen, zijne eschatologie heeft een meer universalistisch, een meer geestelijk karakter. Joannes staat op den hoogsten trap, aan de Joodsche vormen is hij

{==542==} {>>pagina-aanduiding<<}
bijna geheel ontwassen, zijne eschatologie is niet verre van het zuiver pneumatisch, Christelijk standpunt. Op deze drieledige onderscheiding grondt zich de orde, waarin b. dit gedeelte van zijn onderzoek behandelt. Daar hij, in het eerste Deel, de voorstellingen der Evangelisten onderscheiden heeft van jezus' eschatologische verwachtingen, zoo kon hier eene afzonderlijke beschouwing van de eschatologische denkbeelden der Evangelisten achterwege blijven. Te regt vereenigt de Schr. hetgeen omtrent zijn onderwerp in de Handelingen voorkomt, met de beschouwing van de brieven der Apostelen. Naar zijne meening toch zijn de woorden der Apostelen in lukas' tweede boek, zoo al niet wat den vorm dan toch wat den inhoud betreft, naar waarheid weêrgegeven.
Wij hebben alzoo in de eerste plaats met de redevoeringen en schriften van petrus te doen. De Apostel der hoop verwacht, volgens de Handelingen, eene spoedige en zigtbare wederkomst van den Heer uit den hemel en stelt daarmede den aanvang der toekomende eeuw gelijk. Het toekomstige rijk van den Messias is bij hem dan ook uitwendig en aardsch. Als de burgers in dat rijk noemt hij in de eerste en voornaamste plaats de Joden, maar sluit dan verder ook de Heidenen niet buiten. De opstanding der dooden is bij hem een ligchamelijk wederkeeren tot het leven, waarop het oordeel van christus, den regter over levenden en dooden, volgt. De eerste brief, waarschijnlijk uit het laatste tijdperk van zijn leven afkomstig, (c. 65-67) brengt ons iets verder. Opmerking verdienen daarin vooral de beide plaatsen (iii:18-20 en iv:6) over de zoogenaamde nederdaling ter helle, en wij kunnen ons niet onthouden van over deze vreemde zaak het gevoelen van onzen Schr. hier mede te deelen. Hij beschouwt de Evangelieprediking aan de ongeloovigen in het doodenrijk, waarvan hier sprake is, als eene vrucht van het onder de Joden heerschende denkbeeld, dat de Godsmannen hun vroeger karakter ook na den dood behielden en daardoor onder gunstige omstandigheden, of onder bijzondere toelating van God, het werk konden voortzetten, dat zij onvoltooid hier op aarde hadden achtergelaten.
In de meeste opzigten is de verwachting van petrus in zijn eersten brief weinig verschillend van die der Handelingen. Bij eene naauwkeurige beschouwing evenwel valt het niet te ontkennen, dat hem eene meer geestelijke voorstelling eigen is

{==543==} {>>pagina-aanduiding<<}
geworden. Het ligt in den aard van zijn schrijven, waarmeê hij de opbeuring en vertroosting der verdrukte en vervolgde Christenen bedoelt, dat hij met schitterende kleuren de toekomst, die aanstaande is, poogt af te schilderen. Wij kunnen onzen Schrijver niet volgen in zijne uitvoerige verklaring van de vele uitspraken, die hierop betrekking hebben. Het zij genoeg als zijne slotsom mede te deelen, dat petrus het heil van christus voorstelt als de vervulling der O. Testamentische profetiën. De verdrukking, waaronder zijne lezers zuchten, is de voorbode dier vervulling: christus komt weêr; het Godsrijk wordt gesticht; de hoop is veranderd in volkomen zaligheid. Het eeuwige leven, door de zonde onderdrukt, is met nieuwe kracht ontwaakt. Het oordeel, dat door christus wordt gehouden, en dat den geloovigen heil en vrede schenkt, doet voor de ongeloovigen verderf en onheil aanbreken. Hierbij verdient opmerking, dat petrus, geheel in den geest van het O.T., onderscheid maakt tusschen zonden in onwetendheid gepleegd, waartoe zelfs de moord van den christus behoort, en opzettelijke daden van ongehoorzaamheid, waarop het zwaarste oordeel rust. En dit oordeel, het is geenszins mechanisch, maar dynamisch, en heeft ten doel, om zoo mogelijk, nog velen, nog allen te behouden. Doch niet eer zou dit oordeel aanvangen, dan nadat het Evangelie in de geheele wereld gepredikt was; dit neemt echter niet weg, dat die gezegende toekomst toch als zeer aanstaande werd gedacht.
Op de vraag, of wij bij petrus de verwachting aantreffen eener wederherstelling aller dingen, meent b. evenmin bevestigend als ontkennend te kunnen antwoorden, hoewel de waarschijnlijkheid, ondanks de bedenkingen van Dr. doedes, in het oog van onzen S., ten voordeele dier verwachting pleit. De leer van onzen Apostel omtrent de nederdaling in het doodenrijk, staat hiermede in het naauwste verband.
Korter dan in het vermelden van petrus' denkbeelden kunnen wij zijn in het mededeelen der verwachtingen van jakobus. Deze Apostel toch bekleedt eene zeer geringe plaats op het gebied der eschatologie. De praktijk is bij hem hoofdzaak. In bespiegelingen verdiept hij zich weinig. Werpt hij eene enkele maal den blik naar de toekomst, dan blijkt het dat hij de parousie als nabij beschouwt; van opstanding der dooden gewaagt hij niet, en het oordeel is bij hem alleen eene

{==544==} {>>pagina-aanduiding<<}
wedervergelding, geene openbaring van de werking der Evangelie-prediking. Niet duidelijk blijkt het, hoe hij zich dat oordeel heeft voorgesteld; zijne denkbeelden daaromtrent zijn nog al zinnelijk. Kortom, jakobus verheft zich boven het Joodsche standpunt niet; hij vermogt niet door te dringen tot den geest van jezus' onderwijs aangaande de dingen der toekomst.
Nog lager dan jakobus staat judas in zijne eschatologische verwachtingen. Zijn korte brief doet ons zien, hoe weinig hij vooral met het oog des geestes door de schaal tot de kern wist door te dringen, hoe zeer hij aan den uiterlijken, zinnelijken vorm bleef gehecht.
Vatten wij de denkbeelden, die in den Hebraeërbrief voorkomen, in korte trekken zamen, dan leert ons de onbekende schrijver, die in ‘het laatst dezer dagen’ blijkt geleefd te hebben, dat de komst van christus welhaast aanstaande is, en dat die wederkomst eene zigtbare wezen zal; het heil dat de Heer aan de zijnen aanbrengt, komt bij hem voor onder het liefelijk beeld eener sabbathsrust, die aan de vromen op de gelouterde aarde ten deel zal vallen; na de opstanding der dooden heeft het oordeel plaats, niet door christus, maar door God. Eene wederherstelling aller dingen schijnt niet door hem als eene onmogelijkheid te zijn verworpen.
Nog blijven in dit eerste der genoemde drie tijdperken de Openbaring van joannes en de 2de brief van petrus over. De slotsom van b.'s onderzoek omtrent den schrijver van de Apokalypse is, wat den vorm zijner eschatologische verwachtingen betreft, deze. De verschijning van den christus is eene zigtbare, ligchamelijke, spoedig aanstaande wederkomst uit den hemel; nog in des Schrijvers leeftijd is zij te verwachten; door vreeselijke strafgerigten Gods op het gebied der physische en menschenwereld wordt zij voorbereid en aangekondigd; door het optreden van den Antichrist wordt zij onmiddellijk voorafgegaan; aan de openbaring zijner zegepraal over elken tegenstand is zij kenbaar. Dan vergaat de wereld, de laatste dag der tegenwoordige eeuw is daar; geene voortdurend geestelijke werkzaamheid van den verhoogden Heer is de parousie hier, maar eene in letterlijken zin historisch-zigtbare, mechanisch ingrijpende in de lotgevallen der volken. - En wilt gij nu ook hooren, wat onze S. opgeeft als den wezenlijken inhoud

{==545==} {>>pagina-aanduiding<<}
van het laatste Bijbelboek, als den zin der raadselachtige beelden en gelijkenissen, die het bevat? ‘Hoe veeg en ten bloede toe, dus luiden zijne woorden, ook de kampstrijd wezen mag tusschen het rijk des lichts en der duisternis, en hoe hagchelijk die kansen mogen zijn, al die kansen zijn door God berekend; het rijk van christus ontwikkelt zich en breidt zich uit te midden van dien strijd en overwint ten slotte ook den felsten tegenstand. Aan het einde breekt de heileeuw aan, die het doel is van alle Gods leidingen met het menschdom, komt de verwezenlijking van het plan des Eeuwigen met de schepping der menschen tot stand: de herstelling van de ware godsdienst, de zalige openbaring van zijne genade door de verlossing, die in christus is, de volkomen vereeniging van hemel en aarde tot één huisgezin, waar alle kinderen Gods van zonde, lijden en dood verlost, eeuwig zullen leven.’
De tweede brief van petrus, die ook door briët voor onecht wordt erkend, sluit de eerste reeks van geschriften. In het algemeen komen zijne denkbeelden met die der schrijvers van dit tijdperk overeen. Alleen hierin blijkt hij van hen te verschillen, dat de komst van christus door hem niet als zeer nabij wordt beschouwd, maar in een ver verwijderd tijdperk gesteld. Merkwaardig is bij hem de verwachting, dat hemel en aarde zullen vergaan door middel van vuur, waardoor de goddeloozen worden uitgeroeid en waaruit eene nieuwe orde van zaken te voorschijn komt.
Het tweede tijdperk behelst de eschatologie van den Apostel paulus; hij vertegenwoordigt die rigting, die zich wel boven vele Joodsche vormen wist te verheffen, maar toch niet van alle Joodsche denkbeelden en verwachtingen vrij was. Onze Schr. meent, dat men van de ontwikkeling van paulus wel eens wat hoog heeft opgegeven. De tijd tusschen het schrijven van zijn eersten en zijn laatsten brief strekt zich over niet meer dan een twaalftal jaren uit, zoodat een zoo groote ommekeer in zijne denkbeelden als velen zich voorstellen, volgens b., psychologisch naauwelijks denkbaar is. Zijne vroegere begrippen legde hij niet geheel en al af, maar zij werden verhelderd en uitgebreid, zij werden gezuiverd van die vormen, welke allengs met den inhoud bleken in strijd te zijn. Na het jaar 55, d.i. na het schrijven der beide brieven aan de Thessalonicensen, hebben zijne verwachtingen, wat haar wezen

{==546==} {>>pagina-aanduiding<<}
betreft, geene noemenswaardige wijziging ondergaan. Alleen omtrent den tijd der parousie van den Heer, is hij later minder vast van overtuiging. Gelijkmatig was de ontwikkeling zijns geestes, maar hij bleef daarbij een kind van zijn volk en zijn tijd, zoodat ook zijne verwachtingen den stempel dragen van de wereldbeschouwing dier dagen. Hierin verschilt hij van de andere Apostelen (joannes in zijne brieven uitgezonderd) dat zijne opvatting van diezelfde verwachtingen, die wij bij hen ontmoeten, veel zuiverder en dieper is.
De bijzondere beschouwing der Paulinische brieven wordt door b. in de vijf volgende deelen gesplitst. Eerst spreekt hij over de parousie en het einde der tegenwoordige eeuw, dan over de opstanding der dooden, dan over het oordeel dat christus bij zijne wederkomst houdt, dan over het koninkrijk Gods, en eindelijk over de toekomende eeuw of de herstelling aller dingen. Met groote naauwkeurigheid, dikwijls wat al te wijdloopig (het is eene aanmerking, die op het geheele werk betrekking heeft), gaat onze S. de denkbeelden van den Apostel na, bestrijdt met veel bezadigdheid de meeningen, die met zijne opvatting in tegenspraak zijn, en bindt dan aan het slot van elke beschouwing de afzonderlijke halmen tot welvoorziene schoven te zamen, waardoor hij de lezing van zijn werk, die over het algemeen nog al inspanning kost, veelzins veraangenaamt en verligt.
Omtrent het eerstgenoemde punt is zijn resultaat het volgende. Paulus noemt de dagen, die hij beleeft, de laatste der tegenwoordige eeuw. Spoedig breekt haar laatste dag, de dag des Heeren, aan. Dan komt de Heer zigtbaar en ligchamelijk, in al den luister zijner heerlijkheid, weder op aarde. Dan staan de gestorven geloovigen op, de levenden worden veranderd naar het ligchaam, het oordeel wordt voltrokken, de heerschappij van den christus wordt voltooid. De voorteekenen der parousie zijn bij paulus dezelfden als bij de synoptici en de overige schrijvers, die op Joodsch-Christelijk standpunt staan. Onverwacht komt de Heer, eerst meende de Apostel bij zijn eigen leven, later sprak hij alleen van het toen levende geslacht. - Wat de opstanding der dooden betreft, deze verwachtte paulus niet terstond na hun dood, (hij weêrlegt het gevoelen van hen, die vooral over dit punt anders dachten); met uitzondering van allen, die volgens

{==547==} {>>pagina-aanduiding<<}
2 Kor. i:5 en iv:10 het lijden en de dooding van den Heer jezus in het ligchaam hebben gedragen, met andere woorden, die, even als hij, verdrukking en die een geweldigen dood hebben ondergaan ter wille van het Evangelie. Deze verbeiden den dag des Heeren niet in het doodenrijk, maar in den hemel. De eigenlijke opstanding heeft op twee tijdstippen plaats, eerst bij de parousie van christus, dan als christus het koninkrijk overgeeft aan God, volgens 1 Kor. xv:23-26, 55. Door eerstgenoemde onderscheiding tusschen de Christenen, die niet en die wel met den Heer geleden hebben en gestorven zijn, ontkomt b. het bezwaar, dat er blijkbaar strijd is in de voorstelling van paulus omtrent den tijd, wanneer de geloovigen wederkeeren tot het leven.
Aangaande het oordeel geeft b. als paulus' meening op: eene beslissende scheiding tusschen boozen en goeden, ten gevolge der openbaring van christus' heerlijkheid. Daardoor worden allen tot de bewustheid gebragt van hun zedelijken toestand; dàt is hunne vrijspraak of veroordeeling. Eenmaal wordt echter de staat des doods, waarin de goddeloozen ten gevolge van hun ongeloof verkeeren, geheel opgeheven en christus heerscht over allen. - Hiermede stemt overeen, wat p. leert omtrent het koninkrijk Gods. De Schr. waarschuwt ons, dat wij aan dien Apostel onze tegenwoordige beschouwing van dat rijk niet moeten toedichten, daar zijne voorstelling omtrent dit punt in menig opzigt tot die der Synoptici nadert. Hetzelfde, wat in het eerste deel omtrent het koninkrijk der hemelen geschreven werd, is dus ook hier van toepassing. Maar de vergeestelijking der Joodschgezinde verwachtingen treedt in de brieven van paulus nog veel duidelijker aan het licht. Het koninkrijk Gods is bij hem eene nieuwe orde van zaken, gegrond op zedelijke wedergeboorte, en voor alle volken en menschen bestemd; het is een heilstaat, waarin de geloovigen staan in gemeenschap met God, waarin het geestelijke leven heerschappij voert; in geen uitwendige vormen is het te zoeken, want het bestaat in kracht, in geregtigheid, in vrede, in blijdschap, kortom in het bezit van geestelijke goederen. Toch zijn er, ook bij paulus, ondanks zijne geestelijke opvatting van het koningrijk Gods, nog Joodsche denkbeelden overig. Hiertoe brengt onze Schr. Filipp. iii:20, waarin hij meent te bespeuren de gedachte aan

{==548==} {>>pagina-aanduiding<<}
eene uitwendig zigtbare verordening, die in het Godsrijk door p. wordt verwacht, en eenmaal op aarde zal worden verwezenlijkt. Het Godsrijk moet verder wel onderscheiden worden van hetgeen elders genoemd wordt: het rijk van christus; beiden staan tot elkander in dezelfde verhouding als doel en middel. Het koninkrijk Gods, door de christus-regering voorbereid, is de voltooijing van het plan der liefde Gods. Niet enkel de geestelijke maar ook de stoffelijke wereld moet vernieuwd en gereinigd worden; zij gaat een toestand van onverderfelijkheid te gemoet, maar niet zooals in 2 Petri door middel van vuur; deze zinnelijke voorstelling is paulus te boven. De wijze waarop het geschieden zal, laat hij in 't midden, maar toch schijnt als zijne meening te mogen worden vastgesteld, dat de natuur door inwendige kracht eenmaal zal komen tot een staat, waardoor zij in overeenstemming is met het geheiligde menschdom. Die toekomst wordt door den Apostel des geloofs met de schoonste trekken afgeteekend. Zijne hoop is gerigt op den zaligen tijd, waarin geen enkele wanklank meer heerscht in de wereld der geesten, wanneer de gansche schepping als een harmonisch geheel zich buigen zal voor den Vader, en God alles in allen zal wezen.
Ten slotte blijft ons nog over, de eschatologie van den Apostel joannes in zijne brieven en zijn Evangelie. Het is de meest geestelijke rigting der Christelijke profetie, het hoogste standpunt, waarop de eerste belijders van jezus zich met hunne verwachtingen van de toekomst hebben bewogen. Wordt als bron der eschatologie van joannes ook zijn Evangelie gebezigd, dit geschiedt met volle regt, want geen Evangelie is zoo subjectief als het zijne. Het staat hooger, wat de ontwikkeling des Schrijvers betreft, dan zijne brieven en vooral dan de Apokalypse. Zijne eschatologie kenmerkt zich op dien hoogsten trap van helderheid, waartoe de N.-Testamentische schrijvers zijn opgeklommen, door volkomen terzijdestelling van Joodsche en Joodsch-Christelijke denkvormen. Het is onzen Schrijver hier niet te doen om eene breedvoerige beschouwing der eschatologie van joannes te leveren, dan had hij veel moeten herhalen, wat reeds in het eerste deel door hem werd behandeld. Hij wil hier vooral het oog vestigen op de ontwikkeling der denkbeelden van den Apostel in zijne onderscheiden schriften. Daartoe spreekt hij eerst over het

{==549==} {>>pagina-aanduiding<<}
komen van den christus, en ontwikkelt bij die gelegenheid de begrippen over ‘de wereld, de toekomende eeuw, de laatste ure.’ Waren in zijn eersten brief deze denkbeelden nog meer of min zinnelijk gekleurd, anders is het in zijn Evangelie. Hier wordt niet aan eene zigtbare wederkomst van den Heer gedacht; zijn komen is een komen in de geloovigen, eene geestelijke gemeenschap tusschen hen en den Verlosser, waardoor al wat in hem is hun eigendom wordt. Dat komen is niet tot zijne bijzondere leerlingen beperkt, maar strekt zich uit tot allen, die hem toebehooren; alleen de ongeloovige wereld kan hem niet ontvangen. Joannes is de eerste en eenige der N.-Testamentische schrijvers, die zich overtuigd houdt, dat hij niet enkel de laatste dagen, maar ook den laatsten dag of de laatste ure der tegenwoordige eeuw beleeft. De mededeeling van den geest der waarheid is daarvan het teeken. Het komen en werken van dien geest is het komen en werken van den Heer. Al wat ligchamelijk en zinnelijk aan den christus was gaat verloren, alleen de geest van christus blijft tot in eeuwigheid.
Het spreekt van zelf, dat deze denkbeelden van grooten invloed waren op zijne voorstelling van het koninkrijk van God of van christus. De uitdrukking zelve komt in zijn Evangelie en in zijne brieven slechts tweemalen voor, maar de zaak, die daarmede wordt bedoeld, vinden wij op elke bladzijde. Zij wordt voorgesteld als de heerschappij van den geest der waarheid, der liefde en der heiligheid, die uitgaat van den Vader en in christus wonende, door hem wordt meêgedeeld aan alle geloovigen. Aan eene zigtbare kerk, eene kerkelijke vereeniging kon dus joannes niet denken. Boven alle uitwendige vormen was hij verheven, en erkende alleen een geestelijken band, die jezus' belijders omsluit. De opwekking der dooden is dan ook bij hem geheel en al van geestelijken aard. De dood is het volkomen gemis van het ware, goddelijke, onvergankelijke leven; het doel van christus' komst in de wereld was, den mensch uit die zedelijke ellende te verlossen en het ware leven in hem te doen ontwaken. Deze opwekking geschiedt door middel van het geloof, dat het geestelijke leven, oorspronkelijk in christus wonende, overbrengt in zijne belijders. Door het geloof ontstaat levensgemeenschap met den Zoon van God en met den Vader zelf.

{==550==} {>>pagina-aanduiding<<}
Het leven, hierdoor in den geloovige gewekt, is eeuwig leven, het vergaat niet met den dood des ligchaams, maar duurt voort aan de overzijde van het graf. Het bezit van dat eeuwige leven hier op aarde is de grond der hoop op zalige onsterfelijkheid. Zoo is het tegenwoordige en toekomende naauw verbonden; er is geene scheiding tusschen aarde en hemel, tusschen tijd en eeuwigheid. Dit geldt ook van de denkbeelden, die wij bij joannes omtrent het oordeel ontmoeten. Het is eene scheiding, die hier reeds begint en in de toekomst wordt voortgezet; zij wordt gewerkt door de verschijning van den christus, tot wien de een zich voelt aangetrokken, van wien de ander zich voelt afgestooten. Niet eeuwig zal echter die scheiding duren; eenmaal zegeviert de ware godsdienst op aarde, en wordt de menschheid in hare ware betrekking tot God hersteld.
Aan het einde van zijn historisch-kritisch onderzoek gekomen, werpt de Schr. met zijne lezers nog een blik terug op den weg die achter hen ligt, en deelt in het kort de slotsom mede, waartoe hij is gekomen. Gaarne erkennen wij met hem, dat niemand, na de lezing van zijn belangrijk werk, meer klagen kan, dat de Eschatologie des Bijbels een doolhof is, waarin geen weg is te vinden, eene vereeniging van de vreemdsoortigste begrippen en meest uiteenloopende verwachtingen, waarin geen organisch verband kan worden gebragt. Met hem zagen wij, dat de grond-idée der eschatologische verwachtingen, zoowel in het N. als in het O.V., de komst en verwezenlijking is van het koninkrijk Gods op aarde, de wedergeboorte der menschheid, hare herstelling in de ware betrekking tot den Schepper.
Dit gronddenkbeeld was bij jezus' eerste belijders in den beginne vermengd met de eschatologische begrippen, waarin zij waren opgegroeid. Aanvankelijk dachten zij zich het koninkrijk Gods aardsch en zigtbaar, de komst van christus als eene ligchamelijke wederkomst in zigtbare heerlijkheid, des te meer nabij, hoe meer de tijdsomstandigheden het schenen te vorderen. Allengs ging echter het oog huns geestes open voor eene zuiverder opvatting van den aard van Gods koninkrijk. Hun gezigtskring breidde zich uit, en de enge vormen, waarin hunne verwachtingen waren gehuld, vielen weg. Paulus vooral bragt veel bij tot verheldering dier eschatologische begrippen,

{==551==} {>>pagina-aanduiding<<}
en gelukte het hem niet volkomen, zich tot een zuiver geestelijk standpunt te verheffen, de profetie van joannes beweegt zich in den hoogsten kring en stelt de leer der toekomende dingen eerst in het regte licht. Die zuivere voorstelling van joannes, zegt onze Schr., is evenwel niet door de Christelijke kerk tot haar eigendom gemaakt. Zij was daarvoor te hoog. Tot op dezen tijd heeft men zich vastgehouden aan de meer zinnelijke voorstellingen, in de schriften van paulus en petrus bewaard. Het is eene dringende behoefte van onze dagen, dat de Christenheid zich verheffe tot de zuivere verwachting van den Apostel der liefde. De grootste hinderpaal, die hieraan in den weg staat, is de verkeerde opvatting van den aard der H. Schrift. Wie niet kan of wil erkennen, dat de schrijvers der verschillende Bijbelboeken op een verschillend standpunt van ontwikkeling stonden, en dat dus de een nader was bij een helder inzigt in de waarheid dan de ander, - nooit kan hij toestemmen, dat de eschatologische verwachtingen der meesten niet alleen in zinnelijk-Joodsche vormen zijn gehuld, maar ook met zinnelijk-Joodsche bestanddeelen zijn vermengd. De over-schatting van den Bijbel is eene kwaal ook nog van onzen tijd, maar eene kwaal, waarvan de genezing toch hoe langer hoe meer vorderingen maakt. Wij hopen, dat ons verslag van den hoofdinhoud dezer ‘Eschatologie’ velen zal hebben opgewekt om met dit grondig en belangrijk werk zelf kennis te maken. Het is op zelfstandig en degelijk onderzoek gebouwd; voor den wetenschappelijken lezer heeft het een gebrek, namelijk te groote uitvoerigheid, die soms zelfs tot wijdloopigheid overslaat; maar daardoor heeft het van de andere zijde dit voordeel verkregen, dat wij het nu ook kunnen aanbevelen aan allen, die eene heldere kennis begeeren van het oorspronkelijk Christendom, zooals het in ons N.T. is bewaard gebleven. Al zijn
zij geene godgeleerden van beroep, met vrucht en ingenomenheid zullen zij dit boek lezen; de voorbeelden daarvan hebben wij reeds ontmoet. Ieder waarachtig Christen is een profeet, heeft behoefte om zijn blik uit te strekken naar de toekomst en op die toekomst zijne hope te bouwen. Zoo is dan ook de volmaking onzer eschatologische denkbeelden een deel onzer Christelijke ontwikkeling, en mag het niemand onverschillig zijn, wat daarover gedacht en geschreven wordt. Zoolang wij nog niet tot de

{==552==} {>>pagina-aanduiding<<}
hoogte van een joannes zijn opgeklommen, moeten wij vooral bij dien Apostel ter schole gaan, en door hem ons laten wijzen op de voltooijing van het heerlijk plan van God, dat hij in christus wil verwezenlijken. Moge ook het werk van b. een krachtig middel worden bevonden, om de Christenheid nader te brengen tot de toekomst, die zij tegengaat.
- r -





De Biddende Jezus. Beschouwing van den Zoon in zijne gemeenschapsoefening met den Vader, door Dr. J.C. Zaalberg, Pz. 's Hage, M.J. Visser. In gr. 8vo. IV en 432 bl. f 3-25.


Wekstemmen ten Leven naar de zedelijke behoeften van onzen tijd. Leerredenen door J.C. Zaalberg, Pz. I, II, III en V. 's Gravenhage, M.J. Visser. Iedere Leerrede à f : - 25.

Van ‘De Biddende jezus’ is in dit Tijdschrift nog niet gesproken, omdat de medearbeider aan wien het ter beoordeeling is toegezonden, zich te innig over de verschijning dezer pennevrucht van een man als zaalberg bedroefde, om met het spreken er over haastig te zijn.
Zaalberg, de man van zoo degelijke bekwaamheden, de zoo beminde prediker, de zoo moedige strijder, de zoo levendig en boeijend schrijvende auteur, was in ons oog gevallen, gezonken beneden het middelmatige. Hij was gevallen en 't is hem openlijk en duidelijk en onwederlegbaar gezegd. Want moge men ook tegen de wèlbekende recensie van cd. busken huët vele gegronde aanmerkingen hebben, moge men te regt beweren, dat, om het boek als stichtelijke lectuur te beoordeelen, de beoordeelaar zich op het theologische standpunt des schrijvers had moeten plaatsen; niemand zal ontkennen, dat met juistheid en zonder verschooning is aangetoond, hoe z. ten eenenmale gefaald heeft in zijne behandeling van den ‘biddenden jezus’, hoe zijn boek overvloeit van wansmakelijkheden en bombasterij.
Neen, Ref. ontkent niet, dat ook dit mislukte werk sporen draagt van eene zeldzame bekwaamheid en vlugheid, maar de gebreken van z. komen er op het allerkrachtigst in uit, die gebreken zijn er allerhinderlijkst.

{==553==} {>>pagina-aanduiding<<}

Wij begrijpen zeer wel, hoe dat gekomen is. Een bombastlievend publiek heeft den man door goedkeuring en toejuiching bedorven, en hij heeft gemeend alles en alles te kunnen. Maar misschien zou napoleon I nog beter schaapherder in Drenthe geweest zijn, dan zaalberg, de strijder tegen Rome, auteur is van den biddenden jezus. Zoo bij eenig onderwerp, bij dit had hij zijne vlugt behooren te matigen. Maar integendeel: hij is woester en onbesuisder dan ooit geworden, en het gevolg daarvan is het litterarische wangedrocht, waarover wij niet één woord meer willen spreken, terwijl wij verklaren er ons over te schamen, dat, zooals wij ergens lazen, een tweede druk er van noodig is.
Voor ons echter heeft de Heer zaalberg zich eenigzins in zijne eer hersteld door de ‘Wekstemmen ten Leven’, van welke wij er vier ontvangen hebben, terwijl er één (No. IV) achtergebleven is (*). Deze ‘Wekstemmen’ zijn of heeten preken naar de gelegenheid des tijds, wat wij van No. III, De Koning aan 't Kruis, over Joh. xix:19-22, niet begrijpen. Deze preek beviel ons verreweg het minst. 't Is zeker niet gemakkelijk om over het opschrift boven het kruis eene goede lijdenspreek te maken, maar deze behandelt het gezegde onderwerp zeker niet, met haar titel De Koning aan 't Kruis en hare rammelende en ratelende verdeeling, die eer aan een nog piquanter thema: het kruis, doet denken. Het is, met dat opschrift versierd (z. voegt de woorden er bij, maar de uitwerking bewijst niet, dat dit noodig was), eene schandzuil voor Israël; eene eerzuil voor jezus; eene zegezuil voor het Godsrijk en eene gedenkzuil voor den Christen. Men bemerkt het reeds: 't is nog dezelfde z., die zoo jammerlijk snoevend over den biddenden jezus kon schrijven; maar zijn gebrek hindert hier minder dan bij dat uiterst teedere en innige onderwerp. Het ergernis nemen daaraan wijkt, wat het ensemble betreft, bijna geheel,
waar z. onderwerpen behandelt, die voor zijne manier juist berekend zijn, waar hij met moed en zonder menschenvrees toont tegen nog iets anders te strijden dan tegen de dwalingen

{==554==} {>>pagina-aanduiding<<}
der Roomsche hiërarchie. Wie kan zonder in zijn geweten gegrepen te worden en zonder erkenning van de groote talenten des auteurs, preken lezen als die over Exod. xx:5b, De zonden der vaderen bezocht aan de kinderen; die over Marc. viii:15a, Het Phariseïsme in Israël en in de Christenwereld; en ook, ja met nog meer homiletisch genot, die over Matth. xxiv:3-14, Oorlogen en geruchten van oorlogen. Zoo kan men niet preken zonder de Schrift, naar letter en geest, te verstaan, zonder t'huis te zijn in de wereld der menschen en in het menschelijke hart. Maar waartoe altijd die hooge, forsche toon, die opeenstapeling van de schitterendste epitheta, dat kletteren en razen en bliksemen en donderen? waartoe dat dol geworden proza, nu en dan afgewisseld met stuitende platheden? Hoort maar en oordeelt of wij te veel zeggen!
Exod. xx:5b is voorgelezen. ‘Welk een geducht en ontroerend woord! Het schittert als een bliksemstraal uit de wolken van Sinaï. Het dreunt als een donderslag in 't gebergte der woestijn. Het dringt als een Goddelijk (l. goddelijk) wee! tot de gezanten in Israël door.’ Bom!!! - ‘... al hopen ook wij, gezanten des kruises, die duizendvoudige barmhartigheid Gods, zoo lang wij ademen kunnen (ademen! kunnen!!! 't kon best met leven af; wij zijn pas in de inleiding; hoe zal dat klimmen?), te prijzen, zoo blijve het toch verre van u en mij, om harentwil het “driemaal Heilig” uit ons geheugen te bannen.’ - ‘Zou God het dan wel zoo erg gemeend hebben?’ plat! plat!! - De Hemelvader vergeleken met ‘aardsche vaders, die tegen hunne kinderen kunnen opstuiven in drift en bulderen in den toorn (waarom den toorn?)’ onwaardig! - ‘Met vlammend schrift staat het boven de poorten van het koningrijk der hemelen. En och! dat het ook met onuitwischbare letteren in onze handpalmen gegraveerd... stond.’ Vurig uitgedrukt! - ‘Alle geslachten smelten zamen.’ Volgens welken scheikundigen regel? - ‘B.B. en Z.Z., veroordeelt gij dat miskennen der kinderen om 't geen hunne ouders misdeden? Reikt, reikt ons dan de hand en weest ons gegroet in de menschheid.’ Aandoenlijke ontmoeting! - ‘Zal Hij [God] iedere seconde inspringen, enz.’ Onwaardig uitgedrukt.
Ziet daar eenige proeven uit de eerste leerrede, die nog lang niet het allermeest aan het aangewezen gebrek lijdt. 't Is

{==555==} {>>pagina-aanduiding<<}
jammer dat zooveel degelijke zaken in zulk een ellendigen vorm gegoten zijn! Gij leest b.v. met groote aandacht en u verheugende over de levendige voorstelling van den auteur die preek over het Pharizeïsme; maar gij valt op eens uit uwen hemel der verrukking bij het vernemen der vraag: ‘Kan ik het helpen, T., dat onze Afgescheidene Broeders geen Hebreeuwsch verstaan en daardoor dien ongelukkigen naam gekozen hebben?’ Dat getuigt niet van gemis aan fijnen smaak, maar dat is volkomen smakeloosheid. Zal het met Dr. z. nog eens beter worden? Wij wanhopen er aan, omdat hij gevierd wordt.





Oratio de Critica studiose a Theologis exercenda, quam habuit Jacobus Isaacus Doedes, Theologiae Doctor, a.d. XXII Junii, A. MDCCCLIX, quum in Academia Rheno-Trajectina Theologiae professionem ordinariam solenni ritu auspicaretur. Trajecti ad Rhenum, apud Kemink et Filium, Typogr. 1859. 34 pagg. f : - 40.

Toen de groote heringa ten jare 1790 eene verhandeling schreef over 't gebruik en misbruik der Kritiek, koos hij zich tot zinspreuk: Nec temere nec timide. Toch zullen er wel onder zijne tijdgenooten geweest zijn, die hem van temeriteit beschuldigden; en wij, daarentegen, kinderen eener volgende eeuw, zullen, d. niet uitgezonderd, bij 's mans critische resultaten al vrij dikwijls aan timiditeit denken. Zóó veranderen de tijden, en de menschen met hen!
Wil men doelwit en slotsom van d.'s intreê-oratie in 't kort opgeven, dan behoeft men hem eenvoudig h. te laten nazeggen: Criticen exercendam esse nec temere nec timide. De waarheid dier stelling op zichzelve lijdt geene bedenking; maar de toepassing? Zou dááromtrent óns nageslacht misschien over d. oordeelen, gelijk wij over h.? 't Is maar eene vraag.
De hedendaagsche stand der Bijbelcritiek is ongeveer deze: Ter zake van strenge Tekstcritiek heet niemand meer een ongeloovige. Zonder verketterd te worden, hebben tischendorf in zijne Grieksche, vissering in zijne Nederduitsche uitgave des N.T. aan den textus receptus voor goed zijn afscheid gegeven. - Iets meer tegenstand ondervindt nog de Critiek der

{==556==} {>>pagina-aanduiding<<}
Boeken: toch kan men, reeds zonder den blaam des ongeloofs op zich te laden, o.a. den niet-apostolischen oorsprong van 't mattheus-Evangelie of van den 2den Brief van petrus, en den niet-Paulinischen van den Brief aan de Hebreën beweren; ja, achter eene orthodoxe dissertatie lazen we onlangs de thesis: Capita XL-LXVI Jesajae vaticiniorum huic scriptori sunt abjudicanda, in der tijd door den liberalen h. wel uitdrukkelijk onder 't misbruik der critiek gerangschikt. - Maar nu de derde soort, de eigenlijk gezegde Historische Critiek, de critiek der feiten! Ziedaar wat ook thans nog - h. neemt het als geloovig theoloog niet eens in aanmerking - voor velen een steen des aanstoots en der ergernis blijft, een kenmerk bij wie er zich op toeleggen van gevaarlijk ongeloof! Wel wil men u tegenwoordig toegeven, dat het met de waarheid der - overigens inderdaad geleerde en kunstige - Harmonistiek luttel beter gesteld zij dan met die der oude - niet min geleerde en kunstige - Astrologie, en dat is reeds veel gewonnen; maar om nu daaruit de legitime consequentie op te maken, dat, zoo een der Evangelisten dáár waar zij van elkaâr verschillen, gedwaald hebben moet, zij dan ook dáár, waar zij met elkaâr overeenstemmen, of waar de zaak slechts door één hunner verhaald wordt, gedwaald hebben kunnen, zóó ver durft men zich niet te wagen.
D. heeft de regten ook der historische critiek in 't algemeen volmondig erkend. Wij danken hem daarvoor. Maar of hij, om haar binnen de betamelijke perken te houden, den regten teugel heeft gevonden in ebrard's opmerking, dat het Woord Gods boven alle critiek verheven is, betwijfelen wij zeer, daar het dan toch, volgens zijne eigene concessie, eerst door die critiek moet worden uitgemaakt, wat al of niet tot het Woord Gods behoort. Vrij wat meer doet het af, en van heeler harte kunnen we applaudisseren, wanneer d. van den criticus eischt, dat hij niet enkel de afzonderlijke deelen, maar evenzeer 't gehéél zijner stof in 't oog houde - ‘historia quoque suam habet orationem contextam’ -, en dat hij hem alzoo, indien hij aan jezus al 't buitengewone en éénige, wat de Evangelisten van Hem verhalen, o.a. ook de opstanding, ontneemt, op 't voetspoor van ullmann en de pressensé de vraag voorlegt, hoe de grondvesting der wereldherscheppende Christelijke Kerk, hoe de vurige geloofsprediking van een man

{==557==} {>>pagina-aanduiding<<}
als paulus, zich zonder dit alles bevredigend laat verklaren? - Vervalt overigens die criticus tot zoo'n dolle arrogantie, dat hij, als busken huët, een ieder, die 't niet op álle punten met hem ééns is, de keus laat om een wellusteling, scepticus, dweeper, of wel een krankzinnige te worden, dan is hij naauwelijks zooveel ironische regels waard, als d. aan de bewuste gasconnade besteedt.
Te zeggen, dat de nieuwe Hoogleeraar ons hier veel nieuws aanbiedt, zou der waarheid te kort gedaan zijn; ook blijkt uit hetgeen wij aanvoerden reeds het tegendeel. Zoo oordeelkundig echter met het oog op de theologische levensquaestiën van den dag het onderwerp gekozen is, zoo oordeelkundig is ook wat er over voorhanden was verwerkt. Verheffing van stijl liet dat onderwerp weinig toe, en is aan d. ook minder eigen; maar de dictie is toch vloeijend en helder, de gang (Critices materia, munus, jus, norma, methodus) logisch ordelijk, het Latijn zuiver.
En zoo roepen we hem in de met deze Oratie aanvaarde betrekking een welgemeend Omnia fausta! toe. Waar actie is, moet ook reactie zijn, opdat de actie niet, door niemand gewaarschuwd, aan 't hollen sla. Was het dies wenschelijk te achten, dat ook de wèl te verstaan wetenschappelijk-orthodoxe rigting aan onze Hoogescholen vertegenwoordigd wierde, waardiger representant kon men zeker niet voor haar vinden dan Dr. d., dóór en dóór een man der wetenschap. Wij gelooven hem op zijn woord, wanneer we hem hooren betuigen: ‘Munus, quod hodie auspicor, totum me habere ac tenere vobis persuasum sit.’ Moge van zijne komst eene nieuwe aera voor de Utrechtsche Hoogeschool, zoo in de critische als in menige andere theologische studiën, gedagteekend worden!
Q.B.V.D.O.M.


v.p.


Hoe men niet moet preken, door Napoleon Roussel. Uit het Fransch vertaald. Dordrecht, P.K. Braat. 1859. In post 8vo. IV en 92 bl. f : - 60.

Het oordeel van Ref. over dit boekje komt geheel overeen met dat, hetwelk Dr. j.j. van oosterzee er over heeft uitgesproken in zijn stuk: ‘Een blik op theorie en praktijk der Evangelie-prediking in het hedendaagsche Duitschland’ (Nieuwe

{==558==} {>>pagina-aanduiding<<}
Jaarboeken voor Wetenschappelijke Theologie, 1858, II, 2, bl. 297). Daar leest gij de volgende woorden: ‘Wanneer napoleon roussel een Duitscher geweest was, en zijn gulden boekske: “Comment il ne faut pas prêcher” ten behoeve onzer Germaansche stamverwanten geschreven had, wij zijn overtuigd, dat hij gansch verschillende typen geteekend, en licht en schaduw geheel anders verdeeld hebben zou, dan thans het geval is geweest.’ Ref. zegt en 't komt op 't zelfde neêr: ‘'t is een gulden boekske, maar een Fransch boekske.’ Fransch en dus geestig, tintelende van vernuft, doch ook valsch vernuft. Reeds de eerste woorden der inleiding vallen daardoor in 't water. Zouden wij, zooals daar beweerd wordt, dit boekske ongelezen laten, indien het niet aanvallenderwijze te werk ging? Was daarom de titel beter dan deze: Raadgevingen over de prediking? De opdragt van den schrijver aan zich zelven is aardig gevonden. De typen zijn scherp geteekend, maar behooren voor 't grootste deel op den Franschen kansel t'huis. Wèl zijn er ook onder ons eusebiussen, die er zich niet over bekommeren om overtuigd te worden, maar om te overtuigen; wèl ook pamphilussen, die week uit week in al improviserende a b c zeggen, terwijl zij op de zesderlei wijzen deze letters schikken; wèl kunnen ook trekken van de overige beelden bij ons worden weêrgevonden; maar de Hollandsche preekmethode lijdt toch aan andere gebreken, of die weêr geheel anders gewijzigd zijn, zoodat het maar al te gemakkelijk is het gelaat van den spiegel af te wenden, vergetende wie men is, en niet toepassende de algemeene les, dat de prediker veel te veel zich en om zich zelven preekt. In de beschouwing van jezus christus, als voorbeeld voor den prediker, is wel veel waars en behartigingswaardigs, maar
ook hier, gelijk meermalen wanneer de Heer als voorbeeld beschouwd wordt voor den kanselredenaar, is te weinig aan het groote verschil van de tijden waarin, de gelegenheden waarbij en de personen tot wie gesproken wordt, ja ook door wie gesproken wordt, gedacht.
Intusschen zal geen predikant het werkje zonder nut lezen; maar wie het lezen willen verstaan toch het Fransch wel en hebben geene behoefte aan eene vertaling, die, gelijk ook deze, altijd ongelukkig moest uitvallen, omdat het onmogelijk is het vlugge Fransch in ons deftig Hollandsch naar behooren weêr te geven.






{==559==} {>>pagina-aanduiding<<}

Oranje en de Bataafsche Republiek, in diplomatische betrekking tot den eersten Napoleon. Eene Voorlezing van Mr. G.W. Vreede. Utrecht. J.G. Broese. 1859. In gr. 8vo. VIII en 80 bl. f : - 85.

Neen, dat is geene geschiedenis zooals men, gelijk bulwer zegt, in de beknopte handboeken (‘small skeleton abridgments'’ te lezen krijgt: ‘In dit jaar werd een koning gekroond, een veldslag geleverd, was er eenige groote ramp of wel eenige groote zegepraal.’ Dat alles behoort ook wel tot haar gebied, maar er is meer dan dat. De geschiedenis moet ons een spiegel zijn van de aanhoudende ontwikkeling der natiën, zij moet de oorzaken, de schijnbaar nietige oorzaken, van al de groote gebeurtenissen, die dikwijls door een gansch werelddeel ruchtbaarheid hebben gemaakt, trachten op te sporen, zij moet de verschillende levenstoestanden van het wereldtooneel tot in de kleinste bijzonderheden te aanschouwen geven, bij levendigheid van voorstelling bezielend, bij eenvoud van decoratie indrukwekkend zijn. Slechts zoodoende zal zij zich den scheldnaam van kronijk niet berokkenen. De eisch is, het valt niet te loochenen, zeer zwaar, maar daarom niet onregtmatig. Allerminst is zij te zwaar voor hem, die de geschiedenis van vroegere tijdperken beschrijft, voor zoover deze oneindig veel beter in de gelegenheid is om de noodige bouwstoffen te verzamelen, dan hij, die de geschiedenis van zijn eigen tijd te boek stelt. Deze immers heeft nu eens geen toegang tot familie-archieven, omdat men de bewuste zaak van dit of dat familielid liefst niet wil zien opwarmen; dan weêr is het hem ondoenlijk zich uit den doolhof der diplomatie te redden; hier heeft hij te kampen met partijzucht en vooroordeel; daar deinst hij terug voor het schrikbeeld der onpartijdigheid. En zoo een getrouw beeld van zijn tijd te schetsen, in waarheid, dat is niet gemakkelijk. Daarom zal de nakomeling, voor wien menig gedenkschrift van belangrijke personen en menig staatsstuk toegankelijk is, daarin boven den tijdgenoot zeer veel voor hebben. Daarom beperkte lessing den naam van geschiedschrijver alleen tot hen die hun eigen tijd naar
eisch beschrijven, en kende hij aan dezen onvoorwaardelijk den lauwer toe.

{==560==} {>>pagina-aanduiding<<}

De brochure van Mr. vreede is een nieuw bewijs van de moeijelijkheid om eene bladzijde in het geschiedboek des tijdgenoots te schrijven, en van de mogelijkheid om het ondanks alle bezwaren met eene meesterhand te doen. Uit ‘weinig of niet-bekende bescheiden’ wijst de schrijver de naarstige bemoeijingen van onzen eersten willem aan om het denkbeeld der Restauratie hier te lande te verwezenlijken en leert hij ons zijne handelingen als Generaal, Diplomaat en Regent waarderen. Wij ontmoeten hem ijverig werkzaam om, met hulp van Pruissen, Rusland en Engeland, Neêrlands onafhankelijkheid te herstellen en het van de Fransche rooverhorden te bevrijden, en zien met belangstelling, na de vele grieven hem door napoleon I berokkend, de eerste lichtstralen van een helderen dageraad gloren. Het doet ons goed een stein en een gentz 's vorsten bekwaamheid te hooren roemen, en het Kabinet van St. james het staatsstuk betrekkelijk den toekomstigen toestand van Holland door zijn Memorandum te zien bezegelen. Met dankbaarheid erkennen wij, dat Nederland zijn zelfstandig aanzijn in de rij van Europa's Mogendheden grootendeels aan onzen eersten Koning verschuldigd is. - In een minder gunstig licht is napoleon I geplaatst: vuig egoïsme, de daemon der dynastie buonaparte, was het wat hem ook ook in zijne onderhandelingen met onzen vorst geleid heeft, en deze ééne bladzijde uit zijne geschiedenis is genoeg, om ons tegen de verraderlijke vleitaal der Napoleontische listen te waarschuwen. Punica fides en Corsicaansche vriendschap, - de vrede van Villafranca bevestigt 't maar al te zeer; men kan er zich niet genoeg voor wachten.
Na 't aangevoerde zal het wel overbodig zijn om nog iets ter aanprijzing van Mr. vreede's brochure te zeggen. Wat de Bijlagen betreft, waar het door hem betoogde breeder uiteengezet, zijne uitspraken toegelicht worden, ik twijfel niet of men zal ze even als zijne voorlezing zelve met klimmende belangstelling lezen.
Wij eindigen met nog eens op het groote gewigt van het bewaren van archieven, private correspondenties, familie-papieren, enz. enz. te wijzen, iets, dat uit deze brochure wederom zoo duidelijk blijkt. Zulke stukken moeten niet dan na vlijtig onderzoek der vernietiging worden prijs gegeven, want zij bevatten veeltijds belangrijke bijdragen voor de historie, en

{==561==} {>>pagina-aanduiding<<}
verspreiden over menige overigens duistere en onverklaarbare gebeurtenis een helder licht. Met blijdschap zagen wij daarom nog onlangs, dat ook in ons land op zulke stukken meer en meer wordt gelet, en de gemeente-archieven niet dan met toestemming der Regering mogen worden vernietigd. Hoe meer bouwstoffen toch, hoe hechter het gebouw; hoe meer coloriet, des te levendiger de voorstelling.
l.


h.e.m.







Spreekwoordenboek der Nederlandsche Taal, of Verzameling van Nederlandsche Spreekwoorden en spreekwoordelijke uitdrukkingen van vroegeren en lateren tijd; door P.J. Harrebomée, Lid van de Maatschappij der Nederlandsche Letterkunde te Leiden. Eerste Deel. Utrecht, Kemink en Zoon. 1858. In 8vo. LXXVIII, XV en 463 bl. f 8-50.

Aan verzamelingen en lijsten van spreekwoorden hebben wij geen gebrek. Niets is ook gemakkelijker dan zulk een werk te schrijven. Men moge de spreekwoorden en spreekwijzen bijeen willen brengen, die aan eenig bedrijf, b.v. den landbouw of de scheepvaart, ontleend zijn, of die betrekking hebben op het eene of andere voorwerp, op den turf, op den hond, op den duivel of wat het ook zij; men moge ten nutte der jeugd eenige bladzijden vol leerzame, of tot tijdverdrijf voor volwassenen eenige bladzijden vol zonderlinge spreekwoorden zamenlezen, - men heeft niets meer te doen dan een paar vroegere verzamelingen door te zien, er uit te nemen wat van zijne gading is, er uit zijn geheugen nog een spreekwoord of wat bij te voegen, eindelijk den op deze wijze verkregen voorraad te rangschikken. Van geheel anderen aard echter is het werk, dat de Heer harrebomée heeft ondernomen. Hij wil ons volk eene volledige verzameling schenken van zijne spreekwoorden en spreekwijzen; zoowel die voor eeuwen als die in den laatsten tijd ontstaan zijn, zoowel die geheel verouderd zijn, als die nog dagelijks voorkomen, heeft hij bijeengebragt. En hoeveel tijds en arbeids aan dat bijeenbrengen besteed is, leeren ons de bladzijden die de titels vermelden van omtrent honderdtachtig lijsten, verhandelingen en andere geschriften, waaruit de spreekwoordenschat dien de

{==562==} {>>pagina-aanduiding<<}
Heer harrebomée ons aanbiedt, vergaderd is. Zij leeren het hem vooral, die weet, welk een vermoeijend en tijdroovend werk het maken van lijsten en registers is.
Het boek bevat eenvoudig eene lijst van alle nederlandsche spreekwoorden en spreekwoordelijke uitdrukkingen, welke de ijverige verzamelaar heeft kunnen bij een brengen. De verzameling is, lezen wij in de Inleiding, ‘naar de naamwoorden geordend, in alphabetische volgorde; waar geen naamwoord in de spreekwoorden gevonden wordt, zijn even zoo de werkwoorden ten grondslag gelegd. Aan den voet der bladzijden zijn de werken opgegeven, waarin het spreekwoord is opgenomen of uitgelegd. Die aanwijzingen zullen al minder en minder worden, naarmate het werk in de alphabetische orde voortgaat, omdat de aanwijzingen alleen geschieden bij het eerste alphabetische woord, dat in het spreekwoord voorkomt en bij volgende steeds naar dit eerste gewezen wordt.’ Men heeft op deze inrigting van het boek aanmerking gemaakt en gewild dat elk spreekwoord slechts eenmaal opgenomen zou worden. Zeker zou het daardoor dunner, maar zeker ook vrij wat minder bruikbaar geworden zijn. Men kan van den verzamelaar verschillen omtrent de wijze waarop de spreekwoordenmassa moet worden geordend, men kan het b.v. beter achten dat zij naar de onderwerpen waarover zij handelen, bijeengevoegd worden; maar keurt men het goed dat hij de hoofdwoorden der spreekwoorden en spreekwijzen ten grondslag legt, dan moet men erkennen, dat gedurige herhaling onvermijdelijk was.
Er zijn, nadat de eerste aflevering verschenen was, door verscheiden beoordeelaars aanmerkingen daarop gemaakt. Voor zooverre zij hem bekend waren, heeft de Heer harrebomée die bij de uitgave der latere afleveringen vermeld en getracht te wederleggen. Vooral heeft men hem beschuldigd, dat hij te veel geeft. ‘'t Werk,’ heeft men onder anderen gezegd, ‘moet zich aan zijnen titel houden en alleen spreekwoordelijke uitdrukkingen leveren.’ De verdediging van den schrijver, bl. xxii, doet ons zien, dat het onderscheid tusschen spreuk, spreekwoord en spreekwijze hem nog niet duidelijk is. De recensent die hem de genoemde aanmerking maakte, begreep het vooral niet beter, en de geheele pennestrijd daarover is derhalve niets dan een schermen in het wilde. De

{==563==} {>>pagina-aanduiding<<}
zaak nogtans, is, dunkt mij, nog al eenvoudig. Spreuken en spreekwoorden zijn, wat den vorm betreft, hierin van spreekwijzen onderscheiden, dat het stellingen zijn, - b.v. hoogmoed komt voor den val; het is zaliger te geven dan te ontvangen; een goed begin is het halve werk; een kleine visch een zoete visch, - somtijds tot uitroep, bevel of vraag omgezet, b.v. wee het land welks koning een kind is; geef den keizer wat des keizers is; ieder vege zijne eigene vloer; stuur de kat naar Engeland, zij zegt miaau als zij weêrom komt; wie kan er tegen de Bierkaai? Maar de aap komt uit de mouw, dat is olie in het vuur, voor iemand in de bres springen, zijn geene spreuken of spreekwoorden, omdat het noch eigenlijke, noch omgezette stellingen zijn. Laat ik, om de zaak duidelijker te maken, er nog een voorbeeld bijvoegen. Men moet geen kind om eene boodschap sturen is een spreekwoord; een kind om eene boodschap sturen eene spreekwijze; hij heeft een kind om eene boodschap gestuurd een gezegde waarin deze spreekwijze gebruikt wordt.
Ik acht het evenwel geen gebrek in het boek van den Heer harrebomée, dat het meer dan alleen spreekwoorden bevat. De titel, verzameling van spreekwoorden en spreekwoordelijke uitdrukkingen, zegt, dat het zijn voornemen was meer te geven. Nu kan men zeer goed eene verzameling geven van enkel spreekwoorden; maar een gedeelte onzer spreekwijzen is zoo naauw aan de spreekwoorden verwant, dat ik er geene zwarigheid in zie om die daarmede in eene en dezelfde verzameling op te nemen. Het komt er maar op aan de grenzen scherp af te bakenen, juist te bepalen aan welk gedeelte der spreekwijze men in zijn boek eene plaats moet gunnen, welk gedeelte uitsluiten. Dat niet alle spreekwijzen hier te huis behooren, schijnt de Heer h. gevoeld te hebben: hij belooft daarom op den titel ook behalve de spreekwoorden alleen spreekwoordelijke uitdrukkingen. Maar wat zijn dat? Ik moet bekennen, dat de beteekenis van dezen naam mij niet duidelijk is. En wanneer ik het boek doorblader, om zoo op te sporen wat ik er door verstaan moet, wordt het mij nog duisterder. Al wat ik zie is dit, dat er eene groote menigte spreekwijzen in dit boek gevonden wordt, die er niet in moesten voorkomen of duizend andere hadden er evenveel regt op. Hoeveel gezegden b.v. komen er in voor, die alleen om eene eenvoudige metaphora die zij bevatten, geplaatst zijn.

{==564==} {>>pagina-aanduiding<<}
Zoo vinden wij het vreet geld. Dit gezegde heeft niets bijzonders, dan dat de handeling van vreten, die eigenlijk alleen door een levend wezen kan verrigt worden, hier aan een levenloos voorwerp wordt toegekend. Daarenboven gebruikt men dezelfde metaphora ook in andere gevallen, en spreekt b.v. van eene schutting die verw, eene lamp die olie vreet. In hetzelfde artikel vinden wij het geld is dun gezaaid bij hem. Maar men spreekt ook van andere dingen die dun gezaaid zijn, en dun gezaaid voor in kleine hoeveelheid aanwezig is weder eenvoudig metaphora. Even zoo is het (om bij hetzelfde artikel te blijven) met hij heeft eene zee van geld, hij weet met zijn geld geenen weg, hij zit tot over de ooren toe in het geld. Herinneren wij ons, dat er ook zeeën van menschen, van rampen, van zwarigheden zijn, dat men er ook vindt die met hun ledigen tijd geen weg weten en tot over de ooren toe in de pret, in zorgen of in schulden zitten, dan blijven eenvoudig de metaphorisch gebruikte uitdrukkingen, weg voor wijze van handelen, zee voor menigte, ergens inzitten voor ruim van iets voorzien zijn, over.
Maar niet alleen ten opzigte van zoodanige spreekwijzen is de aanmerking gegrond, dat de Heer h. te veel heeft gegeven. Hij heeft ook somtijds spreuken voor spreekwoorden aangezien. Hij verdedigt zich daaromtrent bl. xxiv, vooral door eene aanhaling uit lublinks verhandeling; die verdediging evenwel snijdt geen hout, en de aangehaalde woorden van lublink bewijzen, dat ook deze de klok wel had hooren luiden, maar niet wist waar de klepel hing. Spreuken en spreekwoorden beide bevatten lessen van levenswijsheid in korte stellingen zamengedrongen, maar zij verschillen èn in oorsprong èn in vorm. Spreuken zijn de vrucht van het nadenken van wijze mannen, spreekwoorden de vrucht van de ondervinding des volks. Nu zingt ieder vogel zooals hij gebekt is: de wijze spreekt op ernstigen, deftigen toon, het volk spreekt op gemeenzame, somwijlen platte wijze, en ook bij het uitspreken der belangrijkste waarheden kan het veeltijds zijnen lust tot scherts en boert niet bedwingen. Van daar dat het meestal gemakkelijk is, spreuken en spreekwoorden te onderscheiden. Men kent ze aan hun rokje: de spreuk aan haar deftig zondagskleed, het spreekwoord aan zijn los en luchtig, niet altijd zindelijk, alledaagsch pakje. Hoe is het mogelijk,

{==565==} {>>pagina-aanduiding<<}
dat de Heer h. van een aantal die men in zijn boek vindt, kan beweren, dat het spreekwoorden zijn, b.v. eene slapelooze jeugd ligt op het ziekbed; houd heerschappij over uwen buik, want men ziet er meer door gulzigheid dan door het zwaard sterven; de afwezigheid is het graf der liefde; vooruitbetaling baart onachtzaamheid; de zware bijl velt het eens gespaarde hout; deugd is het ware beeld der vriendschap; wij zijn allen boeren geweest, de beschaafdheid hangt af van den tijd dat wij den ploeg verlieten; de treurige bemint al de beelden die aan zijne droefheid voedsel geven; steenen muren worden door kogels verbrijzeld, maar aarden wallen worden daardoor versterkt. Dat zijn spreuken, dat is de taal van dezen of genen deftigen mijnheer; maar het volk spreekt zoo niet. En gevoelt reeds ieder, dat dit geene volkstaal is en bij gevolg geen spreekwoord kan zijn, wat zal men dan zeggen van hetgeen zoo vreeselijk deftig en zoo vreeselijk lang daarbij is als b.v. het volgende: de voorzigtigheid heeft twee aangezigten, van welke het eene dient om ons tot het goede aan te sporen en het andere om het kwade van ons af te keeren; de visschen bewonen de diepten der zee, de arenden zweven in de lucht, men kan de eerste met een haak, de laatste met een pijl treffen, maar 's menschen hart is op geringen afstand niet te doorgronden. Doch dat deftige, waardoor de patricische spreuk zich van het plebeïsche spreekwoord onderscheidt, is hier zelfs sommige volksspreekwijzen aangehangen. De drempel is er glad zegt men van het huis waar een vrijer komt, dien men verwacht dat spoedig door meer gevolgd zal worden, maar niet een gladde drempel lokt de vrijers. En de kinderen abrahams durven
zich niet ligt op glad ijs wagen - neen, zoo deftig, zoo stijf, zoo pedant had ik haast gezegd, drukt zich het volk niet uit; het zegt: er liggen balken onder het ijs, de Joden loopen er op. Hoort het volk eene spreuk, het neemt haar niet over, want het gevoelt dat zij in zijnen kring niet te huis behoort, of indien het haar, wat enkele malen gebeurt, overneemt, dan wijzigt het haar eerst zoo, dat zij bruikbaar wordt, hetzij door verandering of bijvoeging, hetzij door er eene andere toepassing aan te geven. Voorzigtigheid is de moeder der wijsheid is eene spreuk. Het volk nam die over, maar veranderd: de eerwaardige moeder kreeg, in plaats van de wijsheid, de porceleinkast tot dochter. Oude lieden moet men eeren, insgelijks eene spreuk; maar het volk

{==566==} {>>pagina-aanduiding<<}
die overnemende voegde er bij: al zou men ze ook met stokken slaan. Groet ze die u te magtig zijn, oorspronkelijk zeker ook eene spreuk, nam het volk zonder verandering over; maar het gebruikt die uitsluitend bij het kaartspel, wanneer iemand bij gebrek van eene hoogere kaart den trek aan zijne tegenpartij moet laten.
Er zijn hier nog meer vreemde eenden in de bijt. Daartoe behooren o.a. fabelen in weinige woorden verhaald. Wij hebben er inderdaad onder onze spreekwoorden en spreekwijzen, die aan fabelen ontleend zijn, zooals iemand de kastanjes uit het vuur laten halen; de berg baart eene muis; de druiven zijn zuur; het is den moriaan geschuurd. Maar de rijken te willen nadoen staat den arme even zoo gek als den kikvorsch die zich opblies om zoo groot te zijn als een os; speel met mij zonder breken, zeî de schildpad tegen den arend als zij daarvan in de lucht opgenomen werd; de arend klaagde met den bout geschoten te zijn welks veêren uit zijne wieken gevallen waren, zijn geene volksspreekwoorden of - spreekwijzen.
Even als er algemeen bekende fabelen zijn, zoo zijn er ook algemeen bekende vertellingen en anecdoten. Sommige hebben de stof geleverd voor spreekwijzen, zooals: is Hoorn dus, zei de man, en hij stond te Enkhuizen voor de poort, en dominé eerst, waarbij men denkt aan den boer die dominé eerst liet aansteken, maar hem te gelijk het komfoor zoo lang in de hand houden tot al de boeren hadden aangestoken. Ja het volk perst soms eene lange vertelling tot eene spreekwijze van een paar woorden zamen. Zoo is het o.a. met de vrouw heeft de broek aan. Zij ziet op het fabliau de sire hain et de dame anieuse, in le grands verzameling, en eenigzins veranderd in de Novelle van sacchetti te vinden. Hain, een kleêrmaker, is geplaagd met eene vrouw, die altijd anders wil dan hij, eene dwarsdrijfster van de echte soort. Lang heeft de goede man het verdragen, maar eindelijk wordt hij het moede en neemt een kloek besluit. Het wordt tijd, zegt hij, dat beslist worde wie hier meester is. Morgen ochtend zal ik midden op onze binnenplaats mijne broek neêrleggen: wie die magtig worden kan, zal hier in het huis het gebied voeren. De vrouw neemt het voorstel aan, want zij twijfelt niet aan de overwinning, en om zeker te zijn, dat haar man zijn woord houdt, verlangt zij dat de strijd in tegenwoordigheid van getuigen plaats hebbe. Een buurman

{==567==} {>>pagina-aanduiding<<}
en zijne vrouw worden daartoe verkozen. Op den bepaalden tijd komen deze, de broek wordt neêrgelegd en het gevecht neemt eenen aanvang. Lang blijft de uitslag onzeker; maar eindelijk heeft anieuse het ongeluk achterover in eene mand te vallen. Hain is nu overwinnaar: hij neemt de jammerlijk gescheurde broek op en trekt die aan. De vrouw wordt na lang smeken uit haren pijnlijken toestand verlost en belooft voortaan haren man onderdanig te zijn, eene belofte die zij, volgens den dichter, getrouw gehouden heeft.
Maar iets anders, dan zulk eene korte toespeling te maken op een bekend verhaal, is het eene anecdote te vertellen, b.v. als de storm zoo aanhoudt, dan zijn wij voor middernacht reeds in den hemel, zeî de boer: daar beware ons God voor, antwoordde de dominé, of overal zit bedrog in als men maar kans ziet om geld te winnen, zeî de vrouw in alle eenvoudigheid, in mijnen tijd waren de perziken wel driemaal grooter. Dit zijn en blijven vertellingen, maar spreekwoorden of spreekwijzen zijn het niet. Verscheidene van dien aard, vooral uit anna folie overgenomen, heeft de Heer h. geplaatst.
Een beoordeelaar van de eerste aflevering heeft aangemerkt, dat in een werk als dit alleen nederlandsche spreekwoorden moeten opgenomen worden. Niemand zal hem hierin tegenspreken. Maar dat daarom alle spreekwoorden en spreekwijzen zouden moeten worden uitgesloten, die slechts in een gedeelte van ons vaderland in gebruik zijn, kan ik hem niet toestemmen. Zijn deze dan niet nederlandsch? Bovendien het is zeer gemakkelijk zoo iets te zeggen, maar men doet daarmede aan den spreekwoordenverzamelaar eenen eisch, waar hij niet aan voldoen kan. Hoe zal het hem mogelijk zijn van ieder spreekwoord, van iedere spreekwijze te weten, waar zij in gebruik is, waar niet? Sommige toch zijn in een gedeelte van eene provincie bekend, in een ander gedeelte niet, ja er zijn er, die men uit den mond van dezen en genen gedurig hoort, terwijl zij aan anderen in dezelfde stad of hetzelfde dorp geheel vreemd zijn. De taak van den spreekwoordenverzamelaar is behalve dat reeds moeijelijk genoeg, laten wij die niet zonder noodzaak nog zwaarder maken. Toch wenschte ik, dat twee soorten als niet nederlandsch waren weggelaten. Vooreerst de friesche. Want al zijn deze in een gedeelte van het tegenwoordige Nederland in gebruik, zij zijn

{==568==} {>>pagina-aanduiding<<}
toch niet nederlandsch, omdat zij tot eene andere taal dan de nederlandsche behooren. Zij konden daarom hier ook niet anders dan vertaald worden medegedeeld, en bij dat overgieten in eene andere taal zijn er wel eens de fijnste geuren van vervlogen. Ten anderen hadden dezulke hier niet moeten voorkomen, die niets anders zijn dan vertalingen, somtijds vrij stijve vertalingen, van vreemde spreekwoorden en spreekwijzen. Wel zijn er, die wij met andere volken gemeen hebben. De vrouw is de baas en geen geld geen Zwitsers hebben wij uit het Fransch, een goed herder moet zijne schapen scheren maar niet villen uit het Latijn overgenomen; nogtans kunnen wij ze tot onze spreekwijzen rekenen, omdat zij inderdaad onder ons in gebruik zijn. Maar de hemelsche vergelding treedt met langzamen maar zekeren tred tot haar doel en vergoedt het uitstel door de zwaarte der straf, is geen nederlandsch spreekwoord, maar eene latijnsche spreuk. Uit alle hout kan geen Mercuriusbeeld gesneden worden is Latijn; een Nederlander zegt: alle hout is geen timmerhout. Die begeerte heeft om te zien wil ook gezien worden is het spectatum veniunt van ovidius, het is niet iedereen gegeven naar Corinthe te reizen het non cuivis contingit van horatius. Hannibal is voor de deur is vertaling van Hannibal ante portas; dat was de wolf in de fabel van lupus in fabula; koningen en poëten worden niet dagelijks geboren van rex et poeta non quotannis nascitur; de kerk verheugt zich zelfs met het tegenwoordige van de praesentibus gaudet ecclesia. De misslag die een prince doet, wordt bij den grooten hoop geboet is het quidquid delirant reges, door cats
goed, elk is een smid van zijne eigene fortuin het suae quisque fortunae faber est, door de brune slecht vertaald.
Hier en daar wordt dezelfde spreekwijze twee- of driemaal gevonden. Het is zalig te werken, zeide de bagijn, maar zij deed het niet graag is immers hetzelfde als zij slachten de bagijnen, want zij zien liever werken dan zij het zelve doen; geene vijgebladen en hij zoekt vijgebladen, het eene zoowel als het andere eenvoudig het woord vijgeblad voor verontschuldiging gebruikt. De aap gooit de kastanjes in het vuur en laat ze er de kat met de pooten weêr uithalen; hij is de kat die de kastanjes uit het vuur haalt en hij moet altijd de kastanjes uit het vuur halen, wat zijn het anders dan drie verschillende volzinnen, waarin dezelfde aan eene bekende fabel ontleende spreekwijze gebezigd

{==569==} {>>pagina-aanduiding<<}
wordt? In het wijf heeft de broek aan, zij is gebroekt, zij wil de broek aantrekken of zij haar past of niet en eene verstandige vrouw weet wel dat de man de broek aan moet houden, vinden wij ééne spreekwijze tot vier gemaakt.
Er is eene soort van spreekwoorden en spreekwijzen, over welker plaatsing in zijn boek de Heer h. hevig is aangevallen. Zijn boek bevat, heeft een beoordeelaar gezegd, ‘verregaande onkiesche, vuile en lage uitdrukkingen’, die hij niet aan zijne leerlingen, zijne kinderen of zijne vrouw zou durven voorlezen. Mij dunkt, alleen iemand die den aard van dit werk zoo weinig begrijpt, dat hij het als eene lectuur bij het ontbijt en de theetafel beschouwt, kan eene aanmerking als deze maken. De Heer h. noemt het dan ook met alle regt eene jongejufferachtige aanmerking. Later evenwel, op dit punt terugkomende, schijnt hij er eenigzins anders over te denken en betuigt (bl. lvi) ‘dat het zijn voortdurend streven is, niet zoo zeer naar volledigheid te streven, om aan billijke verlangens niet alle gehoor te weigeren.’ Ik zou het jammer achten indien dit geschiedde, indien hij zich door die gedurig herhaalde nuffige en kleingeestige aanmerkingen liet bewegen om zijn belangrijk werk te verminken. De spreekwoorden en spreekwijzen toch, die hij uit eene menigte vroegere verzamelingen en uit den mond des volks heeft bijeengebragt, en als een zooveel mogelijk volledig geheel zijnen landgenooten wil aanbieden, zijn de zuiverste en rijkste bron voor de geschiedenis van het groote deel des volks, welks geschiedenis nog nooit geschreven is. Zij geven ons eene getrouwe afbeelding van dat volk met zijne deugden en gebreken, zijne wijsheid en dwaasheid, zijn bijgeloof en zijne vooroordeelen. Daarom vragen wij in eene verzameling van spreekwoorden als deze, dat zij ons niet alleen medegedeeld worden zooals de mond des volks ze laat hooren, maar dat zij ons ook alle medegedeeld worden, zoo vele de verzamelaar er kent, zonder een enkel te verzwijgen. Laten zij plat, onkiesch of vuil zijn, wij vragen daar niet naar, wij willen het volk kennen zooals het geweest is en nog is, van zijne kwade zoowel als van
zijne goede zijde. En men leert dat uit eene verzameling van spreekwoorden, waaruit al wat niet wèl luidt weggelaten is, even weinig kennen, als men horatius kennen leert uit eene fransche gecastigeerde uitgave van zijne gedichten. Wil dus de

{==570==} {>>pagina-aanduiding<<}
Heer h. een werk leveren van blijvende waarde, eene bron voor geschiedenis en taalkunde, dan mag hij zich in zijn streven naar volledigheid door niets laten beperken, dan moet hij aan geen spreekwoord, omdat het wat onbeschoft of onhebbelijk is, den toegang weigeren, maar elk dat zich aanbiedt, Tros Rutulusve fuat, doorlaten en zijne plaats aanwijzen. Wil hij daarentegen een boek geven, waar wie het verkiest aan vrouw en kinderen uit zal kunnen voorlezen, waar hij ze misschien mede in slaap zal kunnen lezen, dan verwijdere hij er alles uit wat slechts eenigen aanstoot geven kan. Maar dan mag hij zich ook beklagen, dat hij een aantal kostbare levensjaren besteed heeft, om een boek zamen te stellen dat voor de wetenschap onbruikbaar is, en weinig tijds noodig zal hebben om den weg van den boekwinkel naar de komenij af te wandelen. Het is hier aut caesar aut nihil: een boek als dit moet noodzakelijk een van beiden zijn, een boek van blijvende waarde of eene prul.
Vraagt men mij, of niet vrij wat dat grof en plat is had kunnen wegblijven, dan antwoord ik ja. Een groot deel toch der vuile aardigheden die wij hier vinden, is overgenomen uit het boekje van anna folie. Ik heb zelve dat boekje niet gezien, maar wat ik daaruit en hier en in andere werken aangehaald gevonden heb, heeft mij overtuigd, dat wat het inhoudt voor het grootste deel nooit spreekwoord of gangbare spreekwijze geweest is. Blijkbaar is het opgesteld door een liefhebber van vuiligheden. Hij verzamelde eenige bestaande spreekwoorden en spreekwijzen, die hij ten deele onveranderd, ten deele met eenige verandering of bijvoeging overnam, en mengde die onder een groot aantal aardigheden van zijne eigene vinding. Het is dus wel niet gemakkelijk, hier te scheiden wat voor eene spreekwoordenverzameling bruikbaar is en wat niet; maar ik geloof toch dat het wel mogelijk is, en zeker heeft de Heer h. veel daarvan behouden, wat als onnutte ballast over boord geworpen had moeten worden. Ook aan cats is veel ontleend wat geen nederlandsch spreekwoord is, namelijk spreuken, spreekwoorden en gezegden door hem uit vreemde talen in de onze vertaald. Bij de brune heeft de verzamelaar insgelijks veel voor nederlandsch spreekwoord aangezien wat dit nooit geweest is.
Heeft hij dus in menig opzigt te veel gegeven, in een werk

{==571==} {>>pagina-aanduiding<<}
als het zijne is dit gebrek klein te noemen in vergelijking met dat wat daartegenover staat. En hiervan, dat zijn boek te weinig bevat, kan men hem niet beschuldigen. Niet, dat er hier en daar niet nog een spreekwoord of eene spreekwijze zou zijn bij te voegen. Uit de in iedere nieuwe aflevering voorkomende toevoegsels tot de vroegere, blijkt het tegendeel. Maar het zou onredelijk zijn in dit opzigt meer te eischen dan de Heer h. gegeven heeft: integendeel verdient de onvermoeide vlijt, die hij aan het verzamelen ten koste gelegd heeft, allen lof.
De spreekwoorden zijn naar de zelfstandige naamwoorden die er in voorkomen, geordend. Meestal is dit goed geschied. Het schijnt echter dat ook hier geen juist bepaald plan gevolgd is. Want waar een woord meer dan ééne beteekenis heeft, wordt het artikel somtijds gescheiden. Zoo maken bloem (van eene plant) en blom (van meel) afzonderlijke artikels uit (doch waartoe die verschillende spelling, het is immers hetzelfde woord!). Maar waarom dan blok hout en blok huizen ook niet gescheiden? Waarom voor kapittel, dat in onze spreekwijzen in twee verre uiteenloopende beteekenissen voorkomt, slechts één artikel? Waarom jonker en jonkman tot een enkel artikel zamengesmolten? Hier hebben wij toch niet alleen verschillende beteekenissen, maar ook verschillende woorden. Hier en daar is een woord in een artikel verzeild geraakt, waar het in het geheel niet behoort. Onder kat vinden wij hij zendt hem een kattebel. Dit laatste is een bedorven spaansch woord en is even weinig met kat verwant als ledekant met lid, of kamperfoelie met Kampen. Onder hekel vinden wij: daar heb ik een hekel aan. Nogtans is hekel daar bedorvene uitspraak van ekel, walg, en geenszins het werktuig in een paar daarnevens staande spreekwijzen genoemd. Het is een kei en kei is koning moet men hier zoeken te midden van eenige die van keisteenen spreken. Aan geen steen echter moet men in die beide spreekwijzen denken, maar aan een levend wezen, aan keije namelijk, eenen der ridders van de ronde tafel. De romandichters stellen hem voor als dapper, maar spotziek en scherp, somtijds grof, zoodat hij nu dezen,
dan genen beleedigt, wat gewoonlijk aanleiding geeft tot een kamp. Deze valt altijd ten nadeele van keije uit, die daarbij eene treurige figuur maakt en ten spot wordt van het geheele

{==572==} {>>pagina-aanduiding<<}
hof. De romanlezers begrepen de dichters niet goed, beschouwden keije eenvoudig als eenen dwaas die zich door zijne dolle streken allerlei onheil op den hals haalt, en zoo werden eindelijk kei en dwaas woorden van ééne beteekenis. Het volk, dat in de Arthurromans weinig belang stelde en er weinig mede bekend was, verwarde reeds vrij spoedig dezen naam met kei, keisteen. Van daar de spreekwijzen: hij heeft eenen kei in het hoofd, hij moet van den kei gesneden worden, enz. Begrijpen wij dus eenigermate, hoe ridder keije hier te land is gekomen, wij begrijpen naauwelijks hoe een andere held uit een onzer oude gedichten, hagen uit het Nibelungenlied, zoo zonderling verdwaald is, dat wij de spreekwijze waarin zijn naam voorkomt, hij wil hagen wreken, zoeken moeten onder het artikel haag.
Meestal zijn de spreekwoorden juist opgegeven, doch niet overal. Het leidsche laken, het haarlemmer bier en de verlekkering op den paling brengen Friesland ten verderve, is eene ongelukkige stijve vertaling van het bekende spreekwoord. Verstond de Heer h. of de vriend die het hem mededeelde de woorden sciere iel niet, toen hij vertaalde verlekkering op den paling? Het beteekent de grijze aal, die de beste, vetste soort is. Nog erger is het met naar den balk gaan. ‘Dit, zegt men,’ wordt er ter verklaring bijgevoegd, ‘in Friesland van iemand die een middagslaapje gaat nemen, omdat de boerenknechts dit daar op den zolder onder de balken doen.’ Doch de spreekwijze is niet naar den balk gaan, maar naar Balk gaan, en men gebruikt die niet in geheel Friesland, maar in de omstreken van Balk. Te Woudsend b.v. heb ik haar honderdmaal gehoord. Het is iets zeer gewoons, dat men om aan te duiden dat iemand een middagslaapje doet, zegt, hij is naar deze of gene naburige plaats. Gelijk men in dat geval te Woudsend zegt, hij is naar Balk, zoo zegt men te Dragten hij is naar Bakkeveen, te Breda hij is naar Oosterhout, te Zutphen hij is naar Gorsel. Op bl. 6 vinden wij het spreekwoord: als men muizenessen in het hoofd heeft moet men een stuk spek in den aars steken. Men meent hier wel muizenissen, maar zegt altijd muizenesten en zoo moet men zeggen, anders gaat de woordspeling verloren en wordt het spreekwoord onzin. Omtrent de ware lezing van de spreekwijze, die hier luidt het lijkt zooveel als Amsterdam op een kommetje soep, kan de eerste

{==573==} {>>pagina-aanduiding<<}
Amsterdammer de beste den Heer h. inlichten. Het flaauwe, langwijlige en onjuiste wat men niet in het hoofd heeft moeten de beenen misgelden, is hem waarschijnlijk door iemand medegedeeld die het spreekwoord wie geene hersens heeft moet beenen hebben wel eens gehoord, maar niet goed onthouden had. Wonderlijk klinkt haar bek gaat als een teljoors aars. Het moet zijn een tellenaars aars, zooals men in menig onzer blij- en kluchtspelen uit de 17e eeuw kan lezen. Een teljoor is ook geen paard, maar een tafelbord. Tegen de Bierkade is niet te vechten heb ik nooit een Amsterdammer hooren zeggen, maar duizendmaal wie kan er tegen de Bierkaai? Beter is een verre buur dan een digte bloedverwant is mij zeer verdacht, ja ik schroom niet stellig te zeggen, het is geen spreekwoord. Niet zoozeer omdat ik er in weerwil der bijgevoegde verklaring nog geen goeden zin in kan vinden, maar omdat ik twijfel of het woord bloedverwant wel ooit tot de volkstaal behoord heeft, en omdat het adject. digt, in de beteekenis van iets dat digt bij is, niet in gebruik is en nooit in gebruik is geweest. Een digte bloedverwant zou niet anders kunnen beteekenen dan een bloedverwant die niet open is. Daar is geen koe aan over stuur deugt niet. Daar is geene koe meê over stuur zou men kunnen zeggen en zegt men misschien, hoewel ik altijd heb hooren zeggen daar is geene koe meê om hals, wat sterker is: want over stuur zijn zegt men in Friesland, waar de spreekwijze in gebruik is, niet van eene doode, maar van eene zieke koe. Men zegt niet hij is er bij, maar hij is er op, als de bok op de haverkist. Hij is zoo koud als een bokje is
onzin. Geen bokje maar een botje behoort in deze spreekwijze te huis. Vóór had de kunst der pennen gedaan al de wereld was lang vergaan, mag, zal het eenen goeden zin opleveren, het oude ontkenningswoord en niet ontbreken.
Bij eenige spreekwoorden en spreekwijzen vinden wij eene beknopte verklaring gevoegd. Ik geloof dat de Heer h. wèl gedaan heeft deze slechts hier en daar te geven. Hij moest er spaarzaam mede zijn, zou zijn werk niet eene te groote uitgebreidheid verkrijgen. Of hij juist altijd die verklaard heeft welke het moeijelijkst te begrijpen zijn, is eene vraag die zeer verschillend beantwoord kan en zal worden. De keuze was hier moeijelijk. Een spreekwoord dat mij duidelijk is, zal voor een ander dikwijls zeer duister wezen, terwijl er ook weêr

{==574==} {>>pagina-aanduiding<<}
zullen zijn, die hij kent en begrijpt en waar ik den oorsprong en de beteekenis niet van vat. Over het geheel geloof ik, dat wij met de keuze van den Heer h. tevreden kunnen zijn. Minder echter met de verklaring zelve. Deze houd ik voor het minst gelukte deel van zijnen arbeid. Er zijn er niet weinige onder, die hetzij niet geheel juist, hetzij geheel verkeerd verklaard zijn. Bij dat is van het oude geloof worden de woorden van den Heer oudemans aangehaald, ‘eene spottende benaming voor Delftsch (lees Delfsch) bier van de echte soort.’ Tot zoo verre gaat het goed; maar wanneer er nu bijgevoegd wordt: ‘geloof zal hier dus wel in den zin van crediet te nemen zijn,’ wordt de lezer geheel van het spoor gebragt. Het is eene spreekwijze blijkbaar afkomstig uit den tijd, toen de hervormde kerk hier te lande in de plaats der roomsche de heerschende begon te worden. Roomsch heette toen het oude, hervormd het nieuwe geloof. Met toespeling hierop staat het oude geloof voor de oude soort. Bij de spreekwijze: zij zou gaarne gaan in 't klooster van S. ariaan, daar twee paar schoenen voor 't bedde staan, vindt men de volgende aanteekening: ‘men past dit spreekwoord op manzieke meisjes toe. Ariaan, een ketter in de 4e eeuw, heeft men spottenderwijze tot een heilige gemaakt, in wiens klooster men het huwelijk niet behoefde af te zweren.’ Ik heb evenwel in de kerkgeschiedenis der 4e eeuw wel den bekenden arius maar geen ariaan gevonden. Men zal hem (of haar?) daar ook wel vergeefs zoeken. Sint ariaan is een heilige van dezelfde soort als sint reinuit, sint vreetop, apostel gerrit en meer
dergelijke, die nooit ergens anders bestaan hebben dan in spreekwijzen. Deze heilige is er zeker alleen om den wille van het rijm in toegelaten. In den beginne was hij (of zij) er niet in. In een oud lied b.v. (op dit oogenblik herinner ik mij niet waar het te vinden is) zegt een meisje:

Nu wil ik in een klooster gaan, 
Waar twee paar schoenen voor 't bedde staan. 


Bij ga naar de Berbice wordt deze verklaring gegeven, ‘dien men uit den weg wenscht, verwijst men naar de Berbice. Deze kolonie, met Demerary en Essequebo, vroeger aan ons behoord hebbende, werd in 1804 reeds door de Engelschen bezet en in 1814 aan hen afgestaan. Wie daarheen gaat, geeft zich aan de Engelschen over.’ Zoo is het echter niet. Reeds voor

{==575==} {>>pagina-aanduiding<<}
1804 zeide men hij is naar de Berbice, en men zeide dit niet van iemand die weg, maar die overleden was, omdat de Berbice bekend stond als eene ongezonde landstreek, waar de meeste Europeanen die er heen gingen, spoedig stierven. Hij is naar Iesjekeep (Essequebo) en hij is naar Palermo, het laatste waarschijnlijk ontstaan in eenen tijd toen de pest of eene andere kwaadaardige ziekte in die stad heerschte, beteekenen hetzelfde. Vreemd, dat wij, bij wij zullen het maar blaauw blaauw laten, op bilderdijks dwaze etymologie worden onthaald, en bij het zijn blaauwe bloempjes naar de korenbloemen verwezen. Blaauw, dit is de eenvoudige verklaring, is de kleur van spijt, teleurstelling, bedrog. Men noemt dus blaauw wat bedriegelijk is, wat waar of schoon of deugdelijk schijnt, maar het niet is, vervolgens wat geene waarde heeft, niets beteekent. Men denke aan hoofts ‘blanketsel liegt te blaauw’, aan blaauwe leugens en blaauwe excusen. Dat tante Bloemkool eene vrouw is ‘die zich wonderlijk, geheel zonder smaak en buiten de mode opschikt’ stem ik toe; maar dat zij dien naam draagt ‘omdat kool de beteekenis van verwarring heeft’ geloof ik niet. Zij behoort, meen ik, tot de familie van Oom Kool: misschien dat het gebloemd chitsen kleed dat zij draagt, haren naam met eene syllabe vermeerderd heeft. Dat in de spreekwijze hij domineert als bouwens geest en de daarop volgende leenaert bouwens gemeend zou zijn, is eene zeer ongelukkige gissing. Vooreerst beteekent domineren oorspronkelijk wel heerschen; maar het volk kent of gebruikt het niet in deze beteekenis, wel in die van den beest spelen. Vervolgens was leenaert
bouwens de man niet, die zoozeer de aandacht des volks trok, dat het in zijne spreekwijzen zijnen naam zou vereeuwigen. Eindelijk bouwens is geen familienaam. Leenaert bouwens was leenaert de zoon van bouwen, en wie, zooals de meeste niet adellijken in dien tijd, geen familienaam had, noemde men waar men éénen naam uitsprak bij zijnen naam, niet bij dien van zijnen vader. Men noemde hem dus leenaert en niet bouwens, even als men menno simons niet simons, maar menno noemde. De Heer h. kan niet met tuinman en van duyse aannemen, dat het is den broeder van noode uit Matth. xxi:3 genomen is, ‘omdat er te weinig overeenstemming in spreekwoord en tekst is en het misbruik al te grof zou zijn.’ Ik kan het zeer goed aannemen. Er zijn voorbeelden in overvloed van spreek-
{==576==} {>>pagina-aanduiding<<}
wijzen aan den bijbel ontleend, die op de vreemdste manier toegepast worden. Om een enkel te noemen, zij hebben mozes en de Profeten, Luk. xvi:24, heeft op zonderbare, maar toch wel te verklaren wijze in den mond des volks de beteekenis gekregen van zij hebben geld. Hij leeft als God in Frankrijk, wordt hier van de afschaffing van den christelijken godsdienst in dat land gedurende de republiek der vorige eeuw afgeleid. Het is evenwel niet anders dan eene vertaling van het veel oudere fransche il vit comme le bon Dieu en France, en heeft eenen geheel anderen oorsprong. Zie Navorscher, VI, bl. 64. Over snoer, in de spreekwijze hoeren en snoeren, dat eenen anderen oorsprong en eene andere beteekenis heeft, dan
de Heer h. er met schmeller aan toekent, heb ik in de Woordenlijst op der Minnen Loep o.h.w. en in den Navorscher, VIII, bl. 89, gehandeld en acht het niet noodig dat hier te herhalen. Het gelukkig jongentje van Scheveningen, dat in eene spreekwijze voorkomt, is niet eene toespeling op de armoede der Scheveningers, welke toch niet zoo groot is als die der bewoners van sommige andere visschersdorpen, maar de titel van eene in de vorige eeuw bekende, nu vergetene vertelling. Bij keizer karel is er in, wat men zegt van kleederen die door de mot worden opgegeten, staat aangeteekend: toen keizer karel oud was begon hij te leuteren. Doch het ziet niet op den laatsten levenstijd van dien vorst, waar ons volk misschien zoo over oordeelde, maar op den rijkdom van keizer karel, welke karel hier dan ook moge bedoeld worden. De keizer was in het oog van het volk een rijk man (men denke aan de spreekwijze hij is den keizer te rijk), die overvloed bezat van alles, die onder anderen zoo ruim van kleederen voorzien was, dat hij ze niet afdragen kon en de mot er eindelijk in kwam. Wat men van beschimmeld brood zegt, de rijke man is er in, hetzelfde zegt men van kleederen waar de mot in huis houdt; maar hier drukt men zich bepaalder en levendiger uit, hier noemt men den rijksten onder de rijken, den keizer, en wel den bij ons volk bekenden keizer karel.
Het werk van den Heer h., al heeft het zijne groote gebreken en al moet het met veel omzigtigheid gebruikt worden, blijft nogtans als eene zooveel mogelijk volledige verzameling van onze spreekwoorden en spreekwijzen zeer belangrijk. Ik wensch den ijverigen verzamelaar lust, kracht en gelegenheid toe om

{==577==} {>>pagina-aanduiding<<}
het voort te zetten en ten einde te brengen, en hoop dat hij bij voortduring bij velen hulp en medewerking moge vinden, die men vooral bij het zamenstellen van een werk als dit, noodig heeft.
Den Ilp, Julij 1859.


p. leendertz, wz.






Eerste Grondbeginselen der Dierkunde, voor Leerlingen aan Gymnasiën, Instituten, enz., en tot zelfonderrigt, door Dr. D. Lubach. Met 244 houtsneê-figuren. Te Tiel, bij H.C.A. Campagne. 1859. In post 8vo. XIV en 251 bl. f 2-25.

Van de eerste aflevering dezer Grondbeginselen werd een verslag gegeven in de Vaderl. Letteroefeningen, voor 1858, Boekbeschouwing, bl. 15-17. In plaats van nog drie afleveringen van gelijken omvang, ontvingen wij het vervolg en slot van het werkje in eene enkele tweede aflevering (bl. 95-251). Wij verheugen ons thans het voltooide werk te kunnen aankondigen, terwijl somtijds dergelijke, bij afleveringen uitgegeven geschriften òf onvolledig blijven, òf veel langer, dan de belofte was, op de voltooijing laten wachten.
Het gunstige oordeel, dat wij over dit werkje uitspraken, wordt gaarne, nu het voltooid is, door ons bevestigd. Terwijl vroeger elementaire boekjes over de natuurlijke geschiedenis, die in onze taal het licht zagen, in de verdeeling en behandeling meestal nog tot den toestand der wetenschap, zooals die voor 60 of 70 jaren was, betrekking hadden, verheugt het ons dat thans door dit werkje een leiddraad gegeven is, om met den tegenwoordigen toestand der wetenschap eenigermate bekend te worden. De Schrijver verklaart zich in zijne Voorrede, die bij de tweede afdeeling gevoegd is, eenigzins nader omtrent zijn doel, om eene inleiding namelijk tot de kennis der dierklassen te geven; de behandeling der klassen was hem hoofdzaak; hij meent, dat voor eene algemeene kennis, als element van algemeene beschaving, de bekendheid met de dierklassen voldoende is, en dat verdere afdaling tot orden en familiën niet vereischt wordt. Hetgeen over orden en familiën in dit werkje gevonden wordt, moet alleen tot opheldering van het begrip der klassen strekken.
Hoezeer wij over 't geheel de uitvoering goedkeuren en den

{==578==} {>>pagina-aanduiding<<}
Schr. den lof willen geven van met behoedzaamheid uit den rijken voorraad der wetenschap enkele hoofdpunten te hebben opgezocht, zouden wij tegen de bepaling der lagere klassen en tegen de volgorde dier klassen eenige bedenkingen hebben. De gelede dieren op de gewervelde dieren te laten volgen, is thans wel door het voorbeeld van groote autoriteiten in de wetenschap te verdedigen, maar het is eigenlijk toch eene verandering, die misschien alleen in eene reactie van sommige fransche geleerden tegen de denkbeelden van cuvier hare verklaring vindt. Op bl. 226 zegt de Schr. zelf, dat het moeijelijk te beslissen valt of de gelede dieren, dan wel de weekdieren de naaste plaats aan de gewervelde moeten innemen. Bij de rangschikking der afdeelingen van het dierenrijk in eene enkele voortloopende reeks wordt altijd moeijelijkheid bespeurd, zoowel in de grootere afdeelingen als in de kleinere; men moet eene keuze doen, en aan de eene of andere zijde iets opofferen. Nu was cuvier gewoon om de bezwaren tegen zijne eigene keuze dikwerf zelf naauwkeurig bloot te leggen, en een, na hem optredend Schrijver meende dikwerf de wetenschap een groot voordeel aan te brengen, wanneer hij eene tegenovergestelde beslissing nam, waartoe hij dikwerf slechts de bedenkingen van cuvier zelven tot grondslag zijner innovatie behoefde aan te voeren. Door de weekdieren achter de gelede dieren te plaatsen, geeft men ook ligtelijk aanleiding, dat de chaotische worm-klasse van linnaeus weder in de wetenschap ten tooneele treedt, en men al de hoofdresultaten in de schaduw stelt, die de scherpzinnige combinatiën en de veelomvattende onderzoekingen van cuvier hadden opgeleverd.
Dat de Schr. de Bryozoa onmiddellijk achter en bij de weekdieren plaatst, kan wel niet anders dan goedgekeurd worden. Onnatuurlijk is echter de plaatsing der Rotatoria tusschen de Ingewandswormen, waarop zij volgen, en de weekdieren, waaraan zij voorafgaan. Hetzij men de Rotatoria als onvolkomene Crustacea beschouwe, hetzij men ze als eene afzonderlijke dierklasse aanmerke, deze opvolging is af te keuren. Ook lazen wij met eenige bevreemding in de Voorrede, dat de orde, welke van de meest eenvoudige tot de meest zamengestelde dieren opklimt, bij eene eigenlijk wetenschappelijke behandeling der zoölogie verre de voorkeur verdient, en dat de Schrijver ook niet gelooft ‘dat hierover verschil bestaat.’ Ik meende, dat het laatste

{==579==} {>>pagina-aanduiding<<}
wel degelijk het geval is, en zelfs dat de tegenovergestelde meening de heerschende is. Buiten lamarck, oken en goldfuss zijn mij bijkans geene schrijvers bekend, die de opklimmende orde in acht namen, aan welke ik de voorkeur gaf in de twee uitgaven van mijn Handboek der Dierkunde, en in het derde deel van het werk, dat voor weinige jaren door den Boekhandelaar suringar te Leeuwarden werd uitgegeven, om voor onze tijdgenooten uilkens' Redevoeringen te vervangen. Daarentegen hebben linnaeus, blumenbach, cuvier, milne edwards, wiegmann en zoo vele anderen steeds de afklimmende orde gevolgd, hoe zeer zij toch zeker niet geacht wilden worden het dierenrijk niet op eene ‘eigenlijk wetenschappelijke wijze’ te behandelen.
Als de Heer lubach vroeger of later eene tweede uitgaaf van dit werkje mogt doen verschijnen, hopen wij dat hij aan de eigenlijk wetenschappelijke behandeling der zoölogie ook in dit opzigt regt zal laten wedervaren, en de orde van behandeling zal omkeeren.
In de beschouwing van dit werkje tot bijzonderheden af te dalen, achten wij minder noodig. Wij prijzen het tot handleiding aan voor allen, die, zonder opzettelijke studie van zoölogie te maken, eenig denkbeeld van deze wetenschap wenschen te erlangen.
Om echter te toonen, dat wij het werkje met aandacht onderzocht hebben, maar meer nog om den Schr. bij eene tweede uitgave, zoo die later mogt blijken noodig te zijn, eenige dienst te bewijzen, besluiten wij met eenige opmerkingen, die gedeeltelijk kleinigheden mogen schijnen, maar die echter geene vitterijen zijn, naar welke wij gezocht hebben, en slechts aanteekeningen, die wij onder het lezen maakten.
Bl. 99. Hier is in eene houtsneê-figuur (fig. 89) het borstbeen en schoudergewricht van den Ornithorhynchus voorgesteld; maar wij moeten den Schr. doen opmerken, dat d niet, gelijk hij zegt, de met elkander vergroeide sleutelbeenderen zijn, maar een deel van het borstbeen (manubrium sterni), waarop aan den voorrand de sleutelbeenderen liggen, die hier niet zijn aangewezen.
Bl. 101, fig. 91. Geraamte van een zeemeeuw. Hier is g als het opperarmbeem aangewezen, maar de letter wijst op de ulna (ellepijp). De lijn, welke van de letter begint, had dieper

{==580==} {>>pagina-aanduiding<<}
doorgetrokken moeten worden en tot op het bovendeel van het opperarmbeen, dat echter in de figuur niet duidelijk te zien is.
Bl. 103, reg. 23, 24. ‘Het opperarmbeen [des vogels] is kort en dik.’ Dit moge waar zijn bij hoenderachtige vogels en bij sommige zangvogels, bij verreweg de meeste vogels is het opperarmbeen lang, somtijds zelfs zeer lang, gelijk b.v. bij Larus, waarvan het skelet in fig. 91 is afgeteekend, maar in welke figuur het genoemde been door radius en ulna wordt verborgen.
Bl. 105, reg. 7, ‘de eijerleiders.’ De vogels hebben (enkele afwijkingen uitgezonderd) slechts één' eijerleider.
Bl. 117, fig. 110. Ik twijfel, welke vogel hier onder den naam van Steppenduif afgebeeld is, maar zeker geeft de figuur geene voorstelling van den vorm der duiven.
Bl. 118 wordt van Apteryx gezegd, dat de vleugels ontbreken. Dit kon echter tot eene verkeerde voorstelling geleiden, als ontbraken die deelen geheel, zooals b.v. de buikvinnen bij Muraena. In 't geraamte zijn de beenderen van de voorste ledematen aanwezig; de vleugelstompjes zijn slechts onder de veêren der borst bij het levende dier verborgen.
Bl. 127. Bij de beschrijving van het skelet van den schildpad wordt gezegd, dat het schouderblad en de bekkenbeenderen binnen het geraamte besloten zijn. Het schouderblad en de bekkenbeenderen liggen onder de ribben, maar kunnen, als zelve deelen van het geraamte, niet wel gezegd worden binnen het geraamte te liggen.
Bl. 128. Trionyx onderscheidt zich niet door drie teenen, maar doordien er slechts drie van de teenen genageld zijn.
Op bl. 145 wordt van de Ctenoïden gezegd, dat de schubben getand zijn ter plaatse, waar zij in de huid zijn ingeplant. Het is de vrije achterrand, die deze tandjes vertoont.
Op dezelfde bladz. leest men, dat in het oog der visschen een waaijer of kam aanwezig is; hetzelfde is ook vroeger in de klasse der Reptilen van de hagedissen gezegd. Intusschen is de waaijer als zoodanig een kenmerk van het vogel-oog. De met zwart pigment gekleurde plooi van de choroïdea, die in het glasachtig vocht der oogen dringt, bij visschen en reptilen, is geen pecten, maar slechts een rudiment daarvan.
Bl. 178, r. 6. Krekels. Hier zijn Cikaden bedoeld. Maar de Schr. noemt bl. 187 de soorten van Acheta krekels (en te regt)

{==581==} {>>pagina-aanduiding<<}
en bezigt bl. 188 het woord Cicada, voor 't geen hij op bl. 178 krekel heeft genoemd. Dit geeft aanleiding tot verwarring.
Bl. 210 lezen wij van kalkachtige deksels, waarmede onze landslakken des winter hun huisje sluiten ‘en hetgeen zij in het voorjaar weder afstooten.’ Dat ‘hetgeen’ zou op huisje moeten slaan, tegen de bedoeling des Schrijvers; hij spreekt hier van de kalkachtige deksels, en voor ‘hetgeen’ leze men dus ‘welke’ of iets dergelijks.
Zoo lezen wij ook op bl. 218, reg. 8: ‘uit deze slagaderen’ zonder dat nog van slagaderen gesproken is. De Schr. verschoont zich, wat drukfouten betreft, met den afstand van de plaats, waar het werk gedrukt is. Doch wij hadden echter gewenscht, dat de correctie naauwkeuriger ware uitgevallen. Zoo lezen wij bl. 139, reg. 9, v.o.: ‘des onderkaaks’; bl. 156, reg. 10 v.o.: ‘onderkaken’, waar blijkbaar ‘bovenkaken’ zijn bedoeld. Tot de drukfouten brengen wij ook 't geen bl. 189, r. 3 v.o., gelezen wordt: ‘de rups heeft zes pooten’, hetgeen ‘zestien pooten’ moet wezen; bl. 120, fig. 116: Aras mollissune voor Anas mollissima; Cyanus (bl. 164) voor Cyamus, enz. Van eene meer bedenkelijke soort is de misslag, dat bl. 147 zeven orden van visschen worden genoemd, terwijl er in de behandeling acht voorkomen, en dat de 10de klasse (die der Rotatoria, bl. 203, 204) in de Inhoudsopgave geheel werd overgeslagen.
J.v.d.H.


Ruth en hare Vriendinnen. Een Verhaal voor jonge Meisjes; naar het Engelsch door A.C.E. de G..... Haarlem, C. Zwaardemaker. 1859. In post 8vo. IV en 198 bl. f 1-60; geb. f 1-90.

Het strekt Ref. tot bijzonder genoegen zijne ingenomenheid te kunnen betuigen met deze plant van Albion's bodem op den onzen overgebragt. - De Engelsch-ascetische rigting, die zich ook hier niet geheel verloochent, daargelaten, waardoor het geheel wel wat idealistisch is gekleurd en de in het boekje voorkomende meisjes-typen een wat al te model-achtig en idyllisch karakter dragen, steekt de doorgaande geest toch gunstig af bij dien welke gewoonlijk in dergelijke voortbrengselen van de Engelsche pers wordt aangetroffen.

{==582==} {>>pagina-aanduiding<<}

Onwillekeurig krijgt men de Schrijfster lief, die zoo aardig en boeijend weet te vertellen en op zoo ongezochte wijze voor hooge en heilige indrukken het kinderhart weet te openen, of gelijk ik het ergens geestig vond uitgedrukt: ‘duwtjes aan de ziel’ te geven. - Het moeten toch al regte klei-zielen wezen, die b.v. van een verhaaltje als dat van de kleine aimée (bl. 77) niets vatten of er niets bij gevoelen.
Zoo ik eene aanmerking mogt maken, die betreft niet zoozeer den geest waardoor het boekje zich kenmerkt, die bij al het zéér gemoedelijke toch gezond en practisch is, als wel een speciëel punt: de armen. Hieromtrent toch ware eenig meerder realisme hoogst wenschelijk geweest. De voorstelling er van is onjuist en slechts geschikt om dwaze illusiën bij de jeugd aan te kweeken, of de bestaande nog te voeden en te versterken. Zulke wezens uit de fabelenwereld als b.v. de blinde polly en haar vader, moesten niet telkens weder in kinderboekjes worden opgewarmd, - de ware liefdadigheid lijdt er schade bij, en het gevoel wordt er noodeloos door overspannen en geprikkeld.
Met aandoening lazen wij, dat de vrouw die dit verhaaltje in onze moedertaal heeft overgebragt, niet meer onder de levenden behoort. Moge haar laatste arbeid, dien zij blijkbaar met zorg en liefde heeft ten einde gebragt, een gunstig onthaal vinden, en de vrucht dragen, die zij er zich gewis van heeft beloofd. Als een welkom en nuttig geschenk voor de jeugd bevelen wij het gaarne aan.
De uitvoering van het boekje laat niets te wenschen over - zij is keurig net en lief, smaakvol en (wat in een werkje voor de jeugd toch ook niet geheel zonder belang is) daardoor ook den smaak bevorderend. Het boekje stichte zegen.


p.b.





Rekenboek voor Meisjes, door H. Hemkes, Kz., Hoofdonderwijzer der openbare Nederduitsche school te Voorburg. Derde en laatste Stukje. Te Groningen, bij M. Smit. 1858. In kl. 8vo. 84 bl. f : - 25.

Omdat meisjes en vrouwen in het dagelijksche leven veel met gewone breuken te maken hebben, heeft de Heer h. gemeend bij zijne twee rekenboekjes voor meisjes een derde te moeten voegen, dat voornamelijk aan de behandeling dier breuken is

{==583==} {>>pagina-aanduiding<<}
gewijd. Daarenboven wijst de Schrijver in de Inleiding op het gewigt van de behandeling der gewone breuken als middel tot ontwikkeling en opscherping van het verstand in het algemeen. En als drangreden om opgeklaarde begrippen en heldere inzigten bij vrouwen en meisjes te bevorderen, wordt op het verband gewezen, dat er bestaat tusschen deze en orde, zuinigheid, matigheid, zindelijkheid en spaarzaamheid.
Zonder in eenig onderzoek naar dit verband te treden, meent Rec. dat er nog wel andere afdoende redenen bestaan, die eene meerdere ontwikkeling bij meisjes en vrouwen wenschelijk maken. Zij zijn het immers aan wie de eerste ontwikkeling van het kind, hetzij als kindermeisje, bonne of moeder wordt toevertrouwd. Denkt men hierbij aan den vermogenden invloed, dien de eerste ontwikkeling op elke volgende heeft; aan de moeite, die men zich moet getroosten om verkeerde indrukken weg te nemen, dikwijls zonder het gewenschte gevolg; aan den tijd, dien men moet besteden om het verzuimde in te halen, dan voorzeker zal men ons toestemmen, dat hierin geene minder sterke drangreden gelegen is, om de verstandelijke ontwikkeling bij meisjes te bevorderen. Diep te betreuren is het, wanneer ouders bij het nemen van deze soort van dienstboden, naar vele eigenschappen informeren, doch omtrent de verstandelijke ontwikkeling van haar, die voor een groot deel met de zorg der kleinen belast zal worpen, zich weinig bekommeren en dit om zoo te zeggen aan het toeval overlaten. Zou hierin niet de grond kunnen gelegen zijn van het aanmerkelijke verschil, dat men somtijds in de verstandelijke vermogens bij kinderen uit hetzelfde huisgezin opmerkt?
Het aangekondigde werkje is, zooals zich van den ervaren onderwijzer liet verwachten, in denzelfden geest als andere zijner werkjes over hetzelfde onderwerp. De opgaven zijn eenvoudig en voorzeker niet te hoog, noch te weinig in getal. Inzonderheid beviel ons die voorafgaande behandeling om duidelijke en juiste begrippen der gewone breuken te doen krijgen, alvorens tot de bewerking der eigenlijke regels over te gaan. Maar al te dikwijls wordt hier te kort bij stilgestaan; wordt daarenboven dit gedeelte, met het krijt in de hand, gelijk de Heer h. zegt, classicaal gelezen en alles door lijnen aanschouwelijk gemaakt, dan moet het gevolg zijn, dat

{==584==} {>>pagina-aanduiding<<}
de leerlingen goede begrippen van de breuken verkrijgen, en de bewerking der hoofdregels ophoudt het gewone struikelblok te zijn. - Dit uit den weg te ruimen is geene kleinigheid, want het baant den weg tot welslagen van alle verdere ontwikkeling.
De afdeeling der gewone breuken wordt gevolgd door eene verzameling van voorstellen van allerlei aard, die meerendeels goed gekozen zijn, en waarin eigenlijk meer de vragen en berekeningen van den huiselijken kring worden behandeld, terwijl hier en daar gelegenheid wordt gegeven om het verkeerde en schadelijke van sommige gewoonten door sprekende cijfers op te merken. In deze wijze van inkleeding der voorstellen heeft de Schrijver den voornaamsten grond gevonden om het werkje een ‘Rekenboek voor Meisjes’ te noemen; uit het eerste gedeelte is het moeijelijk op te maken.
In voorstel 27, bl. 35, is die waarde voor hare huishouding wat onbepaald, en in voorstel 54, bl. 53, kwam het ons eenigzins vreemd voor, dat daar van eene overeenkomst om 30 percent van zijne schulden te betalen, op eene wijze gesproken wordt alsof dit eene onbeduidende, zeer gewone zaak is. - Door eene korte opmerking had ook hier het verkeerde en schandelijke van zulke handelingen in het licht gesteld kunnen worden.
Het boekje kome in veler handen en drage er veel toe bij om het voorgestelde doel te bereiken.


v.d.w.


Korte mededeelingen.

Eene Bazuin Gods. Beschrijving van het uitleggend gedeelte der Godsverheerlijking door de Hervormd-Christelijke Gemeente te Hilversum, op den 1sten Aug. 1858, voorafgegaan door een woord tot de Gemeente van j.h. gunning, jr. (Ten voordeele van de armen dezer Gemeente.) Hilversum, P.M. van Cleef, Jz. 1858. In gr. 8vo. 21 bl. f : - 25. - Deze preek is al een jaar oud en verdient toch niet door voortdurende nalatigheid van Ref. onvermeld te blijven. Wie zou, op den titel afgaande, meenen dat het eene preek was? De Heer g. tracht door dezen eenigzins duisteren titel de waarheid uit te drukken, dat de preek eigenlijk niet eene daad van den prediker alleen is, maar eene gezamenlijke daad van leeraar en gemeente,

{==585==} {>>pagina-aanduiding<<}
waarom hij, nu bij de uitgave, na het voorgebed schrijft: Hierop verkondigde de gemeente het woord Gods bij monde van den Voorganger in deze woorden. Wij kunnen het niet genoeg prijzen, dat Ds. g. deze beschouwing van het kerkgaan en van de preek met kracht en consequentie aanbeveelt, maar vreezen bijna, dat het nooit mogelijk zal zijn onze kerkgangers aan deze ware beschouwing te wennen. Wij wenschten dat ten minste de leeraren toonden haar te begrijpen en bevelen hun daarom de aanschaffing van deze ‘Bazuin Gods’ dringend aan. Het voorwoord aan de gemeente is zeer lezenswaardig. Wat dunkt u van de volgende zinsnede? ‘Dat voorts deze uitgave ten voordeele van de armen onzer gemeente geschiedt, behoorde van zelve te spreken en zou niet bepaald behoeven opgemerkt te worden indien men algemeener bedacht, dat de uitlegging des Woords, als geschiedende door de gemeente bij monde van den leeraar, van het oogenblik af dat zij uitgesproken wordt niet meer het eigendom des leeraars maar der gemeente is, en dus niet anders dan ten behoeve harer armen mag gedrukt worden.’ Zij zullen het niet toestemmen voor wie iedere preek als een couponnetje van f 50 of f 100 is.
Waarom de gebeden en gezangen tot het uitleggende gedeelte gerekend worden te behooren, begrijpen wij niet. Wat de preek zelve aangaat, onderschrijven wij het oordeel van den maker: ‘ieder lezer zal bevinden dat mijne toespraak, als kunstwerk beschouwd, geheel onbeduidend is, even als honderd andere welke jaarlijks in het licht verschijnen.’ De toon, die er in heerscht, is, naar den smaak van Ref., wat te opgewonden, wat te veel op de leest der O.-Testamentische profetie geschoeid.

Te Heeg, bij h. bokma, verscheen het Ie Deel eener (vrij goed uitgevoerde) onveranderde uitgave van een ascetisch geschrift der 17e eeuw: Het zien op jezus: een gezigt van het eeuwig Evangelie, of der ziels-oogingen op jezus, alles zeer geleerdelijk verklaard en stichtelijk tot krachtige oefening der godzaligheid toegeëigend, door den hooggeleerden en godzaligen isaac ambrosius; uit het Engelsch vertaald door johannes lampe, in zijn Ed. leven Predikant te Opdam. Het zal voor zijn tijd geen kwaad boek zijn geweest, al hindert óns nu de dorre orthodoxie

{==586==} {>>pagina-aanduiding<<}
en onbehagelijke mystiek dier oude dagen. We vonden er evenwel nergens zulk een stuitenden bombast in, als in 't aanbevelende voorwoord van Ds. j.w. felix. Ter proeve: ‘En de dreigende adelaar der geregtigheid, die met uitgebreiden klaauw over onze hoofden zwevende, van het paradijs af een prooi had gezocht, en zelfs in de doodskreten van den zondvloed, in de bloedige vlammen van Sodom, en in het bloed der duizende offerdieren geen prooi had kunnen vinden, die haar voldeed, - viel nu op het Lam Gods, hechtte zich aan Hem, reedt hem met de geesels van cajafas, met de doornen van pilatus en met de nagelen van het kruis het vleesch aan flarden, tot dat Hij geheel gebroken was; want Hij was de schuldige bij uitnemendheid geworden, die zich al de schuld had toegeëigend, die als God en mensch in één persoon, alleen in staat was, der geregtigheid een offer aan te bieden, hetwelk alles betaalde.’!! Inderdaad, zoo van zijn eigen voorwoord als van 't boek, dat het aanprijst, heeft de Voorredenaar zelf de beste recensie geleverd, wanneer hij der Gemeente voorhoudt: ‘Te midden van het groot gebrek aan de zuivere bediening der genademiddelen, is er in onze dagen een stroom van nieuwe en ook herdrukte schriften. Het is er echter verre van af, dat al die vruchten van de drukpers rijp zouden zijn. Oppervlakkigheid, geestelijke spelingen met de Schrift, welke voor geestelijkheid worden uitgegeven, scheve voorstellingen van de natuur des geloofs, bespiegelingen, die voor het gevoel een gevaarlijk zoeten smaak, maar voor het hart geen wezentlijk voedsel bevatten, worden door elkander gedrukt, gekocht en gelezen, en brengen maar al te veel verwarring in de zielen der eenvoudigen.’


v.p.

Met genoegen kondigen wij eene nieuwe, goedkoopere en zeer nette uitgave aan van Jane Bouverie, door c. sinclair, Schrijfster van ‘Olivia’ en ‘Mathilda’. De Heeren van druten & bleeker hebben er ons publiek meê aan zich verpligt, want voor betrekkelijk geringen prijs (f 1-50; in linnen met verg. rugtitel f 1-90) is men in staat aan vrouwen en meisjes een keurig geschenk te geven. Zij zullen de aan eene dunne romantische draad gewevene echt godsdienstige beschouwingen over voor- en tegenspoed met genoegen en zegen voor haar hart volgen en ‘Amen!’ zeggen op de lieve, aanprijzende voorrede van Mej. e.j. hasebroek.

{==587==} {>>pagina-aanduiding<<}

De heer w. hoogvliet, die, in den laatsten tijd, het een en ander op het gebied van het Strafregt publiceerde, geeft nu weder in eene brochure zijne Opmerkingen aangaande den werkkring van den Commissaris van Politie, over Hazardspel en Loterijen, over beleedigende en nachtelijke geruchten, over de verpligtingen van Logementhouders, en over poging tot opligting. (Amsterdam, h.w. weytingh. 1859.) Het boekje geeft eene niet onbelangrijke lectuur voor hen, die in het Strafregt belangstellen. Wij zouden echter niet gaarne de laatste opmerking onderschrijven, en gelooven, ook na de lectuur van het boekje, dat opligterij juist bestaat in de afgifte van het goed aan den delinquent, en dat poging daartoe, dus poging zoude zijn bij een misdrijf, dat juist alleen misdrijf is, als het pogen tot uitvoering komt.

De heer h.w. weytingh gaf de Nieuwe Successiewet uit, eene zeer bruikbare uitgave, die velen welkom zal zijn. De aanteekeningen, daarbij gevoegd, zijn van weinig waarde. Men koope het boekje dus alleen om eene gemakkelijke editie der Wet zelve te hebben. (Amst. 1859. kl. 8vo. 52 bl.)

De heer e.h. ramaer gaf bij g.w.v.d. wiel te Arnhem (1859. 8vo. 59 bl. f 1 -:) een werkje uit, dat ten titel voert: Op den Staat rust de staatsregterlijke en zedelijke verpligting, te zorgen voor Pensioen aan Weduwen en Weezen van Burgerlijke Ambtenaren. De auteur haalt die stelling al zeer hoog op en begint bij het huwelijk in het algemeen, om met eene aanhaling uit den dichter smits te besluiten. In abstracto zouden wij meenen, dat de staat de diensten der Ambtenaren goed, zeer goed betalen moet, doch dan ook meer dienst en arbeid kan vergen, dan nu wel eens op de bureaux te vinden zijn, en dat als dit geschiedt, geen zedelijk of stellig regt bestaat om pensioen te eischen. Men betaalt de diensten en daarmede is het uit. Alleen als voor het pensioen een gedeelte wordt ingehouden, is er natuurlijk een regt op die uitkeering. De curieuse bijdrage tot het jus constituendum is dus o.i. van niet veel gewigt. Gaarne erkennen wij echter, dat hoewel er geen regt bestaat, toch de wensch billijk is, dat er pensioen worde gegeven, en als de heer ramaer zijn begeeren voldaan ziet en de schatkist het lijden kan, zal het ook ons zeer aangenaam zijn, hoewel wij geene morele verpligting of stellig regt daarvoor weten te verdedigen.

{==588==} {>>pagina-aanduiding<<}

Uit het Pensionnaat. Haarlem, c. zwaardemaker. Onder dezen titel kregen wij een aardig boekje in handen, dat men zeer goed kan gebruiken voor een geschenkje aan jonge meisjes die hare dagen nog in eene dergelijke inrigting doorbrengen, of aan zulke die er even aan zijn ontsnapt. Het zou een nuttig cadeau zijn, al was het enkel als voorbeeld van briefstijl, maar zal zeker ook met graagte door haar gelezen worden; ieder zal er op de eene of andere wijze mede sympathiseren, daar het eene getrouwe schildering bevat van zulk eene wereld in het klein, waar men slechts op kleiner schaal alles wedervindt wat men in de groote maatschappij ontmoet: geheimen en intrigues, bedrog en miskenning; ja zelfs ontbreekt het onder dat aanvallige jonge volkje niet aan zamenzweringen en burgerkrijg. Echter willen wij erkennen, dat hier ook menig allerliefst karakter ten tooneele wordt gevoerd, en op humoristischen toon menige schoone trek verhaald of treffende waarheid verkondigd wordt. - Men vindt het eenigzins vreemd, dat van de schrijfster der brieven, die allen van dezelfde hand zijn, in het begin gezegd wordt: dat zij door de institutrice op den schoot gezet en geliefkoosd werd; dat komt slecht met de voortbrengselen van hare pen overeen.
De Vertaler heeft het werkje in eene soort van Hollandsch gewaad gestoken en zijne taak goed volbragt. Den Uitgever wenschen wij een ruim debiet.


m.p.h.

Het is een weinig te begeeren baantje om geestenbezweerder te zijn; maar er zijn toch nog dingen die in mijn oog vrij wat minder te ambiëren zijn. Zoo zou ik b.v. liever gedoemd zijn, om alle bestaande geesten dagelijks te bezweren, dan dat men mij verdacht hield de rijmelaar te zijn van den afschuwelijken nonsens onlangs bij kemink en zoon uitgekomen onder den titel: De Tooverij van den dag. Een raad, vooral aan de Arnhemsche Geestenbezweerders. Dit toch is treuriger dan wat de zwartgalligste menschenhater zich van eenig product van den menschelijken geest durft voorstellen. De raad kan evenwel baten, maar dan toch op een paar voorwaarden: of dat de bedoelde Arnhemmers zoolang geesten bezweren, dat zij in staat zijn om zoo klinkkaren onzin te begrijpen, of dat ze genoodzaakt worden om zoolang zulke raadgevingen te lezen, totdat zij zich voornemen hun bedrijf te laten varen; in 't laatste geval bezweert geen Arnhemmer voortaan meer eenigen geest, hoe klein ook.
Zulke uitgevers - zulk eene uitgave! Wie kan dit begrijpen?









{==589==} {>>pagina-aanduiding<<}

Boekbeschouwing.




Vrijheid in verband met zelfbewustheid, zedelijkheid en zonde. Een psychologisch-ethische studie, door S. Hoekstra Bz., Theol. Dr. en Hoogl. aan de Kweekschool der Algemeene Doopsgezinde Societeit. (Motto: Noli foras ire, in te redi; in interiori homine habitat veritas. Augustinus.) Amsterdam, P.N. van Kampen. 1858. In gr. 8vo. XII en 396 bl. f 3-90.


De vrije wil. Kritisch onderzoek van J.H. Scholten, hoogleeraar te Leiden. Leiden, P. Engels 1859. In gr. 8vo. XLVI en 400 bl. f 4-50.


Over het determinisme van de leidsche school. Aanteekening op het jongste geschrift van den hoogleeraar Scholten, door Dr. D. Koorders. Utrecht, Kemink en Zoon. 1859. In postform. 43 bl. f : - 45.

I.


Algemeene beschouwingen.

't Zal nu omstreeks twee jaren geleden zijn toen hier en daar een gerucht werd vernomen, dat steeds algemeener verspreid en stelliger bevestigd werd: ‘professor hoekstra houdt zich bezig met het schrijven eener wederlegging van het determinisme.’ (1) Dat die mare met belangstelling werd vernomen zal evenmin herinnering als verklaring behoeven. Wien toch is 't onbekend dat de strijd over den vrijen wil, van lieverlede ingeslapen sedert - gelijk niet onaartig is opgemerkt - de hervormde moeder hare arminiaansche dochter, juist om verschil van gevoelen over dit leerstuk, wel wat onzacht

{==590==} {>>pagina-aanduiding<<}
ter deure had uitgezet, in de jongstverloopen jaren krachtiger dan ooit, schoon minder verwoestend dan vroeger, op nieuw was ontwaakt? Wien behoeft herinnerd te worden dat Prof. scholtens doorwrochte ‘Leer der hervormde kerk in hare grondbeginselen’ de aanleiding daartoe is geweest? Was 't ook welligt niet letterlijk uitgesproken, kon 't ook schijnen als trachtte de leijdsche hoogleeraar 't bestaan van den vrijen wil niet geheel prijs te geven (2), toch was 't duidelijk dat eene lijnregte doorzetting der gereformeerde leer volgens zijne ontwikkeling de verwerping van het dogma van den vrijen wil moest
ten gevolge hebben. Maar even duidelijk was 't dat velen deze slotsom van scholtens onderzoek met weêrzin hadden vernomen. 't Kon niet anders. Daar is iets in ons, dat zich tegen het determinisme verzet. Doch tusschen weêrzin te gevoelen, in 't gemoed en om 't gemoed afkeerig te zijn van eenige leerstelling, en haar met bondige en afdoende redenen te wederleggen is de afstand groot. Velen ondervonden dit bij vernieuwing als zij hunnen onwil te kennen gaven over 't geen hier nog vergund zij de gevolgtrekking uit scholtens voorstelling te noemen, doch, door de voorstanders van dat systheem op des hoogleeraars gronden gewezen, eindigen moesten met de erkenning, dat ze zich buiten staat gevoelden om het door hem aangevoerde te ontzenuwen. Het eind van zulke gesprekken was gewoonlijk: ‘de redenering is mij te magtig; hare kracht kan ik ontveinzen noch verzwakken;

{==591==} {>>pagina-aanduiding<<}
toch kan ik mij niet met haar vereenigen.’ Nogthands, zoo onlogisch is 't meerendeel niet, dat men zich bevredigd kon gevoelen met zulk eene uitspraak. Zelfs wie er den schijn van aannamen konden hunne begeerte voor anderen verbergen noch aan zich zelven ontveinzen dat er een handhaver van den vrijen wil mogt gevonden worden, een kampioen als scholten waardig en tegen hem opgewassen. Zulk een nu hoopte men in hoekstra te zullen vinden. Veel en velerlei arbeid op godgeleerd gebied, waaronder ook die van degelijke studie der zielkunde getuigde, had hem sedert jaren in menig opzigt van eene gunstige zijde doen kennen. Overtuigend was het gebleken dat hij aan grondige wetenschap en rijke belezenheid eene heldere voorstelling wist te paren. Wat mogt men dan niet van hem verwachten, indien 't waar was dat hij geneigdheid bezat om voor 't goede regt van den vrijen wil op te treden, het regt aan velen zoo dierbaar, maar tot welks verdediging ze erkennen moesten zelven buiten staat te zijn?
Van de andere zijde waren ook de voorstanders van het determinisme begeerig te vernemen wat wel op echt wetenschappelijken grond kon worden ingebragt tegen een gevoelen, dat naar hun oordeel boven allen redelijken twijfel verheven was. Ook zij erkenden in hoekstra den bevoegden tegenstander. Hoe zou dan niet alles hebben saamgewerkt om aan 't verwachte boek eene ontvangst te verzekeren, zoo gunstig als zelden, of liever gunstiger dan ooit aan een oorspronkelijk wetenschappelijk werk in ons vaderland ten deel valt? Sedert is de waarheid van het loopend gerucht gebleken. Professor hoekstra heeft zich op nieuw een man van daden getoond. Reeds in den aanvang van 1858 volgens den uitgever, of volgens de dagteekening van des schrijvers voorrede in het eind van 1857, verscheen een lijvig boekdeel onder den titel van: ‘vrijheid in verband met zelfbewustheid, zedelijkheid en zonde.’ Doch was nu ook de mare bevestigd, 't bleek al spoedig dat de verwachting van velen, ja van de meesten, gansch niet was vervuld.
't Doet welligt weinig af bij de beschouwing van hoekstraas boek, maar toch 't schijnt niet ten eenemale ongepast in eene proeve als deze, wier doel in bovenstaande verwijzing naar den vorigen jaargang der Vaderlandsche Letteroefeningen nader werd omschreven, om de reden of redenen dier teleurstelling

{==592==} {>>pagina-aanduiding<<}
kortelijk na te gaan. Redenen, 't zij vergund dit meervoud te herhalen, want ze waren velerlei, daar de partij der voorstanders van den vrijen wil uit zeer verschillende bestanddeelen is saamgesteld. Jan rap, waar vindt men hem niet? (3) Jan rap, de rede- en godsdienstlooze, heeft daaronder zijne vertegenwoordigers, zoowel als er het zout der aarde, menige naar verstand en hart beiden hoog ontwikkelde christen onder gevonden wordt. Tusschen die beiden - 't moet wel een lange keten zijn die deze uitersten aan elkander verbindt! - staan vele rigtingen in rijke schakering. 't Ligt dus in den aard der zake dat de verwachting van die allen niet volkomen dezelfde kon zijn. Wat nu, om met de indeterministen der laagste soort te beginnen en dan ook voor goed van dezulken afscheid te nemen, - wat nu de ridders der onverschilligheid betreft, die zich zelven op hoogen toon de vrijzinnigen noemen, maar door elken waren liberaal als on- en loszinnigen tevens worden gewraakt en geweerd, - daar ze 't in hunne hooge wijsheid ‘de dolste zaak ter wereld achten nog aan die malle praedestinatie te gelooven,’ het diensvolgens Professor scholten ten uiterste euvel hadden geduid, ‘dat hij ook al zoo orthodox was
geworden,’ en zich nu vergast hadden in 't vooruitzigt op de stichtelijke vertooning dat een hoogleeraar die zich dus had vergrepen ‘eens flink door een ambtgenoot zou worden teregtgezet,’ moesten zij zich deerlijk te leur gesteld vinden toen hoekstraas voorrede hen waarschuwde: dat zijne theorie van 't indeterminisme, wel verre van eene scherpe tegenstelling van scholtens deterministische theorie te wezen, daarmede zelfs eenigermate verwant was. Dit berigt, gevoegd bij 't geen ze van anderen over de ‘Vrijheid enz.’ hooren konden, moest hen wel afkeerig maken van het boek dat ze zoo reikhalzend hadden te gemoet gezien.

{==593==} {>>pagina-aanduiding<<}
Of die ontevredenheid hoekstra deren kon? Daar is eene toejuiching die bezoedelt. Hoekstra zal de hosiannahs derzulken daartoe rekenen. De waardering zijner pogingen heeft hij, gelijk verwacht mogt worden, blijkbaar van anderen gehoopt. Doch ook die anderen waren in lof niet overvloedig. Sommigen hunner kleven de stelling aan: ‘een mensch kan doen wat hij wil.’ Erfgenamen van het vlakste rationalisme en deïsme, zooals tot zelfs nog in de dorpen van Oud-Nederland gevonden worden, houden de minst nadenkenden dergenen die dus spreken aan deze meening in den ruimsten zin des woords vast. De meer bedachtzamen echter beperken die uitspraak door de bijvoeging: ‘op zedelijk gebied namelijk;’ hoekstra daarentegen geeft ook op zedelijk gebied de afhankelijkheid des menschen niet prijs, hoezeer hij zijne vrijheid vasthoudt. Vandaar ook bij dit betere deel van de partij der indeterministen onvoldaanheid. Weder hoogerstaanden drukken hun gevoelen dus uit: ‘de mensch kan, ook op zedelijk gebied, niet alles doen wat hij wil; maar hij kan altijd willen wat hem het beste schijnt.’ - ‘Niet altijd!’ antwoord hoekstra. Zoo vonden ook dezen bestrijding waar ze verdediging hadden verwacht der meening, die ze liefhebben maar zelven niet verdedigen kunnen. Misschien zouden er nog andere onderafdeelingen van de indeterministische partij genoemd kunnen worden. Voor dit korte overzigt zij 't echter genoeg wanneer de overigen van het dus gedunde leger als ééne en wel de hoogst ontwikkelde fractie worden bijeengeplaatst. Wie daartoe behooren stemmen met des hoogleeraars: ‘Niet altijd!’ ten volle in. Op vele en goede gronden zijn ze overtuigd dat in het determinisme eene groote waarheid ligt. Maar vele gronden ook, en even deugdelijke, regtigen, ja dwingen hen naar hunne meening, om hetzelfde van het indeterminisme
staande te houden. 't Is voor hen eene uitgemaakte, onbetwistbare zaak dat het godsbestuur alle dingen omvat. Zelven stemmen ze de juistheid toe van het dilemma: ‘òf een alomvattend godsbestuur, òf een godsbestuur en een toeval daarnevens.’ Zelven verwerpen ze het laatste lid van dat dilemma, en dat doende zijn ze bereid de juistheid te erkennen der gevolgtrekking: ‘omvat het godsbestuur alle dingen dan regelt het niet slechts de lotgevallen maar ook de daden, en dus ook 't geen waarvan de daden uitgaan: den wil der menschen.’ Doch in

{==594==} {>>pagina-aanduiding<<}
weêrwil daarvan gevoelen en handhaven ze ten zelfden tijd al de kracht der stelling: ‘regelt het godsbestuur ook den wil des menschen, dan is de mensch niet langer aansprakelijk voor 't geen hij zich voorneemt;’ - en wijzen diensvolgens met nadruk op het regt van dit andere dilemma: ‘òf vrije wil, òf geene verandwoordelijkheid.’ Dit onderdeel der indeterministische partij, - het moge dan het kleinste wezen, zeker zal elk nadenkende 't het beste noemen, de Gideonsbende na den dronk uit Harods fontein, (4) had verlangend de verschijning te gemoet gezien der wederlegging van 't determinisme, of der verdediging van het indeterminisme, van welke het zich, zoo al niet de oplossing van 't groote bezwaar waarop het bij zijn nadenken stuitte, dan toch eene meer bevredigende slotsom of althands eenigzins voldoende aanwijzing van 't verband tusschen godsbestuur en wilsvrijheid beloofde. Was 't onbillijk die verwachting te koesteren, nu een man als hoekstra zich rustte tot den strijd? Zeker niet! Waar iemand van zoo algemeen erkende bekwaamheid zich gordde tot zulk eene taak, mogt met billijkheid gehoopt, en zelfs verwacht worden dat hij zich niet tevreden zou stellen met de herhaling van 't geen duizenden vóór hem gezegd hebben, en dat, indien hij de zaak ook al niet tot eene beslissing bragt, zijn arbeid haar echter der beslissing eene groote schrede nader zou brengen. Doch ook die verwachting is onvervuld, de partij die haar koesterde onbevredigd gebleven. 't Is waar, nieuwe stellingen, nieuwe beschouwingen werden ten beste gegeven, een tal van zielkundige opmerkingen, feiten, wenken, bijzonderheden werden medegedeeld; ontmoette men vreemdklinkende beweringen, treffende en aangrijpende gezegden ontbraken geenszins. Maar hoeveel men ontving in dit vierhonderdtal bladzijden: het ééne
dat men zocht vond men niet. Eene naauwkeurige, bevredigende aanwijzing van 't verband tusschen godsbestuur en zelfstandige redelijke werkzaamheid des menschen, zoo vurig begeerd, werd ook hier niet gegeven. Hoe men anders oordeelde over hoekstraas proeve, hierin stemde men overeen: ‘het wereldraadsel was geen duimbreed nader tot de oplossing gebragt.’
Was die uitspraak billijk? 't Geen in de volgende blad-
{==595==} {>>pagina-aanduiding<<}
zijden uit hoekstraas werk zal worden meêgedeeld, moge den belangstellende den weg openen om die vraag voor zich zelven te beandwoorden. Voorloopig zij 't genoeg te herinneren dat het oordeel van sommige deterministen over den arbeid van den indeterminist gunstiger was. De verschijning van Professor scholtens werk: de vrije wil, in 1859, (weder hetzelfde verschil tusschen de opgave des schrijvers die zijne voorrede ‘november 1858’ dagteekent en den uitgever!) strekt daarvan tot getuigenis. Want het behoeft noode opgemerkt te worden dat de leijdsche hoogleeraar geen werk van meer dan 400 bladzijden zou hebben geschreven, waarvan een groot deel aan de weêrlegging van zijn doopsgezinden ambtgenoot is gewijd, had hij van hoekstraas arbeid geen gevaar geducht voor het systheem, dat hem steeds liever was geworden naarmate hij zich meer met het vraagstuk van den vrijen wil had bezig gehouden. En zij 't al niet geoorloofd uit deze daad van een der koryfaeen van het determinisme tot het oordeel van andere voorstanders van dit gevoelen te besluiten, 't geen sommigen hunner, sedert den aanvang van 1858, schreven is genoeg ten bewijze dat daar nog anderen waren die begrepen dat het indeterminisme op nieuw wederlegd moest worden, of met andere woorden dat het determinisme op nieuw moest worden gehandhaafd. Zoo heeft zich een strijd ontwikkeld waaraan velen deelnamen, en waarin beide partijen over 't algemeen waardig werden vertegenwoordigd. Dr. van bell, Dr. scheffer, de zich noemende Wallon, Dr. pierson, Dr. koorders en de heer chantepie de la saussaye openbaarden in vlug- of tijdschrift hun gevoelen over het vraagstuk. Prof. hofstede de groot onttrok zich niet aan dien strijd. Nu kortelings mengden zich ook de
hoogleeraren n.c. kist en t. roorda daarin.
Waren de Vaderl. Letteroef. een godgeleerd tijdschrift, of was het doel dezer aankondiging de geschiedenis van dien kamp kortelijk te beschrijven, dan zou 't pligt zijn op te geven wie der genoemden aan Prof. hoekstraas, wie aan Prof. scholtens zijde staan, en waarin de strijders van beide zijden onderling overeenkomen of verschillen. De strekking van dit tijdschrift gedoogt echter zulk eene uiteenzetting niet. Welligt komt het bovenstaande 'tzij der redactie, 'tzij den lezer reeds breedvoerig genoeg voor. Nogthands 't scheen noodzakelijk

{==596==} {>>pagina-aanduiding<<}
tot regt verstand van 'tgeen thands zal worden medegedeeld aangaande de geschriften aan 't hoofd van deze beschouwing vermeld.
Daartoe zal 't mede niet ganschelijk overbodig zijn een enkel woord vooraf te laten gaan over de onderlinge verhouding dezer werken. Noch hoekstra noch scholten wil hetgeen hij in het licht gaf als een strijdschrift beschouwd hebben. ‘Wie in dit geschrift enkel of vooral polemiek verwacht vindt zich bedrogen; polemiek bekleedt er alleen in zoover een plaats in als noodig was om de resultaten van mijn onderzoek tegen de gewone, daartegen aangevoerde gronden te handhaven’ zegt hoekstra (voorrede i), en het andwoord van scholten luidt: ‘Heeft de heer hoekstra.... verklaard, dat hij zijn onderzoek niet als eene bepaalde polemiek tegen mij wenscht beschouwd te hebben, hetzelfde is ook mijn bepaalde wensch bij de uitgave van het geschrift dat thands het licht ziet.’ (Voorrede ix). Strijd is dus - want niemand heeft regt de verklaring dezer mannen in twijfel te trekken, zoolang geene feiten met haar in tegenspraak zijn; - strijd is dus het doel van hoekstra noch van scholten, schoon ze dien niet ontzien waar hij het middel tot een goed gevestigden vrede kan zijn. Anders is 't met de brochure van Dr. koorders. Ontevreden dat Prof. scholten zijn akademisch proefschrift ‘zeer vluchtig schijnt gelezen te hebben’ en hem dien ten gevolge ‘ergerlijke ongerijmdheden toedicht,’ wil hij ‘uit het merkwaardige boek van scholten het bewijs pogen te leveren dat hij vóór drie jaren goed heeft gezien; dat het niet “traagheid of onmagt van geest” was, die hem bewoog om de Christenkerk van verder onderzoek af te manen; maar dat werkelijk het Christelijke Godsbegrip en het Christelijke zondebegrip voor de rechtbank der wetenschap
elkaâr opheffen.’ (blz. 5). 't Werk van Dr. koorders is dus deels te beschouwen als de behandeling van een personeel feit, deels, gelijk hij 't zelf uitdrukt als eene ‘voortzetting van zijn akademisch proefschrift.’ In de eerstgenoemde hoedanigheid mag 't natuurlijk hier niet behandeld worden; in de tweede heeft het zijn regt, dat in deze beschouwing niet mag worden voorbijgezien, al behoeft het geene herinnering dat in eene aankondiging die toch al ligt velen lang genoeg zal voorkomen, voor de behandeling der 43 bladzijden post-
{==597==} {>>pagina-aanduiding<<}
formaat slechts eene kleine ruimte zal mogen worden ingenomen. Der geregelden zwaren benden komt de eereplaats toe. Wat wil hoekstra? Wat scholten? Langs welken weg zegt ieder hunner zijn doel te willen bereiken? Is de gekozen weg de verkieselijkste? Blijven ze getrouw aan hun programma? Welke zaken vinden ze op hunnen weg die hun geschikt voorkomen om tot eene bevredigende slotsom te geraken? Welke is beider slotsom? zietdaar de vragen die zullen moeten beandwoord worden, opdat elk voor zich moge beoordeelen wie der beiden 't gelukkigst geweest is in zijn betoog, en aan welke zijde hij meent zich te moeten scharen.

De vraag: wat wil hoekstra? wat scholten? is niet moeilijk te beandwoorden. ‘Positive ontwikkeling van de leer der vrijheid in verband met de feiten van onze zelfbewustheid op intellectuëel en zedelijk gebied; verdediging van het indeterminisme op psychologischen grondslag; vooral evenwel de poging om in overeenstemming met deze theorie de voornaamste verschijnselen der zedelijkheid en der zonde te verklaren: ziedaar het doel van dit geschrift,’ zegt hoekstra (Voorrede, blz. v): en scholten: ‘Ons onderzoek heeft ten doel het bestaan van den vrijen wil aan eene naauwgezette kritiek te onderwerpen.’ (blz. 2). Het onderscheid tusschen hoekstraas oogmerk en dat van scholten kon niet duidelijker worden uitgedrukt dan in deze beide zinsneden. Maar duidelijker ook kon één punt van overeenkomst tusschen beide schrijvers niet worden in het licht gesteld dan door deze hunne gezegden geschiedt. Beiden duiden daardoor zich zelven als partijmannen aan. Ze mogen 't niet hebben gewild, toch hebben ze eene keuze gedaan tusschen determinisme en indeterminisme eer ze beider vermeende of bestaande regten hebben uiteengezet. Van hoekstra blijkt dit uit dit gedeelte zijner aangehaalde woorden: ‘verdediging van het indeterminisme op psychologischen grondslag... ziedaar het doel van dit geschrift.’ Van scholten moge 't niet terstond bij den eersten opslag zoo duidelijk zijn, onmiskenbaar wordt het bij eenig nadenken, dat reeds in de wijze waarop hij zijn onderwerp mededeelt, voorliefde voor het determinisme, althands zekere afkeer van den vrijen wil doorstraalt. Dan eerst hadden beiden als onpartijdigen beschouwd mogen worden, wanneer ze èn 't determinisme èn 't indeterminisme

{==598==} {>>pagina-aanduiding<<}
aan eene naauwgezette kritik hadden onderworpen. 't Is waar, hoekstra verzwijgt de gronden voor 't determinisme niet, noch scholten die voor het indeterminisme. Maar noch bij den een, noch bij den ander zijn determinisme en indeterminisme civile partij. Bij hoekstra zit het determinisme, bij scholten de vrije wil op de bank der beschuldigden. Men beschouwe deze opmerking niet als eene aanklagt van kwade trouw. Ze is alleen de aanduiding van een feit, en eene herinnering der onbegrijpelijke moeilijkheid om zelfs bij het heiligste voornemen volkomen onpartijdig te zijn. Want dat beiden waarlijk en ernstig begeerd hebben dit te wezen, blijkt uit den weg dien ze, de een voor zijne ontwikkeling, verdediging en poging ter verklaring van sommige verschijnselen, de ander voor zijn onderzoek hebben gekozen.
‘De eenige methode die ons in ons onderzoek tot eene betrekkelijke zekerheid kan leiden, is die der wijsgeerige psychologische (5) ervaring’ zegt hoekstra (blz. 8), en terstond zijne bedoeling nader toelichtende, gaat hij voort: ‘niet die van zulk eene ervaring waarbij men louter feiten opzamelt (,) en door beschouwing dier feiten tot kennis van het wezen der ziel tracht te komen, maar van zulk eene ervaring waarbij men mede tot zich zelven inkeert en door zelfbespiegeling die feiten... navorscht.’ Scholten nu verklaart zich in denzelfden zin wanneer hij (blz. 65) zegt het vraagstuk van den vrijen wil te beschouwen’ als behoorende tot de psychologische anthropologie (6), en dus de empirische methode (7) voor de eenige ware’ te houden. Ook hij omschrijft zijne meening in denzelfden geest als hoekstra, daar hij ten aanzien der uitdrukking ‘empirische methode’ zich dus uitspreekt:... ‘volgens welke de verschijnselen naauwkeurig worden waargenomen, ofschoon wij het onderzoek niet tot het bijzondere, dat de enkele waarneming aanbiedt, beperken, maar aan de rede het regt en de roeping toekennen om de welgestaafde feiten der ervaring in hunnen grond, zamenhang en éénheid... te leeren begrijpen.’
Stemmen derhalve hoekstra en scholten overeen ten aan-
{==599==} {>>pagina-aanduiding<<}
zien van den weg die alleen mag worden ingeslagen, 't zal wel naauwelijks herinnering behoeven dat hunne keus niet de beste maar de eenig goede is. Of welk ander pad zal men kiezen? Dat der zoogenaamde eenvoudige bespiegeling? Bespiegeling is goed, wanneer men alle feiten versameld heeft waarover men bespiegelen wil. Maar teregt zegt hoekstra (blz. 7): ‘het bespiegelende denken bij onvolledige ervaring voert slechts tot meeningen, die door voortgezette ervaring moeten blijken waar of onwaar te zijn.’ Den aprioristischen weg, waarbij men begint met de eene of andere stelling als waar aan te nemen, en daaruit voortredeneert, vergetende dat hetgeen waarop men bouwt, en waaruit men afleidt en voortspint zelf nog moet bewezen worden? Maar de eenvoudigste ziet dat dit een zoogenaamd cirkelbewijs is, de meest onlogische van alle zonden tegen de logica. Of zal men zeggen: ‘God bestuurt alle dingen, dus moet Hij ook den menschelijken wil besturen, derhalve is de wil niet vrij’? Maar dan vraagt de tegenstander 't bewijs dat God alle dingen bestuurt, en heeft hetzelfde regt, of liever onregt, om te zeggen: ‘de mensch is vrij in zijn willen, derhalve bestuurt God alle dingen niet.’ Daarom heeft scholten gelijk als hij zegt: ‘het voorwerp des onderzoeks is hier de mensch zelf’ (blz. 63); en daar bijvoegt (blz. 66): ‘Evenmin als het geoorloofd zou zijn natuurkundige vraagstukken uit een vooraf vastgesteld godsbegrip of eene vooraf onderstelde teleologie (8) te verklaren, of de feiten der geschiedenis naar een godsbegrip te
construëren (9), even weinig is zulks geoorloofd ten aanzien van een zuiver psychologisch of anthropologisch vraagstuk.’
Kan men nu de meening beamen dat de hoogleeraren beiden den koninklijken, eenig veiligen weg voor hun onderzoek hebben gekozen, - dan volgt de vraag: hebben ze in waarheid het pad bewandeld dat ze zich zelven hebben afgebakend? Hier wordt de beandwoording eene pijnlijke zaak. Dr. pierson heeft in De Gids (April 1858, blz. 493) hoekstraas arbeid bepaaldelijk uit dit oogpunt aan een onderzoek onderworpen en... te ligt bevonden. Scholten meent mede gronden te hebben om hoekstra van ontrouw aan zijn programma te beschuldigen.

{==600==} {>>pagina-aanduiding<<}
En beider oordeel moet als juist worden erkend. 't Ware even nutteloos als langwijlig alle door scholten en pierson ingebragte aanklagten te dezen aanzien op te sommen en aan eene beoordeeling te onderwerpen. Een paar gewigtige bewijzen mogen volstaan. Want reeds ééne enkele afwijking van den zuiver wijsgeerig empirischen weg is in dit opzigt genoeg, om van hem die dien koos te vorderen dat hij, daar de ervaringsweg de eenig goede is en door hem zelven als zoodanig wordt erkend, zijne slotsom als op onwettige wijze verkregen terug neme en zijn onderzoek op nieuw beginne. Zulk eene afwijking komt echter reeds voor in eene der eerste paragrafen der Inleiding. Hoekstra ontveinst haar niet. Maar op 't gevaar af dat het zijn werk in veler oog schaden zal, zegt hij: ‘Het gronddenkbeeld dat mij in de navolgende beschouwingen leiden zal, ook al wordt het niet telkens uitdrukkelijk uitgesproken, is de groote waarheid...: de zonde vijandschap tegen God.’ 't Is duidelijk: hoekstra verlaat hier alreede den empirischen weg, en begeeft zich op den aprioristischen. Want vergetende dat de stelling: ‘de zonde is vijandschap tegen God’, zelve nog bewezen moet worden, en dat zijne wederpartij daar tegenover stellen kan: ‘de zonde is een door God verordend middel ter opvoeding’ stelt hij zijne meening voorop, terwijl hij slechts van feiten mag uitgaan. Op eene andere plaats (blz. 386) zegt hij: ‘Mijne voorstelling die op psychologischen bodem rust, hangt zamen met de beginselen van het genootschap tot hetwelk ik behoor; dit zou zijn geest verloochenen en met zijne geschiedenis breken, als het niet vasthield aan zijne tot dusver algemeene en vastgewortelde overtuiging omtrent de wilsvrijheid van den mensch, enz.’ Zonder nu met scholten te willen zeggen, dat
hoekstra ‘ook aan de beginselen van het kerkgenootschap, waartoe hij behoort,’ denzelfden invloed op zijn onderzoek toekent als aan de stelling: ‘de zonde vijandschap tegen God’ (blz. 73), is 't toch onmiskenbaar zijne eigene verklaring dat zijn lidmaatschap der doopsgezinde gemeente niet zonder invloed op zijnen arbeid is gebleven. Daar is samenhang tusschen die beiden. Maar juist dien samenhang had hij moeten ontwijken, daarboven had hij zich moeten verheffen. Juist wijl hij dat niet doet, kan hij geen onpartijdig regter wezen; want eer de gronden van

{==601==} {>>pagina-aanduiding<<}
wederzijde zijn gehoord, is hij ingenomen voor eene der partijen en dus tegen de andere.
Is 't anders met scholten? Dr. koorders verwijt den leijdschen hoogleeraar wat door dezen den amsterdammer professor verweten werd. ‘Zoo is bijv.’, zegt hij (blz. 9), ‘een der hoofdsteunsels van zijn (scholtens) systeem de stelling: “tegen de magt der erkende waarheid vermag de mensch niets”; - alsof op 't gebied van het zedelijke, de ervaring niet elken dag het tegendeel leerde! Zoo deduceert hij de eeuwigheid der wereld uit “het begrip zelf van oorzaak” omdat “de absolute oorzaak als hare werking in tijd voorafgaande zich voor te stellen, hetzelfde zijn zou, als eene oorzaak te stellen, die tijdelijk geene oorzaak ware;” - dus uit een armhartig woordenspel! Ja (wat wel het treffendst blijk van papierfilozofie is) het bestaan van God leidt hij af uit “het begrip van oorzaak, waarop de ervaring wijst, en dat medebrengt, oorzaak te denken als eerste en dus eenige oorzaak”; - en dat, terwijl de ervaring overal samenwerking van oorzaken en enkel een oneindige reeks van veroorzaakte oorzaken te zien geeft.’ Wat het derde punt dezer acte van beschuldiging aangaat, heeft de ijver voor zijne zaak Dr. koorders ten eenenmale verblind. Om het bestaan van God te bewijzen, beroept scholten zich ter plaatse door zijnen beoordeelaar bedoeld juist op de ervaring: ‘De verschijnselen der wereld op het gebied van natuur en geschiedenis wijzen op een gemeenschappelijken grond of algemeene oorzaak’ zegt hij (blz. 340). Deze redenering is geheel eene empirische. Ze gaat van feiten, waargenomen dingen uit. Ze is dus geheel in overeenstemming met hetgeen scholten (blz. 67) gezegd had: ‘Ook in de theologie of de leer over God, ken ik geene andere methode dan de empirische. Is er kennis van God mogelijk, zij moet
verkregen worden uit de empirische kennis der feiten, die natuurkunde, geschiedenis en psychologie constateren (10), en niet a priori, evenmin door kerkelijke traditie als op grond van dusgenaamde... aangeboren begrippen.’ Gaat nu echter scholten (blz. 340) voort met aan te wijzen dat de gemeenschappelijke grond of algemeene oorzaak van alle verschijnselen op 't gebied van natuur en geschiedenis, eene laatste

{==602==} {>>pagina-aanduiding<<}
voldoende oorzaak moet wezen, eene oorzaak die niet zelve veroorzaakt is, en doet hij dit door de uiteenzetting, op feiten gebouwd, van hetgeen eigenlijk eene oorzaak is, dan verlaat hij den empirischen weg niet. Zoo koorders dit meent, dan heeft hij òf niet begrepen, òf zich niet herinnerd, òf niet toegestemd wat zoowel scholten als hoekstra ten aanzien van de empirische methode op den voorgrond gesteld, en teregt op den voorgrond gesteld hebben: ‘ze mag geen loutere opsameling van feiten wezen, maar ook een nadenken over het opgesamelde.’ Had koorders dit bedacht, hij zou zijne woorden tweemaal gewogen, en waarschijnlijk niet geschreven hebben: ‘terwijl de ervaring samenwerking van oorzaken te zien geeft.’ 't Is waar, dat de onontwikkelde mensch zulk eene samenwerking van verschillende oorzaken meent te zien. Doch wie 't woord oorzaak verstaat: weet dat daar geene oorzaken zijn noch kunnen wezen, - dat wijsbegeerte en spraakkunst scholten gelijk geven wanneer hij zegt dat er slechts ééne oorzaak van alles is, - en dat waar slechts ééne oorzaak is, onmogelijk van samenwerking van verschillende oorzaken sprake kan zijn. Met die omschrijving en bepaling van 't woord oorzaak hangt ook samen wat koorders als tweede beschuldiging van ontrouw aan zijn programma tegen scholten inbrengt. Ook hier geldt hetzelfde. Scholten heeft op grond van feiten de beteekenis van 't woord oorzaak vastgesteld, en nu voortbouwende op, en afleidende uit hetgeen hij langs dien weg verworven heeft, komt hij tot het besluit dat het heelal eeuwig is. Men verschille te dien aanzien van gevoelen met den hoogleeraar, men bestrijde, men
verwinne zijne leer eener eeuwige schepping, maar men zegge niet dat hij in deze redenering van den wijsgeerig-empirischen weg is afgeweken. Ernstiger daarentegen en van oneindig meer gewigt is het eerste punt waarop koorders aanklagt is gebouwd. ‘Tegen de magt der erkende waarheid vermag de mensch niets’, zegt scholten (blz. 171). Ten betooge dier stelling vervolgt hij aldus: ‘Zij heeft een vermogen, dat hem trekt en overmeestert, en als de profeet zich in zijnen tegenstand door God overwonnen verklaart, en erkent dat God hem te magtig is (11), dan beteekent dit, dat hij de erkende waarheid niet langer wederstaan

{==603==} {>>pagina-aanduiding<<}
kon, en dat de waarheid magtiger prikkel was om te handelen, dan de tegenstand van zijne zinnelijke natuur, die hem van zijnen pligt terughield. Hetzelfde verklaart paulus, als hij zegt: ‘Wij vermogen niets tegen de waarheid,’ II Cor. xiii:8 en elders: ‘de magt der erkende waarheid noodzaakt mij om te prediken,’ I Cor. ix:16. Daar is geene reden om scholtens verklaring van Jeremia xx:7 of zijne omschrijving van paulus woord I Cor. ix:16 te wraken. Maar bewijst hij nu, zelfs met behulp der bijgebragte voorbeelden, zijne stelling? 't Zij verre. Hij bewijst dat voor paulus en jeremia de waarheid magtiger prikkel was om te handelen dan de tegenstand der zinnelijke natuur die hen van hun pligt terughield. Hij bewijst voorts dat paulus 'tzelfde getuigde aangaande zijne geestverwanten. Maar hij bewijst niet dat hetgeen van den apostel en den profeet, en honderd, ja duizend en tienduizend hunner tijdgenooten moge waar geweest zijn, ook waar is van den mensch in 't algemeen. Zijne stelling: ‘Tegen de magt der erkende waarheid vermag de mensch niets’ is dus eene meening, nog geen feit, en mag alzoo in een wijsgeerig-empirisch onderzoek niet als uitgangspunt dienen, zelfs niet voor een ondergeschikt deel der redenering. Te minder, daar menigeen met koorders zal staande houden: ‘Alsof op 't gebied van het zedelijke de ervaring niet elken dag het tegendeel leerde!’ Nu kan scholten zeggen: door ‘den mensch’ versta ik den zoodanige die 't ruwe zinnelijke, natuurleven ontwassen is, - door ‘erkende waarheid’ niet wat in 't algemeen als
waarheid geldt of wordt aangenomen, maar wat iemand voor zich zelven na ernstig en rijp nadenken waarachtig als zoodanig beschouwt, wat hem door God geopenbaard is in zijn gemoed (revélé); - beperkingen die er dan toch wel bijgevoegd hadden mogen worden! - doch zelfs in dat geval ware de stelling voor betwijfeling en tegenspraak vatbaar en behoeft ze dus betoog. Scholten noch iemand ter wereld kan dat bewijs leveren. 't Is onbewijsbaar dat ook de eenigzins zedelijk ontwikkelde mensch, ja zelfs dat de mensch die reeds een hoog standpunt van zedelijkheid heeft bereikt, niets zou kunnen doen tegen 'tgeen hij zelf als waarachtig goed, nuttig, noodzakelijk, in één woord als waar erkent. Men moge dat onwaarschijnlijk noemen, onmogelijk heete men het niet. Scholten heeft gelijk wanneer

{==604==} {>>pagina-aanduiding<<}
hij (Inl. blz. viii) zegt niet dordtsch-gereformeerd te zijn. Toch blijkt uit al zijne werken dat hij voor de kern der dordtsch-gereformeerde leer - in verband altijd met de latere ontdekkingen op dogmatisch gebied - groote sympathie koestert. En, schoon hij 't welligt zich zelven niet bewust is, wanneer hij eene kritik van zijn eigen werk geleverd had, zooals hoekstra deed in de boven aangehaalde zinsnede uit zijn ‘Besluit,’ ook hij zou om der waarheid volkomen hulde te doen hebben moeten erkennen: ‘Mijne voorstelling, die op psychologischen bodem rust, hangt samen met het dogmatisch systheem dat het meest mijne sympathie bezit: bepaaldelijk met de leerstukken der onwederstaanbare genade en van de volharding der heiligen.’
Volkomen getrouwheid aan hun programma - waar ontmoet men haar ook uitgenomen in den eenen en eenigen die nooit zijn beginsel verzaakte, en 't niet meer verzaken kon? - mag dus noch aan hoekstra noch aan scholten worden toegekend. Wie hunner is het minste ontrouw geweest? Welligt blijkt dit uit de beandwoording der vraag - die de inhoud der volgende beschouwingen zal uitmaken -: Tot welke slotsom komen de beide schrijvers, en op welke feiten, die ze op hunnen weg ontmoetten, meenen ze hun resultaat te mogen bouwen?
(Wordt vervolgd.)
v.h.


De ziekten der Tandkiem, door Dr. Eduard Albrecht, Geneesheer te Berlijn. Uit het hoogduitsch vertaald door J. Kooman, Az., Heel- en Verloskundige te Goes. Goes, C.H. Schetsberg. 1859. In kl. 8vo. VIII en 103 bl. f : - 35.

Gedurende het tijdvak van bijna negentig jaren, dat er sedert de eerste uitgave van john hunter's Natuurlijke Geschiedenis der Tanden (Natural history of the human teeth, explainung their structure, use, formation, growth and diseases. London 1771. 4to.) verloopen is, zijn er ook op dit gebied van wetenschap talrijke nieuwe ontdekkingen gemaakt. Vooral is dit het geval geweest, sints de histiologische onderzoekingen door middel van het mikroskoop zich evenzeer tot het tandweefsel als tot dat van andere organen hebben uitgestrekt.

{==605==} {>>pagina-aanduiding<<}
Daarenboven heeft men te regt ingezien, dat een zoodanig onderzoek niet slechts geschieden moet met het doel om den fijnen bouw of de zoogenaamde elementaire structuur der deelen in haren normalen toestand te leeren kennen, maar dat men er insgelijks naar streven moet, om zich daardoor met de verschillende afwijkingen van den normalen toestand, of, wat hetzelfde zegt, met de voornaamste ziekte-oorzaken en ziekte-producten, voor zoo ver beiden zich door stoffelijke en zigtbare veranderingen openbaren, bekend te maken. Ook de Berlijnsche geneesheer a. schijnt van de noodzakelijkheid eener zoodanige rigting bij de studie der tandziekten, wier kennis en behandeling hij als specialiteit beoefent, overtuigd te zijn, doch hij doet in zijne bovenstaande verhandeling nergens blijken, dat hij zich zelf met het microscopisch onderzoek van gezond en ziek tandweefsel heeft bezig gehouden. Ofschoon de S. alvorens tot zijn onderwerp over te gaan, eene korte inleiding laat voorafgaan, om de organische structuur der tandkiem in haren normalen toestand te doen kennen, zoo is echter de aldaar gegeven beschrijving veel te kort en onvolledig, om tot grondslag van eene meer naauwkeurige pathologische studie te kunnen dienen. Ook bij de beschouwing der ziekte-processen, waaraan de tandkiem of het tandmerg onderhevig is, en die de auteur hoofdzakelijk in zenuwziekten, vaatziekten (acute en chronische ontstekingen), ziekten der voeding en afscheidige ziekten verdeelt, wordt blijkbaar veel grooter vlijt aan de optelling der subjective ziekteverschijnselen, dan aan het objective onderzoek besteed. - De hollandsche vertaling verraadt doorgaans haren hoogduitschen oorsprong, niet alleen door de woordvoeging en de overladen volzinnen, maar dikwijls ook door enkele uitdrukkingen. Cardialgische toevallen b.v., op bl. 10 vermeld, zijn onverstaanbaar, terwijl het woord maagpijn aan elken lezer bekend is.





Geschiedenis van het Nederlandsche Zeewezen, door H.M.F. Landolt, Ridder der Orde van de Eikenkroon, 1ste(n) Luitenant der Grenadiers. (Volksbiblotheek, No. 39.) Amsterdam, H.W. Weytingh. 1858. In kl. 8vo. 92 bl. f : - 75.

Het mag bevreemding baren, dat in een land als het onze dat opkomst, bloei en vroegere grootheid aan de zee,

{==606==} {>>pagina-aanduiding<<}
den handel en aan zijne rijke koloniën verschuldigd is, tot heden zoo weinig gedaan werd om de kennis van 'tgeen Nederland ter zee verrigtte voor het algemeen meer toegankelijk te maken. Het werkje van den Heer landolt is bestemd om in die leemte te helpen voorzien; wij willen nagaan op welke wijze de Schrijver zich van zijne taak heeft gekweten.
Na in enkele trekken de kindschheid van ons zeewezen geschetst te hebben geeft s. ons eene korte geschiedenis van Neêrlands zeeoorlogen, en voegt er hier en daar iets bij 't welk betrekking heeft op de voortgaande ontwikkeling van ons zeewezen, op de veranderingen en verbeteringen in den scheepsbouw ingevoerd; nu en dan vonden wij opgaven omtrent de grootte, bemanning, bewapening enz. der schepen. Het kon wel niet anders of dergelijke opgaven moesten hoogst oppervlakkig blijven, bij den beknopten vorm, aan welken s. zich gebonden had; doch juist daarom hadden wij gewenscht dat alleen de meldingwaardigste bijzonderheden in hoofdtrekken waren aangeduid. Het zal voor 't algemeen van geen groot belang zijn te vernemen (zie bladz. 11), dat, in den slag bij Duins, het schip van tromp voerde 4 stukken van 36 ℔, 11 van 24 ℔, 12 van 18 ℔, enz. enz. Is dit zoo, dan gelooven wij dat de s. beter zou hebben gedaan dergelijke opgaven achterwege te laten, ten einde de daardoor bespaarde ruimte te besteden aan een overzigt der belangrijkste ontdekkingen, en der waarlijk groote verdiensten van Nederlands Zeevaarders. Naar onze meening zou het boekje hierdoor in aantrekkelijkheid merkelijk hebben gewonnen, en zeker zou het alsdan aan zijne bestemming niet minder hebben beantwoord.
Ook bevreemdde het ons op vele plaatsen het historische verband der gebeurtenissen zoo oppervlakkig behandeld te zien, om niet te zeggen dat het dikwerf geheel is over het hoofd gezien. Bij voorbeeld; de s. eindigt zijne beschouwing van den tweeden Engelschen oorlog met de volgende woorden: ‘Kort daarna eindigde den (de) oorlog door den vrede van Breda, die den 31sten Julij tot stand gekomen was. Men ontwapende zich weder gedeeltelijk, doch hield nog eene vrij aanzienlijke vloot over, om den handel te beschermen. Vele gevechten hadden in de volgende jaren plaats met de zeeroovers, aan wie vooral door van ghent menig gevoelige slag werd toegebragt.’ - En onmiddellijk daarop be-
{==607==} {>>pagina-aanduiding<<}
gint de 4e §, handelende over den oorlog in 1672, aldus: ‘Nadat de vijandelijke bedoelingen van Engeland weder duidelijk werden enz.’ De lezer zal, wanneer zijne herinnering hem niet te hulp komt, uit hetgeen hem hier verhaald wordt, zich geen duidelijk denkbeeld kunnen vormen van den gang der gebeurtenissen en van de aanleiding tot dien oorlog. Het zou, dunkt ons, passend ja noodzakelijk geweest zijn om hier in korte trekken te wijzen op de veroveringszucht van lodewijk xiv, de triple alliantie, de ligtzinnigheid van den onbeduidenden karel ii enz. Die herinneringen zouden hier beter op hare plaats zijn geweest dan later de hoogst onbelangrijke vermelding op bladz. 30 te vinden: ‘Omstreeks Julij 1676 kwam cornelis evertsen bij de vloot in de Oostzee, waarover (?) hij dat bevel op zich nam; doch sedert zijne komst viel er niets belangrijks voor (,) en den 11den October nam hij de terugreis naar het Vaderland aan.’
Niet altijd is de s. juist in zijne voorstelling der gebeurtenissen, en dikwerf zoekt men te vergeefs naar zaken, die der vermelding overwaardig zijn. Zoo vinden wij op bladz. 7 de inneming van Antwerpen, in 1535, toegeschreven aan de verslagenheid door den moord van willem i te weeg gebragt. De val van die stad was, vergissen wij ons niet, het gevolg van geheel andere oorzaken. - Nergens vonden wij iets vermeld van de oprigting der 5 Admiraliteiten, iets zoo hoog belangrijks in de geschiedenis van ons zeewezen; 't is waar, in plaats daarvan kan men op bladz. 9 lezen, dat er in 1583 eene te Duinkerken werd opgerigt; doch wij vragen, mogt in eene Geschiedenis van Neêrlands Zeewezen het eerste onvermeld blijven? - In den driedaagschen zeeslag was het niet op den tweeden dag dat verscheiden Nederlandsche kapiteins de vlugt namen; maar gebrek aan kruid en lood was oorzaak dat, op den derden dag, sommige bevelhebbers zich aan het gevecht moesten onttrekken. - Wij betwijfelen het zeer, of het meerendeel der lezers, zich wel een helder denkbeeld zal kunnen vormen van de krijgslist van evertsen, zooals die op bladz. 38 wordt vermeld. Daar leest men: ‘Evertsen redde de vloot door eene krijgslist, namelijk door haar met staande zeilen te doen ankeren, waardoor de Fransche schepen door de ebbe medegesleept werden.’ - Van het hevige bombardement van Gibraltar in 1704 (op bladz. 48) valt nog al wat af te dingen,

{==608==} {>>pagina-aanduiding<<}
terwijl ons ook niets bekend is van de zware nederlaag in 1795, in de Saldanhabaai geleden (bladz. 75). Wij meenen ons te herinneren dat het eskader, zonder één enkel schot te doen, voor Elphinstone de vlag streek. - In een volksboek komt het ons wenschelijk voor, dat uitdrukkingen, welke voor eene tweeledige opvatting vatbaar zijn, zoo als Straatvaarders (bladz. 13), of die niet voor ieder verstaanbaar zijn, zoo als glazen (bladz 43) de noodige verklaring erlangen; ook is het ons niet duidelijk wat s. (op bladz. 57) met britsche geus bedoelt.
Onder het lezen meenden wij eene hoogst merkwaardige overeenkomst, ja zelfs gelijkheid op te merken in de wijze en den vorm van voorstelling des s. met die van Dr a.a. van heusden in zijne, aan de Koninklijke militaire Akademie gebruikt wordende, Handleiding tot de kennis der nieuwe Geschiedenis. Wij vergeleken toen de Engelsche oorlogen in beide werken, en zagen, dat wij ons niet hadden vergist. Zoo dit al niet getuigt van veel zelfstandigheid in stijl en inkleeding, het levert toch een ongezocht bewijs op van een buitengemeen trouw geheugen; want, bedriegen wij ons niet, dan heeft de Heer landolt zijne militaire opleiding genoten aan de Akademie te Breda.
Ons lijstje van vergrijpen tegen taal en stijl is vrij groot geworden; doch wij hebben het ter zijde gelegd. Wij meenen de oorzaak dier flaters in eene haastige bewerking en vlugtige correctie te moeten zoeken. Hoe zou het anders onopgemerkt zijn gebleven, dat (op bladz. 26) de zin die met ‘en de vloot’ begint, niet rondloopt? - Op bladz. 12 lezen wij, dat de ruyters vloot, na den slag bij de Etna, de plaats van den strijd verliet en des avonds te Saragossa aankwam. Deze malle drukfout is waarschijnlijk toe te schrijven aan het bezigen van den Italiaanschen naam Siragossa in plaats van het meer gebruikelijke Syracuse. Zijn deze onze vermoedens gegrond, dan wenschen wij den Heer landolt voortaan minder overhaasting en tevens meer zelfstandigheid toe bij de bewerking van 'tgeen hij voor de pers bestemt; zijn arbeid zal er zeker door winnen. Nu voelen wij ons in gemoede verpligt de betuiging af te leggen, dat de indruk, dien zijne Geschiedenis van het Nederlandsche Zeewezen bij ons achterliet, niet gunstig is.






{==609==} {>>pagina-aanduiding<<}

Kronijk, of breedvoerige tijdrekenkundige Tafel, inzonderheid voor de Provinciën Groningen, Friesland en Drenthe: waarin tevens voorkomt een chronologisch overzigt van de Vaderlandsche Geschiedenis. Met eenige Bijlagen door M.D. Teenstra. Eerste Deel. Uithuizen, H.H.G. Fongers. 1859. In 8vo. XXVIII en 354 bl. en bijlagen 116 bl. f 3-60.

Dwazer boek heb ik in lang niet onder de oogen gekregen, dan dit, waarin uit occo scarlensis, winsemius, soeteboom, suffridus petrus, hamconius, beninga, it âde Friesche terp, enz., enz., benevens uit de werken van sommige latere schrijvers, van allerlei zaken zonder slot of zamenhang zijn aangeteekend, alleen naar de volgorde van jaren. Het verbeeldt een Kronijkmatig uittreksel uit allerhande Kronijken, waarin als belangrijke historische feiten voorkomen:
1104. ‘De torenklok te Eenum gegoten. 1115.’ ‘De torenklok te Usquert gegoten.’ Het eerste tijdvak vangt aan met de komst van friso:
‘313 V.chr. Volgens het volksverhaal zouden friso, saxo, en bruno, ruim drie eeuwen voor onze tijdrekening in Friesland zijn gekomen; zij waren drie broeders en zonen van joachim hopperus, een dapper veldheer in het leger van alexander den Groote, die 333 voor j.c. darius codomannes, koning van Perzië had helpen overwinnen.’
Dat staat er letterlijk zoo van joachim hopperus, op bl. 31, ofschoon de schrijver op bl. 339 vermeldt: ‘Joachim hopperus, groot zegelbewaarder voor de Nederlanden te Madrid, sterft in Dec. 1576.’
Op bl. 41 heet het: ‘183. Eene woeste horde Noormannen ondernemen eenen inval en strooptogt in het tegenwoordige Friesland, Groningen en Drenthe.’ En op bl. 49, jaar 520. ‘Omtrent dit jaar begonnen de invallen en strooptogten der Noormannen in deze gewesten.’
Ik zal niet meer staaltjes van tegenstrijdigheden en ongerijmdheden aanhalen, want het boek is eene breede recensie niet waard. Alleen nog een proefje van stijl, op bl. 64:
‘Belisarius een groot veldheer van keizer justinianus, werd na zijne overwinningen in Perzië, met de gruwelijkste ondank behandeld, zijnde op last van zijnen keizer, die aan

{==610==} {>>pagina-aanduiding<<}
hem in binnenlandsche onlusten troon en leven te danken had, de oogen uitgestoken, moetende in zijne blindheid zijn onderhoud bedelen, en † in 565 te Konstantinopel.’
Volgens berigt aan H.H. Inteekenaren is het tweede deel ter perse. Dat is, helaas! dus niet te keeren, maar wij voorspellen daarvan noch voor den uitgever, noch voor onze geschiedkundige litteratuur eenige winst.


j.g.o.





Perpetua. Oorspronkelijk Dichtstuk, en Miles Standish Longfellow naverteld door C.S. Adama van Scheltema. Amsterdam, J.H. Scheltema. 1859. In kl. 8vo. 134 bl. f 1-40.

De beoordeeling van het boekje waarvan wij den titel hier boven afschreven, was ons eene onaangename, en ook daarom reeds eenigzins uitgestelde taak, dewijl hier de beoordeeling niet wel iets anders dan eene veroordeeling kon zijn. De naam van den heer a. van scheltema is bekend, gunstig bekend, ook door onderscheiden goede vertalingen van verschillende engelsche boeken in proza, maar welke demon heeft hem op de gedachte gebragt, om perpetua te dichten en zich tegelijk te wagen aan de overbrenging van een gedicht van longfellow? Het is jammer voor den roem van den heer scheltema dat hij voor deze verzoeking is bezweken, want hij is èn als oorspronkelijk dichter, èn vooral als vertaler van vreemde poëzij, zelfs zeer beneden het middelmatige gebleven; en in de poëzij is toch middelmatigheid onuitstaanbaar en een vergrijp tegen de kunst. Daarom vooral, om der wille der kunst, achten wij het de pligt der critiek, om zonder aanzien des persoons, over zulke mislukte voortbrengselen streng gerigt te houden, opdat niet de poëzij - de reeds zoo zeer miskende en gesmade - nog meer boete voor de onbekwaamheid en onhandigheid harer priesters. Het smart ons den heer scheltema thans ook onder de vulgaire schaar aan te treffen: hij heeft een naam op te houden en zijn voorbeeld kon tot navolging prikkelen. Om beide redenen hopen wij van harte dat zulk eene eerste ontmoeting met hem de laatste zal zijn.

{==611==} {>>pagina-aanduiding<<}

Perpetua en miles standish! Vreemder zamenvoeging is voorwaar niet te denken, en het zou waarschijnlijk nuttelooze moeite zijn om naar eenig ander verband of zamenhang tusschen deze beide gedichten te zoeken, dan de zeer toevallige omstandigheid dat ze beiden in één boekje gedrukt zijn. Perpetua opent de rei, wat ook chronologisch juist is. - In eene korte aanteekening omtrent deze vrouw, verzekert ons de heer s. dat zij wel waardig is in het christelijke lied te worden herdacht. Wij willen haar deze eer in het minst niet betwisten: de geschiedenis van perpetua's marteldood biedt zeker gereede stoffe aan de poëzij; - met dien verstande echter dat ook inderdaad een dichter deze stoffe behandele -, maar een dichter toont zich de heer scheltema hier niet. In zijne meesterlijke voorlezing over vondel noemt beets onder de voortreffelijke eigenschappen van dezen vorst onzer poëzij, ook zijne aadlaarsvlucht, dat is de dichterlijke blik op, de dichterlijke greep in alle onderwerpen. ‘Vleugels moet de dichter in allen gevalle bezitten,’ zegt hij - ‘echte, aangeboren vleugels, hem ter schouderen uigewassen, en niet met wasch of gutta percha aangebracht.’ Maar hier ontbreken zelfs de aldus aangebragte vleugels: hier ontbreekt volkomen én de dichterlijke blik én de dichterlijke greep; ja hier onbreekt zelfs de meest gewone technische bekwaamheid. Het verhaal van perpetua's marteldood is dan ook niets anders dan een langwijlig ziel- en geesteloos verhaal, zonder eenigen gloed, zonder leven of beweging, bovendien overvloeijende van gemeenplaatsen, stopwoorden en zonden tegen den versbouw. De heer scheltema vond goed ons eerst een zeer langen tijd op te houden bij het sterfbed van
perpetua's echtgenoot, en ons daar getuigen te doen zijn van een gesprek, zoo onnatuurlijk, zoo pruikerig en modern-vroom, als zeker ooit tusschen twee echtgenooten aan een sterfbed gevoerd is. Waarvoor deze lange inleiding dienen moet, is niet regt duidelijk, tenzij dan om aan felix gelegenheid te geven perpetua vooruit te verwittigen, dat er nieuwe dwangbevelen van den keizer zijn uitgegaan, en dat zij weldra haar geloof met haar bloed zal moeten bezegelen. Deze wetenschap was een geheim, ‘hem banger dan zijn stervenspijn,’ en hetwelk hij worstelend moest verbreken. Als hij nu dat geheim geopenbaard heeft, vermaant hij zijne vrouw, om ‘ofschoon zij weeuw en moeder is,’ toch pal te staan, en ein-
{==612==} {>>pagina-aanduiding<<}
digt zijne lange en voor een stervende schrikkelijk vermoeijende rede, met de verzekering, waarmede ook elke fatsoenlijke preek sluit:

(God) zal voorzien, als wij, te gader 
Door kruis tot eeuwig heil bereid, 
Vereend zijn, waar geen dood meer scheidt. 


Men ziet, de ‘heilge geest der profecy,’ die, naar zijne getuigenis, in zijne woorden mogt gehoord worden, neemt juist geene hooge dichterlijke vlugt. Evenwel, de man sterft eindelijk, wat hij, voor zijne en onze rust, reeds vijftien bladzijden vroeger had moeten doen; en perpetua, die, na ‘een raauwen kreet’ geslaakt te hebben, een poos aan ‘'t zielloos ligchaam’ bleef ‘kleven,’ en dien nacht (!) wanhopig was in haar rouw, kwam den volgenden morgen weder tot zich zelve, en bad:

Maak Gij mij arme weduwvrouw 
Alleenlijk tot den dood getrouw. 


Maar wij willen niet aldus voortgaan: de treurige, roerende geschiedenis, zoo aangrijpend en echt-poëtisch in hare eenvoudigheid, is bekend; - de heer scheltema heeft niets anders gedaan dan ze aangelengd en uitgesponnen tot een langdradig verhaal. Als een bewijs, hoezeer dezen dichter de dichterlijke blik en de dichterlijke greep ontbreken, zij herinnerd, dat, tegenover de doellooze lankwijligheid van felix' sterfbed, de herhaalde ontmoeting van perpetua met haren vader telkens in een betrekkelijk klein getal regels wordt afgehandeld. Toch is het juist deze verhouding tusschen den heidenschen vader en de geloovige dochter, die aan deze martelaarsgeschiedenis, boven zoo vele anderen, eene roerende, schokkende aantrekkelijkheid geeft. Toch, meenen wij, zou juist deze verhouding, voor een waar dichter, het eigenlijke en eenige hoofdmoment der geheele handeling zijn geweest, - deze ontzettende, schitterende zegepraal des geloofs over de heiligste en innigste aandoeningen van het vrouwelijk hart: moeder- en kinderliefde. Welk een strijd en welk eene zegepraal! Maar wat zien wij hier? Perpetua's vader is eene figuur uit een melodrama, die veel spektakel maakt en eindelijk met slagen wordt weggedreven; terwijl zijne dochter hem, met de grootste kalmte, eene reeks stichtelijke opmer-
{==613==} {>>pagina-aanduiding<<}
kingen en vermaningen voorpreêkt. Daarentegen worden wij vergast op eene vrij uitvoerige beschrijving van perpetua's marteldood. Wanneer wij nu zeggen, dat dit verhaal ongeveer 56 bladzijden beslaat, zonder dat ook maar een eenig bezield tafereel, eenige verheffing van toon, eene enkele treffende, schoone gedachte deze doodende en duldelooze eentoonigheid afbreekt, - dan gelooven wij met regt te mogen twijfelen of dit ‘christelijk lied’ er veel toe zal bijdragen om de nagedachtenis van perpetua levendig te houden, den roem des heeren
scheltema te verhoogen, en goede verwachtingen in te boezemen voor den vertaler van longfellow's Miles Standish.
Immers, ware het alleen de onbeduidende inhoud, het gemis van alle eigenlijke poëzij, men zou kunnen hopen dat, waar de inhoud van elders gegeven was, een beter uitslag de poging kroonen zou; maar ook de vorm is in elk opzigt gebrekkig. Wij zullen nu niet spreken van de doorgaande matheid en krachteloosheid van toon en uitdrukking door het geheele verhaal; maar wat kunnen wij, ten opzigte van smaak en zuiverheid van dictie, verwachten van een dichter, die ons al dadelijk onthaalt op regels als de volgende:

't Is 't uur, waarin van uit het loover 
Van 't hooggetopt en digt geboomt 
Der nachtegalen stemgetoover 
Met orgeltoon door 't luchtruim stroomt.... 
 
De maan rijst op aan de effen sfeer, 
Geeft aan 't azuur zijn blaauwheid weêr 
En lokt aan God verwante zielen, 
Om tot gebed ter neêr te knielen.... 



het blikkrend punt 
Van 't zwaard des doods.... 



Helaas, de dood 
 
Sloeg op hun haardsteê van omhoog 
Als koning der verschrikking 't oog, 
En naauw had hij die gâgeslagen, 
Of reeds had met gescherpte zicht 
Zijn engel zich daarheen gerigt [naar die haardsteê!] 



{==614==} {>>pagina-aanduiding<<}


En keurbloem eens der jongelingen 



De pijnen van het scheidenslot 



'k Gevoel van uw geloof de magt 


(deze zeer leelijke woordschikking is bij den heer s. vrij gewoon.)

Een God die alles Vader is 



Het somber kerkerwelf 



Om vader nog zijn kind te smeeken 



Maar zij die dochter, moeder tevens, 
Beslist heeft voor een drietal levens. 


En nu genoeg. Wij zijn ongeveer ter helfte van het gedicht, en hebben den oogst van dergelijke fraaijigheden, ook in deze eerste helft, op verre na niet uitgeput. Wat dunkt u, ontleent de heer s. aan deze proeve van dichterlijken aanleg en gave, het regt om als tolk van longfellow op te treden? Wat er van longfellow's gedicht in die vertolking werd, zullen wij nu zien.
Ook voor dit gedicht is eene korte aanteekening geplaatst, waarin de heer s. ons met enkele bijzonderheden omtrent den historischen achtergrond en den held van het verhaal bekend maakt. Hij besluit deze aanteekening met den wensch: ‘Moge maar bij mijne navolging’ ‘de fijnheid der karakterteekening, de levendigheid en aanschouwelijkheid der voorstelling, de schoonheid en frischheid der beelden en vergelijkingen, de eenvoudigheid en naïveteit der (?) dialoog, die dit dichterlijk verhaal tot een van de voortreffelijkste producten van het genre maken’, niet te veel hebben geleden.’ De onderhaalde woorden zijn ontleend aan eene voortreffelijke beschouwing van longfellow's poëzij, voorkomende in het November-nommer van De Gids van 1858, waarheen ook de heer s. verwijst. Nu stemmen wij het den schrijver van dat opstel volkomen toe, dat juist de zoo even genoemde schoonheden aan dit gedicht zijne grootste voortreffelijkheid bijzetten, en dat zij opwegen tegen de gebreken, die met regt kunnen worden aangewezen, als, de betrekkelijke onbeduidendheid der fabel in verhouding tot den omvang des

{==615==} {>>pagina-aanduiding<<}
gedichts, en de grootte van het kader in verhouding tot het kleine getal der beelden. Wat heeft nu de heer s. gedaan? De gebreken zijn bij hem in omvang en beteekenis toegenomen; en de zoo juist gekarakteriseerde schoonheden zijn òf verdwenen, òf zeer veel verzwakt. En opdat wij niet van laster beschuldigd worden, zullen wij, op het gevaar af dat onze aankondiging te uitgebreid wordt, deze uitspraak met bewijzen staven, en daartoe het oorspronkelijke gedicht en de vertaling nevens elkander leggen.
Het kader is te groot; het gedicht te uitvoerig. De opmerking is gegrond. De heer s. evenwel breidt dat kader nog uit. Reeds onmiddellijk bij den aanhef worden de vier dichtregels van het oorspronkelijke uitgesponnen tot zestien alexandrijnen. Eenige bladzijden verder ontwikkelen zich de eenvoudige woorden: ‘printed in Amsterdam’, tot zes volle regels. De beide eerste regels der vierde afdeeling verdubbelen zich in de vertaling; op de volgende bladzijde worden wederom twee regels tot zes uitgebreid; en zoo gaat het telkens. En nu zegge men niet dat deze aanmerking kleingeestig is, en dat de waarde van een dichtstuk niet van het getal der regels afhangt. Het is zoo: maar deze uitbreidingen zijn hier onfeilbaar stoplappen, gemeenplaatsen, hors d'oeuvres, die juist eene der voortreffelijkheden van dit gedicht, de puntigheid en schilderachtigheid van uitdrukking, doen verloren gaan, en daarentegen een bepaald gebrek te meer in het oog doen vallen. Hier en daar, ja op vele plaatsen, bederven zij bovendien den zin en vermoorden de poëzij; straks zullen wij daarvan proeven zien.
‘Fijnheid der karakterteekening en aanschouwelijkheid van voorstelling.’ Deze schuilen in zoo menige keurige opmerking, in menig vlugtig woord, in menige teedere nuance, die allen den meester verraden, en ook alleen door een meester kunnen wedergegeven worden. De fijne toetsen en tinten, waarmede longfellow zoo voortreffelijk schildert, zijn in de vertaling kladden en vlakken geworden. Hier wordt miles standish geteekend als

in den krijg gehard, maar van geweten teeder. 


Longfellow weet niets van deze dwaze en vulgaire tegenstelling.

{==616==} {>>pagina-aanduiding<<}

Ziehier het oorspronkelijke portret en de copie nevens elkander:

Short of stature he was, but strongly built and athletic, 
Broad in the shoulders, deep-chested, with muscles and sinews of iron; 
Brown as a nut was his face, but his russet beard was already 
Flaked with patches of snow, as hedges sometimes in November. 



't Was goed hem dus te zien, den krijgsman, die min groot 
Dan breed en forsch, reeds door zijn sprekend oog gebood. 
Zwart was dat schittrend oog en roodgebruind zijn wangen, 
Geheel door 't grijzend haar eens zwarten baards omvangen, 
Terwijl zijn schoudren, vuist en spieren als van staal, 
Het zeiden wie hij was, gepantserd in 't metaal. 


Het eerste portret is een studiekop, vol uitdrukking en karakter, in weinige maar krachtige en breede trekken geschilderd; het tweede is het dronkemansgezigt van een Italiaanschen bravo op eene kermisprent: zwarte oogen, roodbruine wangen en zwarten ringbaard, en dan nog schoudren als van staal! Maar ook telkens maakt de heer s. zulke misgrepen, die (behalve nog iets anders) reeds dadelijk dit bewijzen, dat hij longfellow niet begreep, en de fijnheid der karakterschildering niet wist te vatten, veelmin weêr te geven. Die zwarte dreigende man valt telkens uit zijne rol, is nu eens driftig, dan sentimenteel; noch het een noch het ander overkomt hem bij longfellow. Als deze den hoofdman, bij de beschouwing zijner geliefde wapenrusting, laat spreken in de zoo begrijpelijke ‘pride of his heart’, begiftigt de heer s. hem eerst wederom met een ‘vonklend oog’, en laat hem dan lucht geven ‘aan den gloed, die hem door de aderen joeg’. En dan: ‘Look at these arms’, zegt de oud-Engelsche strijder, in kernachtige kortheid.
‘Zie’, roept de bluffende condottiere,

Zie, alden, van uw schrift eens op, en laat uw blikken, 
Uw hart met mij zich aan deez' wapenen verkwikken. 


Hoor nog even standish' beschrijving van zijne kleine bende:

Then, too, there are my soldiers, my great, invincible army, 
Twelve men, all equipped, having each his rest and his matchloek, 
Eighteen shillings a month, together with diet and pillage, 
And, like caesar, I know the name of each of my soldiers! 


Wat blijft er van dien fijnen humor in de plompe, onjuiste vertaling?

{==617==} {>>pagina-aanduiding<<}


'k Roem op mijn leger ook; oud Englands kloekste helden 
Zijn zij, die twaalf in tal, mij aan hun spitse stelden 
En fier mij zeggen doen, dat ik als caesar weet, 
Hoe in mijn leger tot den laatsten krijgsknecht heet. 


En nu, om daarmede dit punt af te doen, beschouw en beluister den hoofdman, starende op den grafheuvel zijner echtgenoot. Longfellow teekent hem, peinzend uitziende naar het sombere landschap:

Over his countenance flitted a shadow like those on the landscape, 
Gloom intermingled with light; and his voice was subdued with emotion, 
Tenderness, pity, regret, as after a pause he proceeded. 


Deze geheele liefelijke, zoo diep gevoelde schilderij lost zich bij den heer s. op in een oog ‘nat van tranen’. Maar dit gemis wordt overrijkelijk vergoed, zoodra standish den mond opent; dan is hij veel spraakzamer dan in het oorspronkelijke. De bewogen krijgsman zegt bij longfellow:

‘Yonder there, on the hill by the sea, lies buried Rose Standish; 
Beautiful rose of love, that bloomed for me by the wayside! 
She was the first to die of all who came in the May Flower! 
Green above her is growing the field of wheat we have sown there, 
Better to hide from the Indian scouts the graves of our people, 
Lest they sold count them and see how many already have perished!’ 


Bij den heer s. is hij veel pathetischer; hoor slechts:

‘Daar, sprak hij zachtkens, daar ligt al mijn schat begraven, 
Mijn rosa, zij zoo rijk aan 's Heeren beste gaven, 
Zij op mijn pad een bloem, een star, een zonneschijn! 
Waarom, ach, moest juist zij der dooden eerstling zijn, 
Hier uit de rij gemaaid, zoo innig zaâmverbonden? 
Mijn God, Gij antwoordt niet! Zij heeft een rust gevonden 
Als ons geen eenzaam oord in verre zeeën schenkt. 
Rust, o mijn doode, zacht, waar slechts u 't hart gedenkt, 
En nog geen grafsteen, zelfs geen ruw gesneden teeken 
Van 't juiste plekje, waar gij nederligt, mag spreken. 
Rust zacht, mijn doode, waar u 't uitgestrooide graan, (!) 
U en zoo velen, ach, voor 't oog van d' Indiaan 
Bedekt, opdat zij niet, aanschouwend hoe wij lijden, 
Met dubble geestdrift ons en tot den dood bestrijden.’ 


Traduttori, traditori zegt het Italiaansche spreekwoord; wat dunkt u, heeft het geen gelijk?

{==618==} {>>pagina-aanduiding<<}

Wij hebben slechts een gedeelte van de eerste afdeeling des gedichts (het telt er negen) doorloopen, en toch reeds, dunkt mij, overvloedige bewijzen gevonden tot staving der uitspraak, dat fijnheid van karakterschildering en schilderachtige voorstelling in de vertaling zoo goed als verloren zijn gegaan. De geduldige lezer geloove ons op ons woord, wanneer wij hem verzekeren, dat elke bladzijde bijna, des gevorderd, deze uitspraak ook verder staven zou. - Ook op de schoonheid en frischheid der beelden en vergelijkingen in het oorspronkelijke gedicht, werd gewezen. Wil men weten wat daarvan werd in de vertaling? Een paar proeven slechts. Als john alden de hand van priscilla voor miles standish gaat vragen, schildert longfellow zijn gemoedstoestand aldus:

All around him was calm, but within him commotion and conflict, 
Love contending with friendship, and self with each generous impulse. 
To and fro in his breast his troughts were heaving and dashing, 
As in a foundering ship; with every roll of the vessel, 
Washes the bitter sea, the merciless surge of the ocean! 


Bij den heer s. aldus:

Nog had van 't schrikklijk pleit, 
Zoo plotsling en geheel in zijne ziel voldongen, 
Zich de onrust niet gelegd, maar werd hij als gedwongen 
Tot stilstaan keer op keer door de innerlijke pijn. 


Waar is de schilderachtige vergelijking? Ja meer: behalve dat deze regels zich zelven weêrspreken, zegt de vertaler zoo ongeveer het tegenovergestelde van zijn voorbeeld!

Like an awakened conscience, the sea was moaning and tossing, 
Beating remorseful and loud the mutable sands of the sea-shore. 


Aldus longfellow.

De zee was in dit uur een beeldnis van 't geweten, 
Als 't door verwijt, berouw en smart vaneengereten, 
In 't hart des menschen als met stormwind woelt en brandt. 
Zoo beukte nu de zee het urenlange strand, 
Haar breede golven eerst zwaar zuchtend opwaarts stootend, 
En dan het vochte zand weêr ellen ver ontblootend. 


Aldus de heer s.

{==619==} {>>pagina-aanduiding<<}

En nu nog eene laatste proef:

Thus as a pilgrim devout, who toward Jerusalem journeys, 
Taking three steps in advance, and one reluctantly backward, 
Urged by importunate zeal, and withheld by pangs of contrition; 
Slowly but steadily onward, receding yet ever advancing, 
Journeyed this Puritan youth to the Holy Land of his longings, 
Urged by the fervor of love, and withheld by remorseful misgivings. 


In de vertaling aldus:

Gelijk men pelgrims, als zij opgaan met gebeden, 
Drie schreden voorwaarts en dan een terug ziet treden, (!!) 
Als teeken van verlangst en van boetvaardigheid, 
Zoo kwam john alden ook, door stille hoop gevleid, 
Nu voor- dan rugwaarts gaand bij wisslend boezemprangen, 
Steeds nader telkens meer aan 't land van zijn verlangen. 


En hiermede genoeg. Dat de eenvoudigheid en naïveteit van den dialoog in deze vertaling reddeloos verloren gaat, zal men wel willen gelooven. Om dit te bewijzen, zouden wij slechts het eerste gesprek het beste behoeven af te schrijven. Maar wij moeten eindigen; en het bleek toch ook reeds uit enkele proeven, hoe telkens gezwollenheid, wijdloopigheid, pathos en blufferij den eenvoudigen ernst en de schilderachtige naïveteit van het oorspronkelijke hadden vervangen. Dit is zoo bij de schildering van gemoedstoestanden en aandoeningen, en dit is evenzoo bij den dialoog: overal wordt aan de meening des dichters geweld aangedaan en zijne uitdrukking overdreven. In dien zin levert wederom elke bladzijde bewijzen van onjuiste vertaling, bewijzen ook van de ongeschiktheid des heeren s. voor dit werk. Hij is toch een man van smaak en gevoel: hoe bloedde hem het hart niet bij deze ergerlijke mishandeling eens geliefden dichters? Of moet het woord naverteld op den titel al deze groote gebreken, al deze zonden bedekken? Het zal toch wel niet de bedoeling van den heer s. zijn geweest om, in navolging van longfellow, ook een gedicht over miles standish te schrijven; maar wel om het gedicht van longfellow zelven bij het Nederlandsche publiek bekend te maken? Dat was eene moeijelijke taak, - en, men moet dus alleen op den goeden wil, niet op den uitslag, zien? Volstrekt niet: niemand had den heer s. de verpligting opgelegd om die taak te aanvaarden;

{==620==} {>>pagina-aanduiding<<}
achtte hij er zich niet voor berekend, welnu, hij wist, hij kon weten althans, dat longfellow reeds waardiger en beter toegeruste tolken in ons midden gevonden had. Nu hij evenwel de hand aan het werk sloeg en zijn arbeid het publiek aanbiedt als de vertaling van longfellow's gedicht, nu heeft de critiek ook het regt, en de verpligting tevens, om aan den vertaler en aan het publiek te zeggen, dat zijn werk is mislukt, en dat hij longfellow's gedicht niet heeft vertaald, maar verknoeid. Dit oordeel, hoe hard ook, is volkomen billijk, en zal toegestemd worden door ieder die het oorspronkelijke kan lezen, en daarbij gehoor en gevoel voor poëzij heeft. Wat overigens den vorm van het Hollandsche vers betreft, ook deze is uiterst gebrekkig, en vloeit over van dezelfde fouten die wij reeds in Perpetua aanwezen: slechte constructie, stoplappen, platheden, gemeenplaatsen. Uit de aangehaalde proeven zal dit reeds eenigzins gebleken zijn; nieuwe bewijzen zullen wij niet aanvoeren: men heeft ze in het boekje in overvloed. Reeds dit is eene fout, dat de vertaler den niet zonder oorzaak gekozen hexameter van het oorspronkelijke verving door alexandrijnen, omdat, volgens hem, deze bij ons meer gewoon en meer met ons taaleigen overeenstemmende zijn. Wat dit laatste aangaat, de vertaling van Evangeline bewijst het tegendeel; maar bovendien, de krachtelooze, hortende en stootende, slepende en kwijnende alexandrijnen van den heer s. zullen deze versmaat wel niet in eere herstellen.
Wij eindigen met den wensch, dat een onzer dichters, wien deze groote taak toevertrouwd is, ons met eene wezenlijke vertaling van longfellow's Miles Standish begiftige; dan zullen wij, voor de eer der poëzij en van onze letterkunde, deze proefneming maar als non-avenu beschouwen.

j.m.





De Virginiërs. Een Verhaal uit de vorige eeuw, door W.M. Thackeray. Uit het Engelsch vertaald door Dr. M.P. Lindo. Eerste Aflevering. Te Rotterdam en Arnhem, bij H. Nijgh en D.A. Thieme. 1859. In gr. 8vo. VIII en 80 bl. f : - 60.

Met vreugde begroeten wij deze vertaling. Er wordt ten

{==621==} {>>pagina-aanduiding<<}
onzent veel vertaald en daarbij, helaas, meer gezorgd hoe men de smaak van het publiek zal vleijen, dan hoe men die zou kunnen leiden. Eere daarom de wakkere uitgevers die de onzekere kans wagen van een ten onzent weinig gevierden auteur meer bekend te maken, als zij overtuigd zijn dat het een groot auteur is, die bij intieme kennismaking zich onze hoogschatting moet verwerven. Thackeray's Virginiërs, ook in het oorspronkelijke - althans in de tauchnitz-uitgaaf - nog niet geheel verschenen, heeft reeds in Engeland en in Amerika vooral, het tooneel der handeling, grooten opgang gemaakt. Wij waren nog niet in de gelegenheid om het boek te leeren kennen, maar schatten zijn voorganger Henry Esmond zeer hoog, om van thackeray's meesterstuk, Vanity fair, niet te spreken. In den Henry Esmond worden de Engelsche toestanden in het midden der vorige eeuw geschilderd. De Virginians, waarin de geschiedenis van henry's kleinzoons verteld wordt, speelt in den tijd der groote Amerikaansche omwenteling. Wij zullen er nader kennis maken met de groote mannen van dien tijd, die ook wij kennen en vereeren. Zoodra het in zijn geheel verschenen is, komen wij er nader op terug. Hier volsta eene dringende aanbeveling. Thackeray, dat blijkt uit zijne vroegere romans, verstaat niet alleen de kunst om u in den tijd dien hij schetst, geheel te verplaatsen; hij is vooral - en daarin verdient hij eene plaats naast, misschien boven dickens - karakterschilder. Naar den roem die er van De Virginiërs uitgaat, schijnt het ook in dit opzigt niet voor zijne voorgangers onder te doen.


x.





Paul Ferroll, of de raadselen van het menschelijke hart. Een Verhaal, naar de derde Engelsche uitgave vertaald. Harlingen, J.F.V. Behrns. 1858. In gr. 8vo. 386 bl., met gesteendrukten titel en vignet. f 3-60.

Herinnert ge u bulwer's Eugenius Aram nog? Die weelderige bloesems van een talent, 't welk later zulke geurige en heerlijke vruchten zou afwerpen; - een der eerstelingen van eene serie romans, die met meesterstukken als de Caxtons, My novel en What will he do with it, zoo wij hopen, nog niet is

{==622==} {>>pagina-aanduiding<<}
afgesloten? Ik twijfel niet of wie eenmaal met dien ‘geheimzinnigen misdadiger’ kennis maakte, zal zijner gedachtenis in de hanebalken van zijn geheugen wel een plaatsje bewaard hebben. Ik kan 't mij zeer goed verklaren, dat dit boek bij zijne verschijning een buitengemeenen opgang maakte, lang en vogue was, en den roem van zijn auteur vestigde. 't Was vóór mijn tijd, en ik las hem eerst vele jaren na de eerste uitgave, zoo ik meen eene ‘fourth edition’ van tauchnitz. Toch zou ik 't betwijfelen of een jonger geslacht hem met mij iets meer dan ‘een mooijen roman’ noemen zal. 't Succes van een boek hangt toch grootendeels af van den tijd zijner verschijning, van den heerschenden geest van het tijdperk waarin hij 't licht ziet. De Aram verscheen op een oogenblik dat men de ‘roman idylle’, dat men d'abrantès en cottin en lafontaine en de sermoenen van ockersekleyn en zelfs in Engeland Miss edgeworth en de meer dan begaafde Lady morgan erg moede was. Men begon ook in den roman meer waarheid te eischen, men wilde er meer een beeld der werkelijkheid in zien. De ‘geheimzinnige misdadigers’ - want bulwer vond vele navolgers - vormden als de helden van een overgangs-tijdperk, dat daar ligt tusschen den roman idylle van de eerste vijf-en-twintig jaren onzer eeuw en den roman réaliste van den huidigen dag.
Waar wij thans 't werkelijke leven ook in den roman wenschen weêrspiegeld te zien; waar we aan het talent, ook wanneer 't zich aan de voorstelling en het dramatiseren eener fictie wijdt, eischen stellen ten opzigte van de mogelijkheid en de waarheid van het sujet; waar heerschappij over den vorm; waar eene geniale bewerking, in ons oog niet meer kunnen te gemoet komen aan het gemis aan realiteit, aan stellige, mogelijke feiten en practischen zin, - daar gelooven wij, dat in weerwil van de onmiskenbare, hooge verdiensten aan dien arbeid eigen; dat ongeacht het talent waarmede het boek geschreven is, de Eugenius Aram in onzen tijd op verre na dien opgang niet zou maken, die eenmaal hem ten deel viel. Ik geloof zelfs dat, met het oog vooral op zijn Caxton en My novel, de beroemde Brit zelf de eerste zal wezen om 't goede succes van dien eersteling toe te schrijven aan den minder veeleischenden geest van het tijdperk, waarin hij het licht zag.
Vergeef mij deze uitweiding; ik heb allerminst gemeend

{==623==} {>>pagina-aanduiding<<}
eene critiek van den Eugenius Aram te schrijven, waar ik mij neêrzette om met een enkel woord den Paul Ferroll te bespreken. Ik kon van den eerste niet zwijgen, daar de laatste hem mij telkenmale herinnerde. Men zou bulwer's held een broeder kunnen achten van den hoofdpersoon, die de onbekende auteur van den voor ons liggenden roman ons schetst. Kennelijk heeft hij dezen voor den geest gestaan, maar zoo ooit een slaafsche navolger beneden zijn model bleef, dan, in trouwe, de Schrijver die in zijn vaderland onder den naam van den auteur der ‘IX Poems by V’ bekend staat.
Als roman zijn aan den Paul Ferroll al de gebreken eigen, waardoor de Eugenius Aram zich kenmerkt; ongelukkig genoeg vinden wij niet eene der vele en hooge verdiensten, waardoor die arbeid als kunstproduct zich onderscheidt, in dezen tegenhanger terug. Al loopen wij met het genre niet hoog, toch zullen wij de laatsten zijn om te ontkennen, dat, waar een talent er zijne krachten aan wijdt, het meer dan een ander, ja, bij uitnemendheid geschikt is om de aandacht te boeijen. Maar dan moet de auteur geslaagd zijn in 't Schauerhafte der voorstelling, dan moet, waar hij zich - als bulwek eenmaal - tot taak stelde den invloed te schilderen, die eene misdaad gepleegd in den roes der jeugd en der passiën, op het volgende leven hebben kan, ook als deze een tafereel schetsen, boeijende door aanschouwelijkheid van voorstelling; dan is menschen- en karakterkennis hoofdvereischte; dan moet de teekening juist zijn, d'après nature; dan moet er gloed en leven en kracht liggen verspreid over eene schepping der phantasie, die in onzen tijd meestal met eenig vooroordeel ontvangen wordt, omdat men allereerst twijfelt aan hare mogelijkheid. Het talent van den romancier heeft hier zwarigheden te overwinnen, die aan een ander genre vreemd zijn.
En de onbekende Schrijver van den voor ons liggenden roman moge er velen op zijn weg hebben aangetroffen, niet ééne was 't hem mogelijk te ontwijken; over alles is hij gestruikeld. Zijn held is eene figuur, die belangstelling wekt noch medelijden, dien men 't meest gaarne uit het oog verliest en naar wien men niet vragen zou, als men hem niet meer terugvond. Wie hem omgeven zijn personen zonder beteekenis, zonder karakter, zonder kracht, charges op al wat natuur heet, op al wat natuurlijkheid en waarheid is. De feiten zijn

{==624==} {>>pagina-aanduiding<<}
gezocht, nu en dan - getuige de brand op de Hall - als er bijgesleept; nimmer zagen wij minder partij getrokken van een feit als de verschijning der cholera in eene streek, dan in deze bladen, waar ze ons verhaald wordt in het dagboek van Mijnheer ferroll, die onder de beste auteurs van zijn vaderland gerekend wordt en toch - getuige dat dagboek - een stijl schrijft, die zijn lakkei veelligt hem verbeteren zou. En van stijl gesproken, die van den geheelen roman is beneden het middelmatige; ofschoon de vertaler er goeddeels schuld aan blijkt te hebben, durven wij toch - zonder 't oorspronkelijke onder 't oog te hebben gehad - toch gerustelijk ook den auteur niet onder de meest uitnemende stylisten rekenen. De vertaling is te woordelijk dan dat wij dit vonnis in al zijne zwaarte op den overbrenger zouden mogen laten drukken. Daar niet één karakter goed aangegrepen of volgehouden is, geene enkele bladzijde getuigt van de gave eener boeijende, zelfs eener duidelijke voorstelling, en alle gloed en leven aan dezen arbeid ontbreekt, - zoo gelooven wij geene onregtvaardigheid te plegen en niet verre van de waarheid te zijn, wanneer wij het als ons vermoeden uitspreken, dat ook het talent van den stylist aan den auteur wel vreemd zal gebleven zijn.
Maar genoeg; daar de Schrijver van den Paul Ferroll zoo ver beneden zijn onderwerp bleef, zouden wij van het geduld onzer lezers te veel vergen, wanneer we een aperçu gaven van het geheel, of nog langer over dezen arbeid uitweidden.
Nog een enkel woord over de vertaling. Er ligt een lijstje voor mij - de vertaler verdient dat ik, al is 't maar ter loops, een en ander daarvan overneem.
Bl. 3. ‘Zoodat hij de eerste oogenblikken niet veel voortkwam.’
Bl. 57. ‘Het was zoo (?) dat de familie ferroll alle uitnoodigingen naar Harold's Castle afwees, waardoor Lord ewyas zeer beleedigd was. Geen mensch had (?) hij daar echter meer mede dan zich zelven, want Mijnheer ferroll wees de uitnoodiging af, omdat hij er geene behoefte aan had om uit te gaan, zoodat het hem zeer goed aanstond (!) dat lord ewyas het eindelijk opgaf nog meer uit te noodigen.’ (!)
Bl. 60. ‘Binnen weinige dagen zal men echter gehuurde

{==625==} {>>pagina-aanduiding<<}
diensten (voor “loonbedienden”) kunnen bekomen in menigte.’
Bl. 61. ‘Volgens het zeggen van een buurman van haar.’
Bl. 68. ‘Een lijk heeft in mijn oog immer iets begeerlijks (in plaats van ‘benijdbaars’ of ‘benijdenswaardigs’).
Bl. 76. ‘Niemand anders dan gij, kunt (in plaats van “kan”) eene goede gade wezen.’
Bl. 80. ‘Of hij ongewoonte (voor “ongemak”) leed, of niet.’
Bl. 108. ‘Hij zocht om (in plaats van “naar”) haar.’
Bl. 118. ‘Ik heb ondervinding dat het bij u goed zijn is.’
Bl. 123. ‘Het logement der regters’ (voor het ‘geregtshof’.
Bl. 186. ‘Ik twijfel of men mij wel in voorkeur zal nemen.’
Maar genoeg om te bewijzen dat de vertaling noch door goeden smaak, noch door zoetvloeijendheid, duidelijkheid of zuiverheid van dictie zich onderscheidt, en de constructie allerslordigst en onbehagelijk is.
't Vignet is goed, de uitvoering overigens redelijk, behalve het laatste vel, dat in slordigheid met den arbeid van schrijver en vertaler wedijvert.
o. Julij 1859.


l - e.


Het Praktisch Volksboek. Museum voor Natuur, Kunst en Wetenschap, vooral in hare toepassing op het dagelijksch leven; onder medewerking van vele vaderlandsche Geleerden. Met houtgravuren. Derde jaargang. Te Sneek,, bij van Druten en Bleeker. In 4to. 192 bl. in 384 kolommen. Per jaargang f 2-50.

Ontbreekt het in onzen tijd niet aan mannen, die zich geroepen gevoelen anderen deelgenooten te maken van hunne wetenschappelijke navorschingen, de Sneeksche uitgevers van druten en bleeker geven de doorslaandste blijken, dat zij niet willen achterblijven om door nette en goedkoope uitgaven de verspreiding van die voortbrengselen des geestes bevorderlijk te zijn. - In dit Praktisch Volksboek bieden zij het publiek voor niet meer dan twee gulden vijftig cents een schat van wetenswaardige bijzonderheden aan, waaruit menigeen heel wat kan opzamelen, dat hem in zijn dagelijksch bedrijf van veel belang kan wezen. Verdienen zij daardoor den dank van velen, zoo hopen wij dat een ruim debiet hen moge in staat

{==626==} {>>pagina-aanduiding<<}
stellen om met onverflaauwden ijver op den ingeslagen weg voort te gaan.
In dezen derden jaargang treft men eene reeks van onderwerpen aan, waarvan wij, om de lijst niet te lang te maken, alleen noemen: de Sterrenhemel, de Bouwgrond, de Zeep, de Roggehalm, het Noorderlicht, de Soda, Licht en warmte in het dagelijksch leven, het bewaren van melk en eijeren, doelmatige voeding der nijveren, dierlijke Vergiften, de weilanden, de stormen, wat is Scheikunde, het Turfgaz, eene kunstmatige ijsbereiding, Handwerk en wetenschap, Woud en water. Rec. heeft de genoemde opstellen over het algemeen met genoegen gelezen en daarbij den practischen zin opgemerkt; en hoewel niet alles voor allen even duidelijk en verstaanbaar zal wezen, zoo kan hij de lezing met alle gerustheid aanbevelen, verzekerd zijnde dat weinigen zich die kleine uitgave voor de aanschaffing zullen beklagen. - Moge die persoonlijke aanschaffing niet zoo algemeen het geval wezen, als Rec. wel zou wenschen, dan hoopt hij in het belang der zaak, dat het eene waardige plaats in de verschillende leesinrigtingen zal innemen.
Alvorens deze aankondiging te eindigen, meent Rec. een paar opmerkingen, die bij hem onder het lezen opkwamen, niet terug te mogen houden.
De eerste betreft de wijze van bewerking. Ook hier openbaart zich weder al te sterk de zucht tot navolging; de meeste opstellen zijn òf vertalingen òf omwerkingen van voortbrengselen uit den vreemde. Dit zou bij dezen of genen oorzaak kunnen zijn, dat hij de uitvoerbaarheid der medegedeelde daadzaken en bijzonderheden in twijfel trok; en zou dit wel zoo te veroordeelen zijn als men bedenkt hoe bij verandering der omstandigheden de uitkomsten geheel anders kunnen zijn, en dat het hiermede eveneens kan gaan als met den Chinees, die in den nieuwen rok een lap in den rug zette, omdat er een zat in den rok, dien men hem tot model had gegeven, en waarvan in het opstel ‘Handwerk en wetenschap’ van dezen jaargang zoo krachtig gebruik wordt gemaakt om nadoen en volgzucht te bestrijden. Wanneer ieder medewerker, wiens naam in de lijst voorkomt, een opstel had geleverd, bewerkt voor, en ingerigt naar de behoeften van ons volk, dan zouden die vele overzettingen niet noodig zijn geweest.
Tot bevordering van de duidelijkheid zouden enkele figuren

{==627==} {>>pagina-aanduiding<<}
bij de beschrijving van werktuigen enz. zeer wenschelijk zijn geweest; eene goede afbeelding brengt niet zelden veel bij tot regt begrip eener beschrijving, en ofschoon de belofte op den titel zeer rekbaar is, zoo dat het regt om meer te eischen zeer te betwisten zou zijn, twijfelen wij niet of eene aanwijzing zal voor H.H. uitgevers genoegzaam zijn, om in het belang der zaak zich die geldelijke opoffering te getroosten; meer dan eene aflevering bevat geene enkele anderen slechts ééne gravure.


v.d.w.





Beginselen der Algemeene Natuurkundige Aardrijkskunde, ingerigt voor schoolgebruik, door Dr. F.W.C. Krecke. Met 4 kaarten. Derde verbeterde druk. Te Arnhem, bij J.F. Thieme. 1858. In kl. 8vo. IV en 124 bl. f : - 75.

Een derde druk van een wetenschappelijk werkje kan in zekeren zin reeds als een bewijs worden aangemerkt, dat het den bijval van velen heeft mogen verwerven. Het is een verblijvend verschijnsel, in zoo verre het een gevolg is van de meerdere belangstelling, die dit gedeelte van het onderwijs in de aardrijkskunde begint te ondervinden en van de meer regtstreeksche behandeling die er in vele scholen aan te beurt valt. - Waar het onderwijs in de aardrijkskunde nog alleen bestaat in het opzeggen en aanwijzen van eene menigte namen, daar mag het op zijn best genomen als middel om het geheugen te oefenen worden aangemerkt; doch daar kan geene sprake zijn van goed ontwikkelend aardrijkskundig onderwijs. Naauwelijks heeft de knaap de school verlaten of de met moeite geleerde namen, die hem trouwens op dien leeftijd nog heel weinig kunnen schelen, worden door andere zaken verdrongen of gaan dikwijls van zelve verloren, en al te spoedig doet hij de treurige ervaring op, dat de uren aan het van buiten leeren besteed, tot nuttiger einden hadden kunnen aangewend worden. Zal dit onderwijs vruchtbaar worden voor het volgende leven van den knaap, dan moet de bloote oefening van het geheugen niet op den voorgrond staan, maar ondergeschikt wezen aan de ontwikkeling van het verstand en de vermeerdering van nuttige kennis; dan moet de geschiktheid om namen te onthouden, vergezeld gaan

{==628==} {>>pagina-aanduiding<<}
van de vereischte vaardigheid om zich eenig deel van de oppervlakte der aarde voor te stellen en zich daarop naar willekeur te kunnen orienteren; dan moet hij reeds vroeg worden toegerust met de vereischte kennis van de aarde, in verband tot de overige hemelbollen, van hare beweging en haren stand, die den tijd en de jaargetijden regelen, van de meest belangrijke bijzonderheden van het land en het water, van bergen en vulkanen, van rivieren en meren, van den dampkring en de verschijnselen, die er in plaats hebben, van winden en stroomen, van luchtstreken, bewoners en voortbrengselen. Heeft hij hiervan reeds in de school duidelijke begrippen gekregen, zij zullen hem bijblijven en hij zal opgewektheid gevoelen om ze later door nadenken en eigen onderzoek uit te breiden.
Het aangekondigde werkje is in dit opzigt een geschikt middel, om het bovengenoemde doel te bereiken. Op eene beknopte wijze worden de zaken over het algemeen duidelijk voorgesteld, weshalve het zeer goed tot leiddraad bij dit onderwijs kan gebruikt worden. Eene uitvoerige opgave van den inhoud zal na het bovengemelde wel gemist kunnen worden. In plaats daarvan besluiten wij onze aanprijzende aankondiging met eenige opmerkingen, vertrouwende dat de verdienstelijke schrijver die meer als bewijzen van onze belangstelling zal aanmerken, dan als uitvloeisels van onze zucht om aanmerking te maken.
Op bl. 5 wordt gezegd dat het licht bijna 60,000 maal sneller gaat dan een kanonskogel, die eene snelheid van omstreeks 511 meters heeft; dit zal wel 600000 maal moeten zijn.
Dat de schaduw, die de maan werpt (bl. 12) omstreeks zoo lang is als de afstand der maan tot de aarde, is minder juist en daarenboven niet heel duidelijk voorgesteld.
De ontzettende aardbeving, die Lissabon voor een groot deel verwoestte, heeft immers in 1755 en niet in 1751, (bl. 19), plaats gehad.
De zonderlinge twist over den eigendom van twee over elkaar geschoven stukken land, bl. 23; dat de duiuen jaarlijks 20 à 25 ellen landwaarts kunnen inrukken, bl. 25; dat kikvorschen, garnalen en andere dieren somtijds uit den dampkring nedervallen, bl. 62, hadden kunnen gemist worden, even als de hagelsteenen als olifanten, bl. 65. Dit zijn gelukkig

{==629==} {>>pagina-aanduiding<<}
geene gewone verschijnselen, en tot deze dient het onderwijs zich te bepalen. De verklaring van eb en vloed, bl. 34, van het omgekeerd zijn van den regenboog bij een hoogen stand van de zon, bl. 69, en van het ontstaan van het ijs in de rivieren door grondijs, bl. 87, komt ons niet zeer duidelijk voor; dit is ook het geval met de definities van Gletschers en van den regter en linker oever eener rivier.
Druk en papier zijn zeer goed; dat mag van de vier kaartjes niet gezegd worden, deze zijn beneden het middelmatige uitgevallen en beantwoorden zeer weinig aan het oogmerk.
v.d.w.





Handleiding tot zelfoefening in de Gymnastiek met Halters. Door Dr. Morits Kloss. Voor Nederland bewerkt. Door A. Ilcken. Deventer, A. ter Gunne. 1859. In 12mo. XII en 108 bl. f : - 80.

Een boekje dat wij gaarne de waarde toekennen, die het uit den aard van het daarin behandelde onderwerp, ontegenzeggelijk bezit.
Wij beschouwen het als een verblijdend verschijnsel onzer eeuw, dat de oefening van het ligchaam, ook als middel ter veredeling van den geest, meer algemeen erkend en gewaardeerd wordt, en reeds daarom alleen was de verschijning van het halterboekje, die al vóór ruim ½ jaar plaats had, ons welkom.
Onder dien indruk zijn wij zeer geneigd om toegeeflijk eene groote tegenstrijdigheid over het hoofd te zien, waaraan de schrijver of vertaler zich schuldig heeft gemaakt als hij in het 1e hoofdstuk pag. 3, zegt: ‘De beschouwing van het eenvoudige grondbeginsel, dat het ligchaam in het naauwste verband met den geest staat, is thans bijna geheel uit de wereld verdwenen’ enz.; terwijl hij later in het 5e hoofdstuk, bl. 94 beweert, dat de meeste geneesheeren de aanwending van gymnastische oefeningen enz., ‘ook ter genezing en verzachting van bijzondere kwalen en gebreken aannemen.’
Liever willen wij de aandacht van belangstellenden in de gezondheidsleer vestigen op de eenvoudige en geschikte leiddraad tot zelfoefening en krachtsontwikkeling, die ons den schrijver doen kennen, als een bij uitstek theoretisch en, zoo wij vertrouwen, ook practisch gymnasticus; het laatste blijkt b.v. uit de beschrijving op bl. 68, van den zoogenaamden

{==630==} {>>pagina-aanduiding<<}
dubbelen kniedruk, springend te verrigten, (volgens onze ondervinding alleen aan zeer vlugge gymnastici mogelijk) en die evenwel in de les B, bl. 105. voor meergevorderden (op de eerstbeginnenden volgende) reeds wordt opgegeven.
Dit echter zijn kleine vlekken die weinig schaden aan het verdienstelijk geheel; de beschrijvingen zijn over het algemeen duidelijk, de afbeeldingen goed uitgevoerd en met oordeel voorgesteld, terwijl alle lof toekomt aan de wijze waarop bij het einde van het 3e en 4e hoofdstuk, de beteekenis der halteroefeningen voor de gezondheidsleer is aangetoond, zoo juist en begrijpelijk, met vermijding van alle technische en voor leeken onverstaanbare woorden en vormen, dat ook ieder oningewijde in anatomie en geneeskunst er zeer zeker eene aanmoediging en opwekking in vinden zal, om zich op de beoefening van het behandelde onderwerp, in zijn eigen welbegrepen belang, toe te leggen, en zich de vele goede raadgevingen in dit beknopte en verdienstelijke werkje vervat, ten nutte te maken.
Dit toch is blijkbaar het hoofddoel geweest èn van den schrijver èn van den vertaler; dat beiden in de bereiking daarvan voldoening voor hunnen arbeid mogen vinden, wenschen wij hun en onzen stijven tijdgenooten welgemeend toe.
j.w.l.


Korte Mededeelingen.

Na 't geen we onlangs in de Kerkelijke courant uit rijle's preêken vonden aangehaald, over de noodzakelijkheid om de hel, en wel een eigenlijk helsch vuur, te prediken -, namen we met vrij wat weêrzin op: Verzekering. Leerrede door j.c. rijle, Rector van Helmingham in Suffolk. Naar de derde Engelsche uitgave. (Uitgegeven voor rekening van den Vertaler.) Te Culenborg, bij j.c. gaade. 1859. Gr. 8vo. 45 bl. - Dan, tot ons genoegen mogen we nu verklaren, niet alleen dat de lezing ons in meêgevallen, maar meer. Zeker, wie zich aan de onmatige lengte, of aan enkele oud-orthodoxe gevoelens en oud-mystieke uitdrukkingen eener Engelsche preek te veel ergert, zal óók deze ter zijde moeten leggen. Maar hij zal dan tevens ter zijde leggen eene zóó

{==631==} {>>pagina-aanduiding<<}
gezonde, diepe en volledige expositie van de verzekerdheid des Christens aangaande zijne zaligheid - een voor ons aller gemoedsleven voorwaar wel hoogstgewigtig probleem -, als wij ooit ergens hebben aangetroffen. Hij zal dan almede ter zijde leggen eene leerrede, die ten aanzien van haren echt-populairen stijl, bevattelijk voor een ieder en toch, o.a. ook door menige vernuftige gelijkenis, te gelijk piquant voor den beschaafdste, voor onze kanselredenaars tot een hun gewis niet overbodig model strekken kan. Bewijzen voor 't een en ander lieten zich gemakkelijk en in overvloed bijbrengen; maar bijaldien we - gelijk zulks eerst bij ons opkwam - in een breed verslag de geheele quintessence van een zoo klein geschrift opnamen, dan zouden we daarmede den aankoop er van nagenoeg noodeloos maken. En dat zou ondankbaar zijn jegens den Vertaler, die met de overbrenging dezer preek eene voor heterodox zoowel als orthodox - want bij de toestanden, en wel de gelukkige toestanden, onzer menschelijke ziel hebben wel immers allen belang? - waarlijk nuttige taak op zich genomen, en, op eene enkele taalfout na, deze taak getrouw en vloeijend volbragt heeft, en die thans de welgeslaagde uitgave voor eigen rekening heeft gewaagd. Een ruim debiet onder christenen en christenleeraars geven hem voldoening en vergoeding voor zijne moeiten en kosten!
v.p.

Wat Mr. g. groen van prinsterer gedrongen heeft zijne ‘Proeve over de middelen waardoor de waarheid wordt gekend en gestaafd’, in Julij 1834, als eerste deel van Beschouwingen over Staats- en Volkenregt uitgegeven, in December 1858 op nieuw, en wel als ‘herdruk,’ (geene omwerking) in het licht te te zenden, is niet regt duidelijk. Wel duidelijk is 't daarentegen dat zulk eene uitgave ten strengste moet worden gewraakt. Want in de 24½ jaren tusschen de eerste en tweede uitgave verloopen is over dit onderwerp zóóveel gedrukt en geschreven, zooveel nieuws gezegd hetwelk, al naar ieders standpunt, òf behartiging òf bestrijding verdient, dat wie 't noch behartigt, noch bestrijdt, en toch dit onderwerp behandelt niet gerekend mag worden voor dit geslacht te schrijven, en dus der tegenwoordige maatschappij volstrekt geen nut aanbrengt. In zoover is 't te vreezen dat hövekers Christelijke

{==632==} {>>pagina-aanduiding<<}
huisbibliotheek met de opname dezer proeve als Stuk VII weinig gebaat zal zijn.
v.h.

Wie, bij het overwegen der vraag of 't stelsel van gemeenschappelijke opsluiting of dat van afzonderlijke gevangenisstraf de voorkeur verdient, prijs stelt op de heldere en gemoedelijke voorlichting der ervaring van een man vergrijsd in de betrekking van godsdienstonderwijzer in den kerker, die koope voor 40 cents 't eenvoudige woord, maar dat den stempel eener innige overtuiging draagt en met warmte blijkt neêrgeschreven te zijn, en onder den titel van Het cellulair gevangenisstelsel in zijne belangrijkheid enz. door n. bielevelt te Utrecht bij c. bielevelt aldaar in 1859 werd uitgeven.
v.h.

Woorden, gesproken bij gelegenheid der plegtige begrafenis van arnoldus willem nanninga, Med. Doct. te Veendam, overleden den 5den Maart 1859, catharina maria nanninga, overleden den 7den Maart 1859, en johannes goldschmid nanninga, Med. Art. Obst. et Chir. Doct. te Groningen, overleden den 8sten Maart 1859, te zamen ter aarde besteld, den 11den Maart 1859. Derde druk. Te Veendam, bij g. van de werf, jz. f : - 20 cent. Eene hóogst treffende gebeurtenis gaf aanleiding tot deze woorden. Een zeventigjarige vader reist met zijne dochter van Veendam naar Groningen om daar een zoon en broeder die gevaarlijk krank ligt, te bezoeken. Door het schrikken van het paard stort het rijtuig in de diepe vaart. De vader wordt levenloos uit het water gehaald, de dochter bezwijkt twee dagen later aan de gevolgen van dit ongeluk, en de zoon sterft één dag daarna, onbewust dat vader en zuster hem reeds zijn voorgegaan. Voorwaar bij zulk een aandoenlijk voorval was een woord van troost op zijne plaats. Wat Ds. brouwer in het sterfhuis en Ds. coolhaas van der woude in de kerk gesproken hebben, is in deze 12 bladzijden zamengevat. Er klinkt ons uit die woorden een toon te gemoet van diepe zielesmart, maar tevens ook van dat vaste en welgegronde geloof, dat ook bij de grootste smart den besten troost in het harte stort. De gemeente van Veendam vergete nooit die treffende gebeurtenis!
r.

{==633==} {>>pagina-aanduiding<<}

Gids voor hen die in opengevallen Boedels belang hebben, of ingeval van overlijden hunner bloed- of aanverwanten met hunne wettelijke regten en verpligtingen onbekend zijn. Amsterdam, h.w. weytingh. 1859. 8vo. 87 bl. - is de titel van een dier prullen, welke in den laatsten tijd bij ons te lande verschenen. Men heeft gidsen voor huurders, koopers, landbouwers, wisselagenten en hen die met wissels omgaan, voor de scheepszaken, de erfenissen, enz. enz. En wat zijn die gidsen? Overgedrukte titels uit een of ander Wetboek. Zoo ontvangt men ook hier eenige wets-artikelen bijeengevoegd, letterlijk vooral uit het tweede boek van het Burgerlijk Wetboek afgedrukt, blijkbaar zonder kennis, zeker zonder volledigheid of systematische orde. Wij kondigen het boekje alleen aan om tegen schade te waarschuwen.

De twee Hoogleeraren in de Regtsgeleerdheid, Mrs. j.e. goudsmit en r.t.h.p.l.a. van boneval faure, gaven de redevoeringen in het licht, welke zij bij de aanvaarding van hun ambt als hoogleeraar, de eerste aan de Leidsche, de tweede aan de Groninger Hoogeschool, hadden uitgesproken. De eerste behandelt de altijd ware, maar zoo dikwijls miskende stelling, dat de beoefening van het Romeinsche regt ook voor onzen leeftijd onmisbaar is. De tweede bespreekt den bekenden regel van celsus. Op waardige wijze worden deze onderwerpen behandeld, vooral is de zoo dikwerf voorgedragen stelling, welke de heer goudsmit tot zijn onderwerp koos, met eene frischheid behandeld, dat ze eene nieuwe stelling gelijkt.

De heer c.c.e. d'engelbronner gaf te Gorinchem bij a.v.d. mast den 20sten jaargang van het bekende Jaarboekje van de Regterlijke Magt in het licht. Wij vermelden het slechts. Allen die met het regtspersoneel in middellijk of onmiddellijk verband staan, kennen de onmisbaarheid van het werkje en de naauwkeurigheid, waarmede het wordt bewerkt.

Een anonymus gaf bij j. noorduyn en zoon te Gorinchem eenige wetten uit, die in de Notariële practijk te pas komen. Dit Handboek heeft echter weinig of geene waarde, tenzij men het op een notariskantoor op den lessenaar wil leggen, om het opzoeken der hier overgedrukte wetten te vermijden. Wie

{==634==} {>>pagina-aanduiding<<}
het daar wil leggen... wij hebben er vrede meê, maar meer kunnen wij ook van het boekje niet zeggen.

Aan ons Tijdschrift is de 1e aflev. gezonden van het XIIIe deel der Opmerkingen en Mededeelingen van oudeman en diephuis. Wij hebben van harte gaarne een gunstig woord voor dit belangrijke tijdschrift over. In stilte hebben wij het dikwijls met vrucht geraadpleegd, openlijk willen wij gaarne hulde brengen aan de voortreffelijke wijze waarop deze arbeid (en hij is niet van de gemakkelijkste, om juridische tijdschriften te vullen) door de redacteuren wordt verrigt. In détails te treden, zal men niet in dit Tijdschrift verlangen. Alleen gelooven wij, dat de bijdragen over het jus constituendum beter aan de Tweede Kamer, en die over Staatsregt aan andere tijdschriften zou worden overgelaten, en de Opmerkingen er bij zouden winnen, indien ze zich alleen bij ons Burgerlijk, Handels- en Strafregt (met inbegrip van regts- en strafvordering) bepaalden.

Een groot Vorst. Voorlezing van johs. van vloten. Zutphen, willem thieme. - ‘Geloof niet licht aan groote mannen’; met deze aangehaalde woorden begint de heer van vloten zijne treffende voorlezing over een groot man, den Hertog van Orleans, die - menschelijkerwijze gesproken - te vroeg werd weggenomen, en wiens hooge voortreffelijkheid de spreker des te sterker wil doen uitkomen door de scherpe tegenstelling met ‘den schaamteloozen verkrachter der Fransche volksrechten.’ - Wij hebben die redevoering met uitstekend veel genoegen gelezen, en beamen veel van 't geen de heer van vloten zegt. Zijne denkbeelden, waar hij de kenmerken der ware grootheid ontwikkelt, belangeloosheid, zelfstandigheid en bescheidenheid namelijk, maken wij gaarne tot de onze. Of echter eenige waarlijk indrukwekkende woorden, eenige echt verheven denkbeelden, geuit in eene laatste wilsverzekering, en gerigt aan den vermoedelijken opvolger op een zoo dikwerf hevig geschokten troon, regt geven om hem die ze neêrschreef, en die ‘nog geen gevierden naam heeft’, den zoo zelden verdienden titel van Groot Vorst te schenken, meenen wij te mogen betwijfelen; immers, ‘geloof niet licht aan groote mannen.’
De met zoo scherpe kleuren geschetste tegenstelling van

{==635==} {>>pagina-aanduiding<<}
ferdinand, Hertog van Orleans, met napoleon III, wint o.i. niet in kracht door de verzen van kinker (bl. 22), welke de redenaar op Frankrijk toepasselijk keurt. Kinker zegt daar onder anderen:

‘Wanneer hij (jupijn) dondert, durft geen stervling zich verroeren, 
Maar naauwlijks is 't mooi weêr of alles speelt den baas; 
't Wil al naar boven toe en niemand houdt zijn plaats.’ 


Die verzen zouden ons, hoewel deernis hebbende met het verdrukte Frankrijk, er bijna toe brengen om Europa met zulk een donderaar geluk te wenschen. - Wij vragen nog, zou de Hertog van Bordeaux wel volmondig instemmen met de uitdrukking, op bl. 20 voorkomende, in welke Orleans genoemd wordt ‘de erfgenaam (in den zin van wettigen erfgenaam) van een koningstroon’? - Deze enkele bedenkingen hebben ons echter het genoegen bij de lezing dezer schoone redevoering gesmaakt, niet vergald.

Spoorwegen en Telegrafen. - De invloed van stoom en electriciteit, aangewend als middelen van gemeenschap, op den toestand des menschdoms. Door s. coolhaas van der woude. Te Veendam, bij g. van de werf, jz. 1859. - Als men in dit kleine geschriftje van 36 bladzijden eene door statistiek gestaafde aanwijzing van den invloed, dien stoom en electriciteit op den toestand van het menschdom thans reeds uitoefenen en in de toekomst in nog steeds verhoogde mate zullen uitoefenen, meent te vinden, dan zal men zich zeer bedrogen zien. Maar als men een tafereel van den invloed, in groote trekken en met gloeijende kleuren geteekend, wenscht te aanschouwen, dan zal men zich niet teleurgesteld vinden, wanneer men deze redevoering in handen neemt. Als de welsprekende redenaar door den invloed van stoom en electriciteit in de toekomst het levensgenot verhoogd, handel, landbouw en nijverheid meer ontwikkeld, wetenschap, verlichting en beschaving bevorderd en de volkeren verbroederd ziet, - dan mag men hier en daar die profetie wel wat te hoog gekleurd vinden, maar in den grond zal men den redenaar moeten toestemmen. Jammer maar, dat de twee aanteekeningen op bl. 12 en 32 over onze traagheid in het tot stand brengen van een noordelijken spoorweg in verbindtenis met de Duitsche Westbaan, en over

{==636==} {>>pagina-aanduiding<<}
de weigering om eene telegraaflijn van Veendam naar Groningen of Assen te leggen, hoe bits en vinnig ook, helaas maar al te veel waarheid bevatten.


r.

Recueil Poétique; Choix de Morceaux, tirés des meilleurs poètes français du XIXe siècle, destiné à l'usage des ecoles, classe moyennes et supérieures, par a.b. maatjes. Seconde Édition. Amsterdam, j.h. gebhard & comp. - Inhoud en bestemming van dit boekje zijn op den uitvoerigen titel naauwkeurig en bepaald aangewezen; toch was ons eene verrassing bereid, toen wij, onder de uitnemendste Fransche dichters der 19e eeuw, zagen verschijnen: didot, delille, chénier, millevoye, fontanes, ducis, legouvé;, berchoux; en wij daarentegen vergeefs zochten b.v. naar victor hugo, musset, de vigny, delavigne, lamartine, sainte-beuve en anderen. De schrijver zegt in zijne voorrede (die wel wat zijn Hollandschen oorsprong verraadt), dat het met Frankrijk gesloten tractaat hem belemmerd heeft in de keuze zijner stukken; misschien dat hij, voor de mededeeling van stukken van levende dichters, eene uitdrukkelijke toestemming dier heeren behoeft. Wij kennen de bepalingen van dit tractaat niet, evenmin als de eerste uitgave van dit boekje, waarin sommige andere gedichten waren opgenomen; wij willen dus gaarne gelooven, dat de schuld dier zonderlinge vergissing, waardoor schrijvers, die, zoo al niet door hun leeftijd dan toch stellig door hunne werken, tot de vorige eeuw behooren, optreden als vertegenwoordigers der Fransche poëzij van de negentiende eeuw, niet bij den heer m. ligt. Alleen dunkt ons, dat de titel had veranderd moeten worden. Onder de weinige, zeer weinige, stukken van levende dichters, treffen wij met genoegen aan een paar schoone gedichten van de ten onzent te weinig bekende Zwitsersche dichters juste en
caroline olivier; verder enkele van reboul (waaronder, natuurlijk, L'ange et l'enfant), en het schoone, krachtige vers van barbier: napoleon et la France. Dit zijn ook tevens de beste stukken uit den bundel, die overigens, uit den noodig geworden herdruk, als schoolboek geschikt blijkt te zijn.









{==637==} {>>pagina-aanduiding<<}

Boekbeschouwing.




Vrijheid in verband met zelfbewustheid, zedelijkheid en zonde. Een psychologisch-ethische studie, door S. Hoekstra, Bz., Theol. Dr. en Hoogleeraar aan de Kweekschool der Algemeene Doopsgezinde Societeit. (Motto: Noli foras ire, in te redi; in interiori homine habitat veritas. Augustinus.) Amsterdam, P.N. van Kampen. 1858. In gr. 8vo. XII en 396 bl. f 3-90.


De vrije wil. Kritisch onderzoek van J.H. Scholten, hoogleeraar te Leiden. Leiden, P. Engels. 1859. In gr. 8vo. XLVI en 400 bl. f 4-50.


Over het determinisme van de leidsche school. Aanteekening op het jongste geschrift van den hoogleeraar Scholten, door Dr. D. Koorders. Utrecht, Kemink en Zoon. 1859. In postform. 43 bl. f : - 45.

(Vervolg van blz. 604.)

II.


De slagorden.

Wie over het leerstuk van den vrijen wil begeert te handelen moet, uit den aart der zake, zich helder voorstellen wat door vrijheid, wat door wil moet worden verstaan. De uiteenzetting dier beide begrippen wordt, gelijk men verwachten kon, bij hoekstra noch scholten gemist. In beider bepaling en omschrijving van 'tgeen in 't algemeen door vrijheid wordt bedoeld heerscht geen noemenswaard verschil. Heet scholten haar (blz. 77) ‘den toestand, waarin ieder wezen in de schepping door uit- noch inwendige oorzaken verhinderd of belemmerd wordt zich te ontwikkelen en werkzaam te zijn zooals dit met zijn aanleg en zijne bestemming overeenkomt’ terwijl hoekstra haar beschrijft als ‘den toestand van personen of zaken, waarin ze door niets buiten zich belemmerd worden om zich overeenkomstig hunne natuurlijke krachten te bewegen’ (blz. 63); - dan moet men zeker scholtens bepaling vollediger achten dan die van hoekstra, wijl gene van

{==638==} {>>pagina-aanduiding<<}
in- en uitwendige - deze alleen van uitwendige belemmeringen spreekt. Nogthands daar uit het geheele werk van hoekstra blijkt dat ook hij aan inwendige belemmeringen is indachtig geweest, zou 't onbillijk zijn wegens de uitlating van dat woord verschil in beider bepalingen te willen opmerken. Anders echter is 't waar de beide hoogleeraren, van het algemeene tot het bijzondere overgaande, zich tot de bepaling van 't begrip menschelijke vrijheid begeven.
In betrekking tot den mensch kan men zich, volgens hoekstra, de vrijheid als iets uitwendigs en als iets inwendigs denken. Door uitwendige vrijheid verstaat hij dan o.a. de staatsburgerlijke (politike) en de burgerlijke vrijheid; - door inwendige datgene ‘wat men gewoonlijk vrijheid van den menschelijken wil noemt’ (blz. 67). Hierbij maakt hij echter de opmerking: dat men 't woord vrijheid ook van den menschelijken wil in verschillende beteekenissen kan bezigen. ‘Men onderscheidt gemeenlijk’, dus zegt hij (t.a.p.), ‘tusschen spontaneïteit (vanzelfheid), vrijheid van keuze (gewoonlijk bedoeld waar men van vrijen wil spreekt), en zedelijke vrijheid.’ Deze verdeeling vermeldende, noemt hij 't evenwel eene dwaling wanneer men meent in deze drie soortelijk verschillende begrippen voor zich te hebben: ‘Werkelijk vloeijen zij in elkander over,’ schrijft hij. ‘Want spontaneïteit is handelen uit eigene beweging’ (blz. 69); - zedelijke vrijheid ‘het spontane willen en handelen van hem die het goede wil en doet omdat hij’ (wegens de hooge ontwikkeling des geestes), ‘niets anders dan het goede kan willen’ (blz. 72); - vrijheid van den wil, 'tgeen tusschen die beiden ligt en de spontaneïteit tot zedelijke vrijheid verheft. Want daar de mensch niet reeds bij zijne geboorte werkelijk een geestelijk wezen is, maar geest moet worden, m.a.w. geene zedelijke vrijheid bezit doch haar verwerven moet, dient er iets te wezen waardoor hij haar verwerven kan. ‘Dat verwerven der zedelijke vrijheid nu is ondenkbaar zonder vrijheid van keuze of vrijen wil in gewonen zin des woords.’ (blz. 75.)
Ook scholten erkent het onderscheid tusschen uit- en inwendige vrijheid des menschen, en wijst dat aan, zonder zich evenwel bepaaldelijk van die woorden te bedienen. Ook hij brengt hetgeen hij in 't algemeen van de vrijheid gezegd heeft, op den afzonderlijken mensch in 't maatschappelijk leven over.

{==639==} {>>pagina-aanduiding<<}
Ook hij erkent, wat den afzonderlijken mensch aangaat, die vrijheid op het zedelijk gebied, welke hoekstra de inwendige menschelijke vrijheid heeft geheeten. Maar 'tgeen hij van die inwendige vrijheid zegt, verschilt hemelsbreed van 'tgeen hoekstra dienaangaande als zijn gevoelen mededeelt. Bij dezen is, volgens 't boven opgemerkte, inwendige vrijheid een toestand des menschen die zich achtereenvolgens in drie vormen, of op drie wijzen openbaart. Men zou haar kunnen vergelijken met de lichamelijke ontwikkeling van den mensch: zoodat de spontaneïteit overeenkwam met de geboorte, de vrijheid van den wil met den wasdom, de zedelijke vrijheid met de volwassenheid. Scholten daarentegen onderscheidt geheel anders en veel scherper. Gelijk zijne algemeene bepaling van 't begrip vrijheid liet verwachten, is de inwendige vrijheid volgens hem een toestand van volkomenheid. Want is vrijheid die toestand waarin ieder wezen, en dus ook de mensch, door niets belemmerd wordt in het verwezenlijken van zijnen aanleg, d.i. in zijne ontwikkeling overeenkomstig zijne bestemming, dan is ze niet aanwezig waar 'tzij verstandelijke dwaling of vooroordeel, 'tzij de gedachte aan heerschende meeningen of gebruiken, 'tzij lagere zinnelijke driften, of welke andere verkeerdheid ook, in den menschelijken geest het denken of handelen besturen (blz. 81). Hij vat dus de inwendige (niet de burgerlijke of staatsburgerlijke of kerkelijke enz., maar de zedelijke) vrijheid op in dien zin waarin jesus sprak: ‘Die de zonde doet is een slaaf der zonde.... de waarheid zal u vrijmaken’ (1), en paulus: ‘waar de geest des Heeren is, daar is
vrijheid.’ (2).
Deze vrijheid nu noemt hij tevens noodzakelijkheid. Daaraan ergert zich Dr. koorders. ‘We mogen dus konstateeren,’ zegt deze (blz. 13), ‘dat de Leidsche School het woord vrijheid bezigt, waar men in 't gewone leven van onvrijheid pleegt te spreken.’ Dat menigeen in 't gewone leven werkelijk noodzakelijkheid en onvrijheid verwart, kan niet worden ontkend. Doch dit bewijst alleen dat menigeen in het gewone leven niet scherp genoeg onderscheidt, begrippen verwart en dien ten gevolge zich ook niet juist uitdrukt. Maar dat

{==640==} {>>pagina-aanduiding<<}
Dr. koorders 't noodig acht dit feit te ‘konstateeren’ is zachtst genomen vreemd, en dat hij daarop eene beschuldiging bepaald tegen ‘de Leidsche School’ bouwt, is onregtmatig èn wijl de leijdsche school niet aansprakelijk kan worden gesteld voor één harer leden, al mag ook dat lid haar hoofd genoemd worden, èn wijl die beschuldiging niet uitsluitend haar geldt, maar ook tegen elken niet-leijdschen scholier moet worden ingebragt die, te beginnen met den apostel johannes, staande houdt dat: de uit God geborene - wat wel niet anders zal wezen dan de door de waarheid vrijgemaakte - niet zondigen kan (3). Hoe men ook ‘in 't gewone leven’ spreke, van Dr. koorders mogt verwacht worden dat het hem onverschillig was op welke wijze de weinig nadenkende menigte zich uitdrukt, en dat hij zoude instemmen met hetgeen, niet de determinist scholten maar de bestrijder van het determinisme hoekstra schreef (blz. 74): ‘Men zegge niet dat de zedelijke vrijheid, juist daardoor dat zij zedelijke noodzakelijkheid of gebondenheid aan de zedewet is, ophoudt vrijheid te zijn. Dan zou men zelfs aan God zedelijke vrijheid moeten ontzeggen, omdat, zoo men wil, God ook gebonden is aan de zedewet. God kan niet zondigen.... Maar de zedelijke noodzakelijkheid waarmede God in volstrekten zin goed is (Matth. xix:17) heeft niets met dwang of gebondenheid gemeen; integendeel zij is de volkomen vrijheid, omdat de wet zijne wet of de uitdrukking van zijn heilig wezen is.’ Ware Dr. koorders aan het onderscheid tusschen noodzakelijkheid en dwang gedachtig
geweest, waarschijnlijk zou zijne aanmerking geschreven noch zelfs gemaakt zijn.
Doch - om tot scholtens uiteenzetting terug te keeren, - van de zedelijke vrijheid, zooals zij door hem wordt opgevat en omschreven, getuigt de leijdsche hoogleeraar hetzelfde als de amsterdamsche: ze is niet iets dat de mensch reeds aanstonds bezit, maar moet zijn eigendom worden (blz. 83 vv.). Maar hoe? Door het middel 'twelk hoekstra aanwees, door ‘vrijen wil in den gewonen zin des woords’? Scholten - en dit verdient opmerking - ontkent dit niet geheel. Ook hij schrijft den mensch een kiesvermogen toe (blz. 87 vv.). Vraagt men echter: in welken zin? dan stelt juist de beand-
{==641==} {>>pagina-aanduiding<<}
woording dier vraag 't verschil tusschen zijne opvatting der inwendige vrijheid en die van hoekstra in het licht. Herinnerende dat men op 't gebied der menschelijke kennis onderscheid maakt tusschen inhoud en vorm, d.i. tusschen 'tgeen iets is en de wijze waarop 't zich openbaart, verklaart hij dat zijne hier voorafgegane beschrijving der zedelijke vrijheid op haren inhoud betrekking heeft. De inhoud der vrijheid, d.i. de beschreven toestand waarin een wezen door niets verhinderd of belemmerd wordt om te worden of te zijn wat het volgens zijn aart, aanleg of bestemming worden of wezen moet, bestaat of kan althands bestaan op elk gebied der schepping, van dat der onbezielde dingen af tot dat der hoogste wezens toe, en is overal dezelfde; doch de vorm, de wijze waarop ze zich bij de verschillende soorten openbaart, is zeer verschillend. Verhindert niets eene plant zich tot hare hoogst mogelijke heerlijkheid te ontwikkelen dan is ze vrij; maar hare vrijheid openbaart zich in den vorm van groeikracht. Belet niets den vogel te vliegen dan is hij in dat opzigt vrij; maar zijne vrijheid openbaart zich in den vorm van natuurdrift.
‘Bij den mensch, die boven 't peil van het dierlijk leven zich ontwikkelde, neemt de vrijheid den vorm aan van redelijk overleg en eene daaruit voortvloeijende keus.... Is de algemeene vorm der vrijheid spontaneïteit, de bijzondere vorm, dien de vrijheid bij den mensch als redelijk wezen aanneemt, is vrij zijn, omdat men handelt op grond eener gedane keus. De algemeene spontaneïteit wordt bij den mensch eene electio spontanea’ (spontane keus, keus die van zelve geschiedt) (blz. 88).
't Zal na deze mededeeling naauw herinnering behoeven welk het verschil zij tusschen hoekstraas voorstelling der inwendige vrijheid en die van scholten. Bij eerstgenoemde is inwendige vrijheid 'tzelfde als spontaneïteit, vrijheid van keuze en zedelijke vrijheid, drie begrippen ‘die in elkander overvloeijen’, zoodat ‘spontaneïteit wilsvrijheid in den meest algemeenen zin (is), kiesvrijheid, hetzelfde in meer bijzonderen, en zedelijke vrijheid wilsvrijheid in den hoogsten en edelsten zin’ (bl. 67). Ze zijn dus eigenlijk slechts drie vormen (4)

{==642==} {>>pagina-aanduiding<<}
van dezelfde zaak. Bij scholten daarentegen is zedelijke vrijheid de inwendige vrijheid zelve naar heuren inhoud gedacht, spontaneïteit haar algemeene vorm en 't kiesvermogen eene wijziging van dien algemeenen vorm.
Van dit kiesvermogen nu zegt scholten, dat het ‘in het naauwste verband met den wil staat’ (blz. 89). Anderen zullen welligt staande houden dat dit te weinig gezegd is, want dat het kiesvermogen de wil zelf is. Ter beoordeeling dier meening moet ook 't begrip willen naauwkeurig worden ontleed. Scholten en hoekstra hebben zich beiden tot dien arbeid gezet. Beiden noemen ze den wil zelfbepaling (h. blz. 108, s. blz. 93). Zelfbepaling nu onderstelt persoonlijkheid of zelfbewustheid, m.a.w.: zelfbepaling, het bepalen, beperken van zich zelven, - of ook, indien men 't woord bepalen in den eenigzins gewijzigden zin van vaststellen gebruikt wil zien: het vaststellen van zich zelven, d.i. 't zich zelven dwingen tot het een of ander, - kan dus natuurlijk noch in de onbezielde of onbewuste schepping noch in de dierenwereld gevonden worden. Zegt men van een dier dat het iets wil, dan is dit even onjuist als wanneer men b.v. zegt dat het vuur niet wil branden. Het dier heeft driften, begeerten, geen wil. Hoekstra en scholten stemmen in dit opzigt met elkander overeen. Deze zet helder uiteen dat dit onderscheid tusschen begeerte en wil ook in den mensch moet worden opgemerkt en gemaakt. Begeerte, verlangen, trek, lust, neiging behooren dan tot de lagere, de dierlijke natuur des menschen: wil tot zijne hoogere, geestelijke natuur (blz. 89). Met een treffend voorbeeld licht hij dat gevoelen toe. ‘Zegt men b.v. van een hongerige: ‘hij wil eten’, dan zou men zich beter dus uitdrukken: ‘hij
begeert of verlangt te eten, hij heeft er lust of trek toe.’ Zoo begeerde jesus te eten toen hij nabij Sichar aan de fontein jacobs zat (5), doch in weêrwil dier begeerte wilde hij 't niet toen de spijs hem gebragt werd, maar zijne hoogere natuur hem gebood, om ter bevordering van hoogere belangen, in dien oogenblik spijs en drank onaangeroerd te laten (blz. 90). In gelijken zin spreekt hoekstra (blz. 112), en uit zijne beschrijving van den wil als zelfbepaling volgt, daar, overeenkomstig zijne eigene woorden, zelfbepaling zelfbewustheid

{==643==} {>>pagina-aanduiding<<}
veronderstelt, en zelfbewustheid alleen bij redelijke wezens gevonden wordt, zijne instemming met hetgeen scholten (blz. 93) zegt: ‘De wil is een vermogen van het redelijk wezen.’ Doch welk vermogen? Dat der zelfbepaling.
Met het oog op deze omschrijving van 't woord wil en op 'tgeen vroeger als de algemeene beteekenis van 't woord vrij werd opgegeven, zou men door de uitdrukking vrije wil kunnen verstaan: ‘het vermogen der zelfbepaling van het redelijk wezen, dat door in- noch uitwendige oorzaken belemmerd wordt zich tot datgene te ontwikkelen wat het volgens zijn aanleg en bestemming worden moet.’ En de vraag zou nu worden: bestaat zulk een vermogen of bestaat het niet? Dan echter ware de beandwoording niet moeilijk, en onbegrijpelijk zou 't wezen dat zoovele bladzijden moesten worden gevuld om die te zoeken. 't Feit, 't empirisch waargenomen feit der aangeborene overgeërfde zondigheid, der erfsmet, wel te onderscheiden van de erfschuld, zou tot de erkenning nopen dat: - wat ook welligt, in 't vervolg in den mensch zou kunnen ontstaan of in de eerste stamouders bestaan heeft, - zulk een vermogen in de zondig geborenen vruchteloos zou worden gezocht. 't Zal dus ligtelijk begrepen worden dat hoekstra bij zijne poging ter ‘verdediging van het indeterminisme op psychologischen grondslag’ iets anders in 't oog had, en dat scholtens bestrijding tegen iets anders is gerigt. Doch wat bedoelde dan hoekstra, en waartegen verheft scholten zijne stem?
Om deze vraag te beandwoorden moet men zich herinneren, wat reeds in de inleiding tot deze beschouwingen werd aangeduid, dat er verschillende soorten van indeterminisme zijn. De hoogleeraren vestigen beiden daarop de aandacht. Hoekstra onderscheidt (blz. 84 vv.) drie soorten: 1o casuïsme (toevalligheidsleer), waarbij de vrije wil 't vermogen wordt om zonder eenigen grond of beweegreden te handelen; - 2o atomisme of volstrekt indifferentisme, waarbij het leven in eene reeks van onsamenhangende daden (atomen) verdeeld wordt, welke volstrekt geenen invloed op den wil oefenen, zoodat de mensch te iederen oogenblik willen of niet willen - 't een of ander of het juist tegenovergestelde willen kan; - 3o het psychologisch (zielkundig) indeterminisme. Tegen de beide eerstgenoemde soorten verzet hoekstra, zich niet minder krachtig dan scholten, en ieder

{==644==} {>>pagina-aanduiding<<}
nadenkende doet als zij. Dit laatste aan te toonen behoort natuurlijk niet tot deze beschouwingen. Zij hebben alleen ten doel een overzigt der aan te kondigen werken te geven. De vraag is dus uitsluitend: wat moet onder dat psychologisch indeterminisme, welks verdediging hoekstra zich voornam, worden verstaan? hoe handhaaft hij 't? en welk is scholtens oordeel over deze wijziging van 't determinisme?
Wederom zal het noodig wezen, ter voorkoming van misverstand, dat uit eene verkorte opgave zou kunnen geboren worden, hoekstraas beschrijving van het psychologisch indeterminisme in zijne eigene woorden mede te deelen. ‘Zij die dit voorstaan,’ zegt hij (blz. 86), ‘erkennen gaarne dat de mensch geschapen is met den natuurlijken aanleg en de bepaalde bestemming om volmaakt en heilig te worden; - dat met dien aanleg ook de volstrekte noodzakelijkheid om zich op zedelijk gebied te ontwikkelen aan onze natuur ingeplant is; - dat het geweten den mensch op kategorische of imperative (6) wijze de rigting voorschrijft in welke die zedelijke ontwikkeling plaats moet hebben; - dat zoowel 't verschil in zedelijken aanleg als de omstandigheden waarin de mensch geplaatst wordt, en vooral ook het door het vroeger zedelijk leven reeds gewerkte of verworven fonds van zedelijkheid, op elk gegeven oogenblik krachtigen invloed op hem oefenen, zoodat er van volstrekte onbeslistheid en onverschilligheid om te willen en niet te willen of van evenwigt van den wil’ (indifferentisme) ‘geen spraak kan zijn; zij erkennen evenzeer dat op elk gegeven oogenblik, en wel in verband met elks intelligentie (7), met zijnen aard en met zijne heerschende of oogenblikkelijke neigingen, allerlei voorstellingen omtrent hetgeen goed of kwaad, nuttig of schadelijk, aangenaam of onaangenaam is, allerlei hoogere of lagere, zinnelijke of geestelijke en rationele (8) beweegredenen sterk influenceren (9) op zijne wilsbesluiten, en zij geven toe dat de mensch nooit zonder eenigen grond of beweegreden eene handeling van zedelijke beteekenis volbrengen kan. Maar zij

{==645==} {>>pagina-aanduiding<<}
loochenen dat al deze influencerende factoren (10) in dien zin beslissenden invloed oefenen dat zij den wil altijd en volstrekt determineren, tenzij voor zoo ver eenige zedelijke rigting ons tot waarachtig karakter geworden is.... Zij beweren dat in de levensperiode (11) van onbesliste zedelijkheid bij elke grootere of kleinere wending in ons zedelijk leven de wil zelf ter laatster instantie (12) beslist, en dat hij alsdan zich openbaart als het vermogen om onder gelijke uitwendige en inwendige omstandigheden te kunnen willen of niet willen, zóó of anders te kunnen willen.’
In deze ontwikkeling van hoekstraas gevoelen wordt eene uitdrukking gevonden die eenige toelichting behoeft: de uitdrukking nl. ‘bij elke grootere of kleiner wending in ons zedelijk leven.’ Ze vinde heure verklaring in de volgende opmerkingen. ‘Men kan en moet,’ volgens hoekstra (blz. 87), ‘in het zedelijk leven tusschen aanvangen en voortzetten onderscheiden.’ In den mensch ligt namelijk ‘het goddelijk beeld of zaad, en dat goddelijk zaad is zijne ware natuur. Men moet zich echter dat goddelijk beeld niet voorstellen als een wezenlijken aanvang, en bij gevolg reeds eene, hoewel ook allergeringste, mate van zedelijkheid, maar men moet het zich denken louter als aanleg en bestemming’ (blz. 52). Die aanleg nu moet ontwikkeld worden, zoodat de mensch werkelijk wordt wat hij volgens zijne bestemming behoort te wezen. Doch deze ontwikkeling kan alleen plaats hebben ‘door den invloed vàn of in gemeenschap mèt die zedelijke wereld tot welke wij behooren’ (vgl. o.a. blz. 219 vv., 243 vv.). Waar dit geschiedt, waar de mensch - of liever waar het kind en daarna ook de mensch - ten gevolge van die gemeenschap tot het een of ander goed of kwaad besluit overgaat, daar begint de ontwikkeling, daar is aanvang. Maar iedere zoodanige aanvang, elke zoodanige handeling op zedelijk gebied, ‘al gaat zij als feit voorbij, laat in onze ziel sporen achter. Zij verandert onze ziel. Zij drukt haar meerdere overhelling en gemakkelijkheid in om op dezelfde wijze of althans in dezelfde

{==646==} {>>pagina-aanduiding<<}
rigting te handelen’ (blz. 61). Hierdoor ontstaat in den mensch wat hoekstra in de aangehaalde woorden ‘een fonds van zedelijkheid’ noemt, doch dat men ook in vele gevallen ‘een fonds van onzedelijkheid’ zou kunnen heeten. Zoolang nu de mensch zich blijft ontwikkelen onder den invloed van dat fonds is zijne ontwikkeling voortzetting. Zulk een tijdperk van voortzetting duurt tot er 't een of ander geschiedt waardoor de mensch ophoudt te handelen onder den invloed van zijn ‘fonds van zedelijkheid.’ Valt iets van dien aart voor dan heeft eene ‘grootere of kleinere wending in ons zedelijk leven’ plaats. 't Besluit of de daad die 't gevolg dier wending is, is wederom een aanvang. Die aanvang verandert de ziel wederom, en verandert dus ook het fonds van zedelijkheid. Zoolang die verandering invloed heeft op het zedelijk leven, beweegt zich de mensch weder in een tijdperk van voortzetting, en zoo al voort. Volgens hoekstra nu ‘behoort al het aanvangen tot het gebied van den vrijen wil, en deze is de factor der wordende zedelijkheid wat haren vorm betreft’ (blz. 87). En ‘in dezen zin’, - 't zijn zijne eigene woorden, - ‘in dezen zin, als factor der wordende zedelijkheid wat haren vorm (niet wat haren inhoud) betreft’, wenscht hij den vrijen wil te verdedigen.
Na hoekstraas standpunt met zijne eigene woorden aangewezen te hebben, zal 't wel niet noodig zijn 't verschil te doen opmerken tusschen zijne voorstelling van den vrijen wil en die welke, zooals boven werd herinnerd, uit de woorden vrij en wil, zou kunnen, misschien zou moeten worden afgeleid. De vrije wil is, naar zijne beschouwing, 't vermogen der zelfbepaling van 't redelijk wezen dat, nu en dan in het zedelijk leven zich werkzaam betoonend, na een afgesloten tijdperk van dat leven een nieuw tijdvak doet aanvangen, - of gelijk scholten (blz. 122) zegt: ‘door een daad inleidt’, - en bij die werkzaamheid onder gelijke uitwendige en inwendige omstandigheden onafhankelijk blijft van 'tgeen anders op des menschen zedelijke ontwikkeling invloed oefent, tenzij voor zoover eenige zedelijke rigting tot 's menschen waarachtig charakter geworden is (13).

{==647==} {>>pagina-aanduiding<<}
Bij deze voorstelling van den vrijen wil mogen twee opmerkingen niet teruggehouden worden. Vooreerst: dat hoekstra door zijne bepaling den vrijen wil tot iets voorbijgaands maakt. Ten andere: dat hij door die bepaling ten deele vervalt in 'tgeen hij zelf heeft afgekeurd (het indifferentisme), ten deele in hetgeen hij zich voorneemt te bestrijden (het determinisme). Wat het eerste betreft, de zaak is duidelijk. Noemt hij den vrijen wil ‘factor der wordende zedelijkheid’ dan volgt daaruit regtstreeks dat hij ophoudt te bestaan zoodra de zedelijkheid geworden is, m.a.w. dat wanneer de mensch de zedelijke vrijheid verworven heeft, d.i. volmaakt geworden is, de vrije wil ophoudt te bestaan. Deze opmerking wordt ook door scholten in het midden gebragt (blz. 124) (14). Wat het tweede aangaat: hoekstra vervalt tot determinisme wanneer de bijvoeging: ‘tenzij voor zoover eenige zedelijke rigting tot 's menschen karakter geworden is’ in hare volle kracht moet worden vastgehouden. Want er is bij ieder zelfbewust wezen altijd het een of ander dat tot zijn charakter werd, zoodat de vrije wil zelfs bij de wendingen in het zedelijk leven (derhalve in de eenige gevallen waarin hij zich werkzaam betoont) niet vrij maar door iets anders als zich zelven bepaald is. Moet daarentegen die bijvoeging niet in hare volle kracht gehandhaafd worden, wat beteekent ze dan? of hoe zal ze
hoekstra beschermen tegen scholtens beschuldiging (blz. 124): ‘het verschil (tusschen het volstrekte indeterminisme en dat van den heer hoekstra) ‘bestaat slechts in het aantal vrije wilsuitingen, niet in de kwalificatie zelve van den vrijen wil. Bij hoekstra, zoowel als bij de gewone indeterministen, is de vrije wil, daar waar hij werkzaam is indifferent,’ d.i. daar kan de mensch willen of niet, zóó of anders willen?
Alvorens echter over te gaan tot de mededeeling der gronden waarop hoekstra 't bestaan van een vrijen wil, zooals hij

{==648==} {>>pagina-aanduiding<<}
zich dien voorstelt, poogt te handhaven, zal het noodig zijn ook scholtens zienswijze over het indeterminisme, 't volstrekte zoowel als het psychologische, in hare gronden te doen kennen. Tegen het gewone of volstrekte indeterminisme, door hoekstra in casuïsme en indifferentisme onderscheiden, door scholten in één woord saamgevat, brengt hij tien bezwaren in, tegen dat van hoekstra acht. Die allen op te noemen zou te uitgebreid eene plaats vorderen. Bovendien hangen zij geheel met zijne voorstelling van den wil samen. 't Zal dus voldoende wezen de uiteenzetting van zijn gevoelen dienaangaande een eind verder na te gaan, dan boven voor het toen voorgestelde doel noodig was. Uit het door hem gemaakte onderscheid tusschen willen en begeeren volgt regtstreeks dat de wil slechts daar werkzaam kan wezen waar de rede 't is. Het willen toch staat juist daarin alleen boven het begeeren, dat het laatste niets is dan eene werking der lagere zinnelijke natuur, terwijl het eerste de vrucht is van overleg en wel van voorafgaand overleg. Mogt dit duister schijnen, men herinnere zich het boven (15) aangehaalde voorbeeld van een hongerige, werke dat eenigzins uit, en stelle zich 't geval dus voor. Een herstellende kranke gevoelt zich verzwakt en uitgevast, en begeert te eten. Die begeerte is niets dan 't gevolg van zijn uitgevasten toestand en zijne lagere, dierlijke natuur welke een afkeer van dien toestand heeft, m.a.w. eene werking van zijne zinnelijkheid geprikkeld door den honger. Doch daar bedenkt hij dat zijn arts hem 't gebruik van voedsel verbood en nu wil hij niet eten. Waarom? Wijl hij vreest door te eten zijne herstelling te vertragen of onmogelijk te maken, - wijl hij vertrouwt op het woord van zijnen geneesheer die
hem gezegd heeft - of zich herinnert, 'tzij door vroeger verworvene eigene ervaring, 'tzij door 'tgeen hij aan het krankbed van anderen heeft waargenomen, dat het gebruik van spijs in zijnen toestand nadeelig kan wezen, - of om eenige andere reden. Doch, welke ook die reden moge wezen dat hij niet wil ofschoon hij wel begeert, altijd is zijn wil, zijne zelfbepaling, de vrucht van voorafgaand nadenken, overleg, redenering. ‘De wil,’ in den eigenlijken zin des woords, ‘is (dus) een vermogen van het redelijk wezen’ (blz. 93) en wel

{==649==} {>>pagina-aanduiding<<}
bepaaldelijk van het wezen dat niet slechts eene rede bezit, maar haar werkelijk gebruikt. Het willen is derhalve gegrond op eene werkzaamheid der rede, of, gelijk scholten zegt: ‘de wil is het vermogen der zelfbepaling, uit kracht van eene... door de rede gedane keus.’ (blz. 93) (16). Hieruit nu volgt regtstreeks dat de wil altijd gedetermineerd is, al ware 't alleen door het voorafgaand overleg der rede. ‘De formele vrijheid, het kies- en wilvermogen, is dus niet het vermogen om zonder eenige determinatie van het reflecterende’ (opmerkende soms ook overwegende) ‘verstand of van de rede te willen, maar vrijheid zich openbarende in den vorm, niet van physische (17) noodzakelijkheid, natuurdrift of instinkt, maar in den vorm van willen, het gevolg van eene met het verstand of met de rede gedane keus’ (blz. 94) (18). Uit deze slotsom vloeit als van zelve eene andere voort. Is 't vermogen om te willen het gevolg van eene met het verstand of de rede gedane keus, dan ‘bestaat het in dezelfde mate, waarin 't verstand, of op zedelijk gebied de rede, bij den mensch ontwikkeld is’ (blz. 100), zoodat derhalve ‘het kiezen en willen of de formele vrijheid in het tijdperk der wordende zedelijkheid aanvankelijk bestaat, maar nog niet zóó ontwikkeld dat het reeds altijd en onder alle omstandigheden bij magte zou zijn in werking te treden. De formele vrijheid is onvolkomen zoolang de materiële zelve nog onvolkomen is. Waar de zaak nog niet aanwezig is, bestaat ook de vorm niet.’ (blz. 101).

{==650==} {>>pagina-aanduiding<<}

Is dus de vrije wil bij hoekstra iets voorbijgaands, dat zal worden te niet gedaan wanneer de mensch volkomen zedelijk vrij zal geworden zijn, in den zin van Joh. viii:31 vv.; bij scholten is de formele vrijheid, het kies- of wilvermogen, iets blijvends, dat juist in het tijdperk der volkomene zedelijkheid eerst in zijne volheid bestaat. Is hoekstraas vrije wil iets dat, somwijlen althands bij ‘wendingen in het zedelijk leven’ en wel indien dan niets van ‘'tgeen tot 's menschen waarachtig charakter geworden is’ zich daartegen verzet, werkelijk vrij is, scholtens kiesvermogen is altijd bepaald. Is hoekstraas vrije wil een ‘factor der wordende zedelijkheid’, iets in den mensch dus dat op zich zelf bestaat; scholtens kiesvermogen is niets anders dan een ‘uitvloeisel’ (blz. 93), eene kracht, eene werkzaamheid van een ander vermogen.


III.


De strijd.

Niet zonder gedurige schermutselingen, de indeterminist tegen de deterministen, de determinist tegen de indeterministen, hebben hoekstra en scholten hunne gevoelens tot dusverre uiteengezet. De eigenlijke kamp vangt echter eerst aan, waar laatstgenoemde, na het indienen zijner acten van beschuldiging tegen 't gewone indeterminisme en dat van hoekstra, in Hoofdst. III van zijn boek tot de behandeling der gronden voor 't bestaan van den vrijen wil overgaat. Hij moge zijn werk niet als een strijdschrift tegen zijnen ambtgenoot beschouwd willen hebben, toch geeft reeds de inrigting, waarbij hij hoekstra op den voet volgt, daaraan den schijn dien hij ontvlieden wil.
In één opzigt stemmen hoekstra en scholten overeen. Beiden ontkennen, dat het bewijs voor het bestaan van den vrijen wil door zoogenaamde proefnemingen zou kunnen worden geleverd. Scholten zet dit helder uiteen. ‘Om aan te toonen dat ik een vrijen wil heb,’ zegt hij (blz. 137), ‘geef ik het u b.v. in de keus te zeggen, welke hand ik zal opligten, de regter of de linker, en ik zal juist het tegenovergestelde doen.... De proefneming moet als mislukt beschouwd worden.... Gij hadt de regterhand genoemd, en ik moest dus, om mijnen vrijen wil te bewijzen, de linkerhand opheffen....

{==651==} {>>pagina-aanduiding<<}
hierin was dus mijn wil gedetermineerd.’ Hoekstra gaat zelfs verder. Niet alleen dat proefneming onvoldoende is stemt hij toe (blz. 136), maar hij ontkent zelfs alle regtstreeksch of onmiddellijk bewijs voor de wilsvrijheid. ‘Is er vrijheid van wil, dan dragen onze wilsuitingen, voor zoover als zij openbaringen daarvan zijn, het karakter van toevalligheid’, dus verklaart hij zich (blz. 131) en gaat dan voort: ‘Toevallig noemt men zulke daden die niet tot stand komen volgens de wet der volstrekte noodzakelijkheid. Nu is het bewijzen het aanwijzen van oorzaken; toevalligheden die geene noodzakelijkheid hebben, kunnen alleen als mogelijk, niet als werkelijk bewezen worden, namelijk door regtstreeksch bewijs.’ Scholten zegt op grond dier woorden: ‘de heer hoekstra begint met de erkenning, “dat de wilsvrijheid zich niet bewijzen laat.”’ (blz. 133). Hoekstra zal welligt tegenwerpen dat in die uitspraak geen regt geschiedt aan zijne woorden: ‘namelijk door regtstreeksch bewijs.’ Maar scholten zou daarop welligt andwoorden dat zijdelingsch bewijs geen bewijs is. Nogthands, - hoekstraas eigene ontkenning der mogelijkheid van regtstreeksch bewijs getuigt het, - slechts over die gronden der tweede soort zal dus de strijd gevoerd worden. En vooreerst dan beroept zich hoekstra op de zelfbewustheid, of, zooals hij zich in het opschrift van § 30 uitdrukt, op de bewustheid dat wij vrijheid van wil hebben. Of dit laatste niet meer vrijheidsbewustzijn dan zelfbewustzijn zou moeten geheeten worden, en of gene niet eenvoudig een deel van deze is, zou in het midden gebragt kunnen worden. Hoekstra maakt echter dit onderscheid niet. ‘Zelfbewustheid,’ zegt hij
(blz. 143), en in die woorden deelt hij mede wat hem voorkomt hare bewijskracht te zijn, ‘zelfbewustheid is niets anders dan de bewustheid dat wij niet volstrekt gedetermineerd zijn. En wij hebben daarvan onmiddelijk de bewustheid in het feit dat wij de daad, voor zoover als die vrij is, ons zelven toekennen’. Waarop scholten andwoordt: ‘Dat deze bewustheid bestaat erkennen wij; de ervaring leert haar kennen als een feit. Maar dezelfde ervaring wijst ook op het feit, dat menigeen zich bewust is een spook gezien te hebben, en dat in vroegere eeuwen die bewustheid algemeen was. Volgt hieruit dat dit spook, hetwelk in de bewustheid bestaat, ook werkelijk bestaat? De bewustheid van iets bewijst dus voor het

{==652==} {>>pagina-aanduiding<<}
objectief (19) bestaan der zaak, waarvan men zegt zich bewust te zijn niets, tenzij dat die bewustheid op redelijke gronden steunt’ (blz. 140). Hij wijst voorts aan dat die redelijke gronden den indeterminist ontbreken, en zich beroepend op het boven vermelde voorbeeld van het opligten der regter- of linkerhand, waaruit blijkt hoe iemand zich kan inbeelden vrij gewild en gehandeld te hebben, ofschoon hij in zijn willen geheel gedetermineerd was, verklaart hij de bewustheid van vrij te zijn in den zin der indeterministen voor zelfbedrog (blz. 141). Later, bij zijne ontwikkeling van ‘den vrijen wil en de zedelijke begrippen’ noemt hij het zelfverwijt waarvan hoekstra gesproken had ‘een verkeerden vorm van de zedelijke smart’ (blz. 203) en de toerekening (niet het zich toerekenen in het bijzonder, maar 't aan iemand toerekenen in het algemeen), opgevat als een begrip dat tot het wettelijk standpunt behoort, iets dat ‘met het wettelijk standpunt zelf ter zijde gesteld moet worden, een begrip dat op het hoogere ‘ethisch-religieuse (20) gebied niet te huis behoort.’ (blz. 233).
Doch 't is welligt iets te veel gezegd wanneer wordt staande gehouden dat hoekstra zelfbewustheid en vrijheidsbewustheid verwart, al geeft daartoe zijn eigen redebeleid aanleiding. Scholten althands erkent: ‘Niet alleen uit de bewustheid dat wij vrij zijn, maar ook uit onze zelfbewustheid tracht hoekstra het bestaan van den vrijen wil af te leiden’ (blz. 147). Dit slaat dan op hoekstraas beweren: ‘Alle zelfbewustworden rust op de onderscheiding van Ik en Niet-ik. Ik word mij van mijn Ik bewust, als het Ik zich in zijne uitingen gestoord of begrensd gevoelt; maar juist daarin dat ik mij van het Ik als begrensd bewust ben, heb ik ook de bewustheid van een onbepaald Iets dat het Ik begrenst, en dat wij in het algemeen het Niet-ik noemen, waaronder wij alles begrijpen wat niet onze zelfbewustheid is.’ (blz. 143). - ‘Maar,’ vraagt scholten (blz. 148), ‘hoe kan daaraan eenig

{==653==} {>>pagina-aanduiding<<}
bewijs ontleend worden tegen het determinisme? Het Ik onderstelt een Niet-ik, derhalve iets anders waarvan het Ik onderscheiden is. A = Ik is dus onderscheiden van B of Niet-ik. Dat bij dit onderscheid A Ik genoemd wordt, geschiedt daarom, omdat A weet of zich bewust is A en niet B te zijn. Bij Ik en Niet-ik bestaat dus 1o. onderscheid tusschen A en B, 2o. een onderscheid waarvan A zich bewust is. Het eerste, dat A niet B en van B onderscheiden is, kan niet bewijzen tegen het determinisme. Is A een paard en dus niet B, b.v. eene koe, dan zal daaruit door den heer hoekstra evenmin als door iemand anders worden afgeleid, dat het paard of de koe een vrijen wil hebben (21), of dat op het gebied der natuur waar duizende A's tegen B's d.i. Niet-A's overstaan het determinisme niet zou heerschen. Het bewijs van hoekstra uit het Ik-zijn moet dus aan het tweede (onderscheid) ontleend worden, dat namelijk A zich bewust is niet B te zijn. Nu vraag ik echter, wat hier het weten of de bewustheid iets te zijn en dus niet iets anders te zijn, afdoet tot de vraag naar het determinisme? Onderstel, de mensch ware in zijne zedelijke ontwikkeling gedetermineerd, zou hij dan van zijn eigen gedetermineerd bestaan, als van een bestaand object (22), niet evenzeer wetenschap kunnen hebben en zich daarvan bewust zijn als van
andere dingen die gedetermineerd zijn?’
Terugkomende op een vroeger door hoekstra aangevoerden grond, onderzoekt scholten verder of de vrije wil uit het begrip van den wil zelven kan worden afgeleid? ‘Willen,’ had hoekstra blz. 111 gezegd, ‘willen is het vermogen om te beginnen,’ en na de ontwikkeling dezer stelling: ‘indien er dus een wil is, dan moet er ook kiesvrijheid, vrije wil bestaan.’ (blz. 117). - ‘Zeer juist geredeneerd,’ andwoordt scholten (blz. 151), ‘wanneer het waar is, dat willen “ab-
{==654==} {>>pagina-aanduiding<<}
soluut (23) aanvangen” is, “het vermogen om te beginnen absoluut uit zich zelf te beginnen.”’ Doch om die stelling te ontzenuwen gaat hij dus voort: ‘Uit deze bepaling van den wil zou volgen, dat de mensch in elke periode van conutinuïteit (24), waarin hij volgens hoekstra niet aanvangt, maar enkel voortzet, nooit wilde, en dat vooral in den hoogsten toestand van zedelijke continuïteit het willen geheel zou ophouden. Dit een en ander wordt door de ervaring wedersproken, vermits juist in hoog zedelijke persoonlijkheden de wil het krachtigst werkzaam is, en niemand in hooger zin heeft kunnen zeggen: “Ik wil” dan jezus.’
In 't voorbijgaan behandelt scholten nog een ander bewijs, wel eens voor 't bestaan van den vrijen wil aangevoerd. Jules simon, de schrijver van Le Devoir, had gevraagd: ‘Van waar heb ik de idee van vrijheid indien ik niet vrij ben? 't Is niet genoeg een woord te hooren om er den zin van te begrijpen; daartoe moet ik in of buiten mij het voorwerp vinden waarop het betrekking heeft.’ - ‘Meer afdoend,’ voegde hoekstra daarbij (blz. 137), ‘ware deze vraag, indien hij er bijgevoegd had dat zelfs het begrip van kiesvrijheid, en ook het woord zonder de zaak niet ontstaan kon.’ Scholten wijst dezen grond terug omdat hoekstra dien aanvoerende ‘uitgaat van idee en begrip, terwijl hij uit moest gaan van ervaring.’ (blz. 156). Hoekstra zou daartegen kunnen inbrengen: ‘dat de noodzakelijkheid van het bestaan eener zaak wanneer hare idee bestaat, een feit is,’ en dat hij dus empirisch redeneert. Doch als dan scholten hem 't bewijs dier stelling vroeg, en hem herinnerde dat het woord en de idee of het begrip spook bestaan, ofschoon de spoken zelven nog geene bewijzen van bestaan hebben gegeven?
Na zijne gronden van de meer afgetrokken begrippen van vrijheids- en zelfbewustheid behandeld te hebben, slaat hoekstra een anderen weg in. Hij stelt zich voor aan te toonen dat alles wat van buiten af invloed kan oefenen op den mensch, te samen genomen, voor zoover wij dat kennen, den wil geenszins volstrekt determineert, maar dat in weêrwil van dat

{==655==} {>>pagina-aanduiding<<}
alles de zedelijke daad volstrekt onverklaarbaar blijft zonder de wilsvrijheid. Gelijk wij aan de eene zijde toestemmen ‘dat het ongerijmd is op zedelijk gebied van een willen zonder motiven (25) te spreken, zoo moeten wij aan den anderen kant ontkennen dat die motiven den wil volstrekt determineren’ (blz. 145). Om deze stelling te bewijzen maakt hij opmerkzaam op de onderscheiding der beweegredenen (motiven) der redelijke en zedelijke natuur, en die der zinnelijke en zelfzuchtige neigingen. De bewegende kracht der eerste soort is het goede of kwade in uitgestrekten zin, die van de tweede het aangename of onaangename (t.a.p.). ‘Waar beide in onze bewustheid zamenvallen, zóó namelijk dat het goede te gelijk het aangename is, daar kunnen wij niet van keuze spreken, daar zijn wij gedetermineerd. Waar evenwel deze motiven met elkander in strijd zijn, daar doet zich de vraag op, welke kracht zij bezitten om onzen wil in eene bepaalde rigting te bewegen.’ (t.a.p.) Hij wijst vervolgens aan dat wij ‘menigmaal tegen onze rede in handelen; vaak de oogenblikkelijke begeerlijkheid niet wederstaan, hoewel wij ons bewust zijn niet alleen dat wij zondigen, maar ook dat wij door te zondigen ons eigen geluk verwoesten (blz. 150). Tegen geweten en rede in bepalen wij onzen wil menigmaal ten kwade, tot vervulling van zondige begeerlijkheden,.... hoewel wij onmiddelijk vóór de wilsbepaling overtuigd waren dat dit opvolgen van onze zondige neigingen geenszins ons geluk kon bevorderen. En wij doen die zonde met overleg en beraad, niet altijd in blinden hartstogt.’ (blz. 151). Waaruit dan volgt ‘dat in het leven zedelijkheid en intelligentie niet altijd in de juiste verhouding staan.’ (t.a.p.). En zoolang dit het geval niet is, ligt het in den aart der zake dat de door hoekstra gestelde vraag: ‘worden wij volstrekt
gedetermineerd door de motiven onzer redelijke en zedelijke natuur?’ ontkennend moet beandwoord worden. Niet anders is 't met die welke daarop volgt: ‘worden wij volstrekt gedetermineerd door de motiven onzer zinnelijke en zelfzuchtige neigingen?’ Uit het bestaan o.a. van 'tgeen men verhevene handelingen noemt, m.a.w. handelingen waarbij zich de mensch uit beginsel boven 't onaangename des lijdens weet te verheffen,

{==656==} {>>pagina-aanduiding<<}
van zelfbeheersching en zelfs van zelfmoord leidt hoekstra af, dat de neigingen der zinnelijke natuur den mensch niet volstrekt determineren en evenmin de neigingen der zelfliefde ‘omdat die aan onze zinnelijkheid gebonden zijn.’ (blz. 162). Dan vraagt hij verder: ‘Wordt (dan) onze wil gedetermineerd door de vereenigde kracht van onze redelijke of zedelijke en van onze zinnelijke of zelfzuchtige neigingen?’ De strekking dezer vraag kan niet duister zijn. ‘Is de mensch evenmin gedetermineerd door de zedelijke motiven, zelfs niet naar de mate zijner intelligentie, als door de zinnelijke en zelfzuchtige motiven, dan blijft ten derde nog deze hypothese (26) over, dat hij geheel gedetermineerd wordt door beider vereenigde werking, zoodat de wil als 't ware de evenaar is die door het gewigt der motiven naar de eene of andere zijde overslaat.... Het wegen van de motiven zou dan geschieden door middel van de intelligentie of rede.’ (blz. 167). Na aangetoond te hebben dat geene handeling deels een zelfzuchtig deels een zedelijk charakter kan hebben, beandwoordt hij de gestelde vraag o.a. door deze opmerking: ‘Doet zich het geval voor dat de motiven van zelfzucht en die van zedelijkheid onzen wil een tijdlang onbeslist laten, men moet ten slotte volstrekt naar de eene of naar de andere zijde zijne keus bepalen. Zoo nu de vrije wil altijd de sterkste neigingen volgde, dan zouden de zedelijke motiven wel niet ligt de eerste overwinning behalen op de aanvankelijk veel sterker zinnelijke en egoïstische neigingen. Kiest nu de wil het goede dan moet de mensch al de kracht van het wilsbesluit leggen op de aanvankelijk zwakkere redelijke motiven, om de veel sterkere zinnelijke te beteugelen. Deze keuze is onverklaarbaar zonder de vrijheid van wil.’ (blz. 172).
Tegen dit alles kan de determinist eenvoudig inbrengen, dat de keuze niet door den wil gedaan wordt, maar door de beweegredenen of liever door 'tgeen aan de beweegredenen kracht toekent, en dat derhalve bij dit kiezen van geenen vrijen, maar juist alleen van een gedetermineerden wil sprake moet wezen; want ‘dat de ervaring leert dat de wil door motiven beheerscht wordt, en dus, even als ieder ander verschijnsel, aan de wet der oorzakelijkheid onderworpen is.’ (sch., blz. 130).

{==657==} {>>pagina-aanduiding<<}

In eene breede beschouwing over het onderscheid tusschen beweegreden en oorzaak poogt hoekstra deze bedenking te ontzenuwen. Beweegreden, of gelijk het nu weder heet: grond (straks wordt zij maxime, grondstelling, bl. 191) noemt hij iets algemeens, dat daarom alleen de mogelijkheid van gevolgen in zich sluit’; oorzaak daarentegen ‘iets bijzonders, weshalve de uitwerking niets dan voortzetting van de oorzaak is. Tusschen grond en gevolg,’ zoo redeneert hij dan verder (blz. 190), ‘staat het Ik, - dat gelijk het door vroegere daden zelf dien grond gelegd heeft - het gevolg uit den grond te voorschijn brengen moet. Er doen zich meerdere gronden op (door meerdere van elkander min of meer onafhankelijke wilsdaden of reeksen daarvan in ons gelegd); maar zij werken niet mechanisch (27); neen, de mensch zelf brengt uit een dier gronden de daad te voorschijn en maakt dus de andere gronden werkeloos.’ Daarom ontkent hij niet ‘dat overleggen, berekenen, wikken en wegen aan ons handelen kan en moet voorafgaan;.... maar.... dat in de periode van wordende en bij gevolg onbesliste zedelijkheid de motiven een volstrekt determinerende kracht hebben’ (blz. 193).
‘Er heerscht hier,’ andwoordt scholten (blz. 131), ‘indien ik mij niet bedrieg, ‘begripsverwarring tusschen consideratieën en motieven. Dat niet elke considerans (28) oorzakelijk invloed oefent op het besluit van den wil, leert de ervaring, maar zulk een consideratie is dan ook voor den wil slechts een sollicitans, geen motief (29). Motief wordt de consideratie eerst dan, wanneer zij op het wilsbesluit dien invloed oefent dat uit de magt der consideratie de wilsdaad voortvloeit. Een motief dat niets in beweging brengt d.i. veroorzaakt, is geene causa movens (30), geen beweegreden en dus geen motief. Bij de voorstelling van den wil als het vermogen om tegen allen invloed, ook der krachtigste motieven, zich te verzetten, kan geene sprake zijn van motief, want motief is hetzelfde als eene oorzaak voor het willen.’ Men kan tegen deze bepalingen opkomen, en staande houden dat

{==658==} {>>pagina-aanduiding<<}
beweegreden niet beteekent de reden die zelve iets beweegt, maar de reden waarin de geschiktheid ligt om, onder zekere voorwaarden, bij gunstige omstandigheden enz. iets te bewegen, en dat dus een motif niet eene oorzaak van, maar eene aanleiding tot het willen is. Erkent men echter dat dit der taal geweld aandoen zou wezen, dan moet men scholtens bewering toestemmen, en daarmede aan het geheele betoog van hoekstra op zijne leer van den wil en de beweegredenen gebouwd, gewigt ontzeggen. Nogthands eene verkeerde uitdrukking van den verdediger mag geen grond wezen om zijne zaak te veroordeelen. En indien nu hoekstra eens niet van zedelijke en redelijke en zinnelijke en zelfzuchtige beweegredenen, maar van zedelijke en redelijke en zinnelijke en zelfzuchtige voorstellingen, overwegingen, prikkels of iets dergelijks had gesproken? Zeker had hij dan de wet der oorzakelijkheid d.i. de wet volgens welke al wat is, uitgenomen God (die en omdat Hij de eerste oorzaak is,) eene oorzaak hebben moet, niet opgeheven ten aanzien van den wil. Maar hij had b.v. dus kunnen redeneren:
Aanvankelijk is het zinnelijke het sterkst in den mensch.


Is nu het zedelijke altijd met het zinnelijke in strijd (eene stelling die natuurlijk bewezen had moeten worden, maar niet moeilijk te bewijzen is) en besluit nogthands de mensch tot iets zedelijks, dan verschaft hij aan het zwakste de zegepraal over het sterkste.


Daar het zwakkere niet uit zich zelf over het sterkere kan zegevieren, moet in dat geval iets anders aan het zedelijke te hulp komen.


Wat is dat andere?
En dan had hij op die vraag kunnen andwoorden: ‘De wil.’ Zoo ware de bestrijding van zijn betoog op zijn gebruik van het woord motif gebouwd vervallen. Echter zou de determinist daarom niet van alle bestrijding behoeven af te zien. Zich beroepende op zijne verklaring van den wil als ‘het besluit om 'tgeen de rede goedkeurt uit te voeren’, zou hij de oorzaak van dat besluit op gaan sporen, en dus niet aan den wil maar aan de oorzaak die den wil determineerde, de zegepraal van het zwakkere over het sterkere toeschrijven, Zoo zou de strijd op een ander gebied overgebragt

{==659==} {>>pagina-aanduiding<<}
en misschien vruchtbaarder worden. Want daarbij zou moeten worden uitgemaakt of de bepaling van wil als ‘'t besluit om uit te voeren wat de rede goedkeurt’, proefhoudend was? of het zinnelijke, al is 't aanvankelijk sterker dan het zedelijke, ook bij voortduring sterker blijft, dan of men het zedelijke zou mogen vergelijken bij eene plant, die ten gevolge harer groeikracht boven het onkruid dat haar eerst te onder hield, uit wies, en het op hare beurt door het van licht en lucht en warmte en vocht te versteken deed kwijnen en versterven? en dergelijke vraagstukken meer.
Doch, 't geldt hier niet de vraag hoe gestreden had kunnen zijn, maar hoe werkelijk gestreden werd. Na de uiteenzetting der hier zoo kort mogelijk meêgedeelde gronden zegt hoekstra (blz. 195): ‘Nog blijft een gewigtig gedeelte van onze taak onafgedaan, namelijk de toepassing van ons begrip van vrijheid op de werkelijkheid, dat is op zedelijkheid en zonde; want dat is het gebied waarop de vrijheid zich uitsluitend beweegt. Hier moeten onze resultaten (31) zich laten regtsvaardigen, of zoo niet, dan moeten zij bezwijken voor de werkelijkheid.’ Uit deze woorden blijkt dat de strijd thands heet zal worden. Werkelijk neemt ook dit gedeelte zijner beschouwingen de helft van hoekstraas boek in. Desniettegenstaande zal 't verslag daarvan naar evenredigheid veel beknopter kunnen wezen, daar de kamp thands op meer bekend gebied wordt overgebragt en ook de voortaan gebruikte wapenen over 't algemeen meer bekend zijn; ofschoon van den anderen kant hetzelfde niet gezegd kan worden van de wapenen der tegenpartij.
Een eerste grond op dat gebied wordt ontleend aan het wezen der deugd. ‘Deugd is,’ volgens hoekstra (blz. 202), ‘een zijn of leven in overeenstemming met onze ware natuur als menschen.’ Ze is ‘strijd’ (blz. 202, vgl. 204), want: ‘alle deugd is eerst dan deugd als zij het eigen toerekenbaar werk van den mensch is.... Opdat de mensch het goede als zijn eigendom zou bezitten en het bezit van het goede in hem tot natuur zou worden, is hij geschapen met vrijheid en kiesvermogen, waardoor hij in staat gesteld is om zich het goede eigen te maken en het uit zich zelf te volbrengen (blz. 205).

{==660==} {>>pagina-aanduiding<<}
Deugd is dus het volgen der natuur, dat van den beginne af onze eigene daad is’ (blz. 208).
Scholten andwoordt: ‘Hoekstra redeneert ook nu weêr, in strijd met zijne eigene methode, aprioristisch uit een begrip van deugd, in plaats van empirisch te onderzoeken wat deugd is. Wordt de ervaring geraadpleegd dan is deugd: de toestand van den mensch die op zedelijk gebied de idee van mensch verwezenlijkt. Dat die feitelijke toestand door een vrijen... wil ontstaat, ziedaar wat bewezen moet worden’ (blz. 170). Op zijne beurt beschrijft hij de deugd als ‘een toestand die geboren wordt, waar het zedelijk ware, d.i. het goede, door de rede erkend, en waar de wil door het zedelijk gevoel of den ontvangen indruk van hetgeen als waar en goed is, tot handelen gedrongen wordt’ (blz. 171). Hier is dus weder sprake van drang en derhalve van gedetermineerden wil. Of is niet ‘de erkenning der waarheid voor hem die haar erkent, het gevolg van de betrekking, waarin de met rede begaafde mensch zich geplaatst ziet tot de objecten die aan zijne rede zich voordoen en hem door opvoeding en onderwijs verklaard worden? Zou het hier zijn: ik erken de waarheid omdat ik haar wil erkennen.... of moet ik ze integendeel, naar de mate van mijne ontwikkeling, erkennen, wanneer zij mij duidelijk voor oogen treedt? (blz. 172). De deugd.... is dus geen gewrocht van willekeur, maar een product (32) van 's menschen geheele ontwikkeling’ (blz. 174). Ook bij den determinist wordt ze alleen door strijd verworven. Want ze wordt slechts door zelfverloochening verkregen, en zelfverloochening is niets anders dan strijd van den geest met het vleesch (blz. 175). Tevens wordt door deze beschouwing haar geene waarde, maar alleen verdienstelijkheid ontzegd (blz. 177).
Een anderen grond ontleent hoekstra aan de schaamte. ‘Op den bodem van 's menschen ziel ligt een zeker gevoel, dat niet datgene wat hij actueel maar wat hij potentieel is (33).... de kern van zijne persoonlijkheid uitmaakt.... Deze bewustheid van te kunnen is de volstrekte voorwaarde

{==661==} {>>pagina-aanduiding<<}
van alle zedelijke energie (34) (blz. 213). Niet wat ik ben, maar wat ik kan, niet wat tijdelijk in mijn bezit is, maar wat ik mijn onvervreemdbaar en natuurlijk eigendom mag noemen, dat is de kern van mijn wezen, dat de maatstaf van mijne waarde, ook in eigen oogen. Is dat waar, dan zal de mensch eigenaardig datgene wat hij van nature heeft of wat hem aangeboren is, meer als stof van roem beschouwen en hooger waarderen, dan wat hij zich door zelfstandige wilsbepaling heeft verworven.... Waarom gevoelt men zich gewoonlijk minder onaangenaam aangedaan als men zich van moedwillige nalatigheid, dan als men zich van natuurlijke magteloosheid bewust wordt?.... Omdat in het eene geval alleen een voorbijgaande toestand, in het andere de potentie of het vermogen van het Ik beleedigd wordt, en zulks in weerwil van de algemeene erkentenis dat alle stof van roem of schaamte alleen gezocht mag worden op het gebied van den wil’ (blz. 214).
Scholten daarentegen schrijft dit verschijnsel daaraan toe, ‘dat onvermijdelijke gebreken’ - zooals natuurlijke magteloosheid zou wezen - ‘niet te verhelpen zijn; zedelijke wanbedrijven daarentegen’ - b.v. moedwillige nalatigheid - ‘kunnen weggenomen worden. Dit laatste wordt ook op deterministisch standpunt toegestemd. Dat zedelijke wanbedrijven uit kracht van 's menschen zedelijken aanleg, kunnen vermeden en nagelaten worden, erkent ook het determinisme, al ontkent het, dat die verkeerde handelingen op hetzelfde oogenblik en onder die bepaalde uit- en inwendige omstandigheden evenzeer kunnen gepleegd als nagelaten worden’ (bl. 211). Ook de determinist schaamt zich omdat uit zijne zondige daden moet worden opgemaakt, dat ook zijn zedelijke toestand niet is zooals die behoort te zijn. Want de toestand determineert het wilsbesluit en bijgevolg de daad. Derhalve kan uit het bestaan der schaamte niet tot dat van den vrijen wil besloten worden.
Ook op de natuurlijke verwantschap van den wil met de zedewet als 's menschen natuurwet, bouwt hoekstra de leer van den vrijen wil. Dat de zedewet 's menschen natuurwet is, blijkt reeds uit het spraakgebruik, ‘die getrouwe tolk der

{==662==} {>>pagina-aanduiding<<}
algemeene bewustheid,’ 'twelk het doen van het kwade zelfvervreemding, terugkeer tot het goede tot zich zelven komen, zich zelven wedervinden noemt’ (blz. 217). Nogthands determineert ook die zedewet den mensch niet altijd. Het feit der zonde zou eene voldoende weêrlegging dier meening zijn (blz. 218).
Wat scholten hiertegen aanvoert zal in 't belang der orde eerst worden medegedeeld bij de aanwijzing van hoekstraas gronden aan de zonde ontleend. Hoekstra zelf erkent dat men om de betrekking van de menschelijke vrijheid tot den zedelijken aanleg juist te beoordeelen, niet de menschen moet waarnemen zooals ze zijn: maar zich een beeld van de oorspronkelijke menschen, d.i. van den eersten mensch, zooals hij oorspronkelijk uit Gods hand kwam, moet scheppen. - Daar echter hetgeen hij dienaangaande vervolgens uiteen zet ‘niet aan de geschiedenis maar aan de wijsgeerte ontleend’ (blz. 220), en bovendien naauw met het ontstaan der zonde en de leer der algemeene zondigheid verbonden is, behoort ook dit tot later orde.
Doch hoekstra poogt ook uit eene genetische beschouwing (35) van het wezen der zedelijkheid een grond voor den vrijen wil af te leiden. Zij zal naar zijn gevoelen ook den weg banen om te begrijpen wat het geweten is, en zijne werkingen in de verschillende menschen te verklaren. 't Geweten wordt door sommigen als iets naar den aanleg ingeschapens beschouwd, door anderen als eene soort van geheugen des verstands, wederom door anderen als iets dat afhankelijk is van heerschende begrippen. ‘In elke dezer meeningen is waarheid, maar geen van alle drukt de volle waarheid uit’ (blz. 235). Het geweten is, naar de samenstelling des woords (ge en weten), ‘een medeweten alleen bij zamenwoning met anderen mogelijk; het onderstelt gemeenschap; het is in één woord die stem der menschheid (en daarom van God) in den mensch, die door het leven in gemeenschap met menschen ontwaakt (blz. 236). 't Is dus niet iets oorspronkelijks, maar 't is geworden’ (in den mensch nl.) (blz. 237). Doch van waar nu die gemeenschappelijke wetenschap? ‘Oorspronkelijk kent de mensch alleen egoïstische neigingen.’ Maar ‘spoedig

{==663==} {>>pagina-aanduiding<<}
komen de egoïstische neigingen van het eene individu (36) met die der overige individuen in botsing, ten gevolge waarvan de wederkeerige egoïstische neigingen elkander binnen zekere grenzen terugdringen.... Daardoor ontstaat van zelf bewustheid van de persoonlijke regten van anderen. De natuurlijke zucht tot gezelligheid, gepaard met de behoefte aan vereeniging van krachten, die zich in klimmende mate openbaart, belet dat bij botsing der egoïstische neigingen elk ten slotte zijn eigen weg gaat. Vandaar dat langzamerhand de bepaalde grenzen van het egoïsme en van de individuele regten van anderen georganiseerd (37) worden, al is het niet dadelijk door geschreven wetten, dan door openbare meeningen en gewoonten (zeden) die van zelf zich door het zamenwonen vestigen. Zoo ontstaat het begrip van moraliteit of (empirischen) algemeenen wil (blz. 244). Voor zoover ‘nu elk individu tot bewustheid van dien algemeenen wil gekomen is en hij dien algemeenen wil als maatstaf ter zelfbeoordeeling beschouwt, heeft hij deel aan de algemeene bewustheid (mede-weten) (blz. 245). Dit is dus zijn geweten. Te gelijk met dàt gevoel van pligt dat uit de organisatie der verschillende individuële regten geboren wordt... ontstaat noodzakelijk een ander en hooger pligtbesef’ (blz. 246), dat namelijk van den eigenen wil uit liefde of sympathie aan den algemeenen wil te onderwerpen. ‘Niets is duidelijker dan dat de algemeene wil, zooals die op elken oogenblik werkelijk aanwezig is, niet dan eene gebrekkige uitdrukking is van den algemeenen wil naar zijn idee
(den Al-wil); want de eerste hangt af van het standpunt waarop de zedelijke ontwikkeling van eenigen kring van menschelijke gemeenschap staat, terwijl de laatste het ideaal van de hoogste zedelijkheid is (blz. 247). Elk mensch neemt door zijne gemeenschap met de menschenwereld gewillig of ongewillig dien algemeenen wil als levensnorm (38) in zich op, en kan zich van de bewustheid dat die wil verpligtende norm des levens

{==664==} {>>pagina-aanduiding<<}
is, nooit geheel losmaken, ook niet al heeft hij daarin tegenzin (blz. 250). Zedelijkheid (nu) bestaat materiëel in identiteit (39) van den bijzonderen wil met den algemeenen wil’ (blz. 253). Formeel echter is zij niet mogelijk zonder het gelijktijdig bestaan van den algemeenen en den eigenen wil. ‘Hieruit volgt dit: daar alle zelfzuchtige neigingen aan de zinnelijkheid gebonden zijn en er zonder zinnelijkheid geene zelfzucht of zonde mogelijk is, zoo is er ook geene zedelijkheid mogelijk zonder zinnelijkheid... want de zelfzuchtige wil is de zinnelijke wil of het vleesch, en de algemeene wil is de geestelijke wil of de geest (blz. 253)... en waar de mogelijkheid tot zonde niet bestaat, bestaat ook de mogelijkheid tot zedelijkheid niet (blz. 255). Uit deze dupliciteit van wil (40) worden in onze ontwikkelingsperiode eene menigte van neigingen geboren, die elk voor zich ons zouden medeslepen indien zij alleen stonden, maar die nu keuze mogelijk maken omdat zij te zamen in onze ziel aanwezig zijn’ (blz. 256).
Scholten heeft dezen grond als één geheel genomen niet afzonderlijk bestreden, wel echter de deelen waaruit hij is saamgesteld. Dit treedt reeds aan het licht, wanneer men opmerkt dat hoekstra hier voortdurend zich weder op de bewustheid beroept en zich daarbij herinnert, wat scholten ten aanzien der geldigheid van dat beroep in het midden bragt. Later bij de behandeling van geweten en schuld zal dit overvloediger blijken. Ook is dit natuurlijk wanneer men bedenkt, dat hoekstraas bewijs bij slot van rekening weder hier op neder komt: keuze is dus mogelijk en noodzakelijk, en waar mogelijkheid of noodzakelijkheid van keuze bestaat moet wilsvrijheid wezen; eene wijze van betoog, die scholten reeds op den door hem aangewezen grond als onjuist had teruggewezen: daar keuze volgens hem een besluit niet van den vrijen-, maar juist van den door 't lagere verstand of de hoogere rede gedetermineerden wil is. Besluit nu hoekstra met de stelling: ‘die onderwerping van den wil zelven die zedelijk genoemd wordt’ (de onderwerping van den

{==665==} {>>pagina-aanduiding<<}
eigenen wil nl. aan den algemeenen) ‘kan onmogelijk uit nood geschieden: want zedelijk is zij alleen als zij gewillig geschiedt’ (blz. 256), dan zal zijn tegenstander hem verwijten dat hij weder aprioristisch redeneert, daar zijn besluit gebouwd is op de stelling, ‘dat alleen het gewillige zedelijk is,’ eene stelling die scholten nimmer voor iets meer dan eene meening kan erkennen, zoolang hoekstra niet empirisch heeft aangewezen dat de deugd, het zedelijk goede, geene deugd, niet zedelijk goed zou zijn, indien zij ‘even als zooveel ander objectief goed in de natuur, niet door vrijen wil tot stand kwam’ (sch., blz. 177).
Om dezelfde reden wachte men geene bestrijding van hoekstraas grond voor den vrijen wil, gebouwd op 'tgeen hij in het midden brengt ten aanzien der ‘vrijheid in verband met de continuïteit van het zedelijk leven’ (blz. 257-291) als geheel opgevat. Want ook dit geheel bestaat uit onderscheidene deelen, die reeds bestreden zijn of nog bestreden zullen worden. Ook hier kan dus ieder nadenkende lezer zelf nagaan welke de wederlegging zou geweest zijn. Evenwel is er een onderdeel van dat betoog, dat èn ter waardering van hoekstraas verdediging èn om de bestrijding door scholten eenigzins breeder moet worden behandeld.
Na op het feit gewezen te hebben, dat juist wijl er continuïteit van het zedelijk leven bestaat, de vraag, ‘welke plaats blijft er dan over voor den vrijen wil? ja kan men wel van ééne enkele daad waarschijnlijk maken dat zij een werk van den vrijen wil is?’ menigeen in verlegenheid kan brengen, gaat hij voort: ‘Wij antwoorden... dat het niet alleen waarschijnlijk maar volkomen zeker is, dat vele daden het werk van den vrijen wil zijn; en... dat de plaats die er voor den vrijen wil overblijft, zich in het algemeen met groote naauwkeurigheid laat bepalen’ (blz. 259). Om nu de gegrondheid van dit andwoord te staven, ontwikkelt hij zijne meening aangaande die werkzaamheid van den vrijen wil bij wendingen in het zedelijk leven, - houdt hij staande dat het deze, en niets anders, is, die zich dan werkzaam betoont, op grond dat die wendingen noch 't gevolg kunnen zijn van omstandigheden buiten ons, noch verklaard kunnen worden uit onze welligt gescherpte intelligentie, noch gevloeid kunnen wezen uit hot vroeger verworven fonds van zedelijkheid (blz. 261);

{==666==} {>>pagina-aanduiding<<}
en gaat daarna dus voort: ‘Voortreffelijk is deze stelling ontwikkeld door ritter. Wij vatten zijn betoog... in enkele stellingen zamen:
I. Op elken hoogeren trap van zedelijke volkomenheid heeft men iets verkregen wat men op den vroegeren niet bezat - een Plus (41).
II. Dat Plus is niet uit dien vroegeren ontwikkelingstrap te verklaren; want

aNiets kan de grond zijn van iets dat het niet in zich heeft;

bHet Plus dat ons op hooger trap onderscheidt, was op lageren trap ons eigendom nog niet.


‘III. Dat Plus is noodzakelijk een product van de vrije daad; want

auit de vroegere daden of het daardoor gevormde karakter kan het niet voortkomen, volgens II. a.b.

b ook niet uit den invloed der levensomstandigheden; want....

cevenmin is dat Plus een noodzakelijk product van een in ons liggend vermogen of eene daaruit voortvloeijende neiging; want....


Er blijft alzoo niets over dan de vrije wil, zonder welken zich de wordende zedelijkheid niet denken laat’ (blz. 261).
Kortheidshalve zijn de gronden voor III. b en c niet overgenomen. Want, daargelaten dat het een weinig te veel aandruischt tegen de wetten van het gezonde denken, wanneer iemand zegt: ‘iets is geen noodzakelijk product van een in ons liggend vermogen of eene daaruit voortvloeijende neiging; derhalve is het eene werking van den vrijen wil,’ terwijl hij den vrijen wil juist een vermogen heeft genoemd zooals hoekstra deed (blz. 87, vgl. blz. 108 vv.) (42), of hij moest nu den vrijen wil een buiten ons liggend vermogen willen noemen, en zijn regt daartoe handhaven, wat hoekstra wel niet zal willen; - de geheele redenering wordt door scholten

{==667==} {>>pagina-aanduiding<<}
teruggewezen met de enkele, eenvoudige opmerking: dat de sluitrede niet deugt, wijl de slotsom niet uit de voorafgaande stellingen volgt (blz. 158). Men zal dit inzien, wanneer men bedenkt: dat wanneer 'tgeen hoekstra of ritter een Plus noemt niet uit een vroegeren ontwikkelingstrap, noch uit vroegere daden, of het daardoor gevormde charakter, noch uit den invloed der levensomstandigheden, noch uit een in ons liggend vermogen of daaruit voortvloeijende neiging ontstaan kan, het, ja! uit iets anders moet voortgekomen zijn. Doch dat dat andere de vrije wil moet zijn, zou eerst dan uitgemaakt wezen, wanneer het bewijs was geleverd dat het niet uit nog iets anders kon zijn ontstaan, m.a.w. dat dit Plus òf door de opgenoemde zaken òf door den vrijen wil moest worden veroorzaakt.
De val van deze ritter-hoekstrasche sluitrede maakt de mededeeling van 'tgeen daaruit door hoekstra wordt afgeleid natuurlijk overbodig. Is de stelling valsch dan zullen 't ook de gevolgen wezen. Is in de valsche stelling de bewijskracht gelegen, dan kan de zaak die bewezen moest worden, wel niet als afdoende grond voor eene verdere ontwikkeling worden beschouwd. En daar nu alles wat over ‘de wilsvrijheid bij erkenning van het zedelijk karakter,’ en ‘de volstrekte continuïteit van het zedelijk leven’ wordt gezegd, zijn steun vindt in de slotsom van de teruggewezen sluitrede, moet natuurlijk aan de gevolgen de bewijskracht ontzegd worden die de stelling mist.
Gaat nu hoekstra vervolgens aantoonen dat er een blijvend fonds van zedelijkheid is; want dat ‘het anders ongerijmd ware van historische of dramatische (43) karakters te spreken, en er zelfs voor de begrippen der evangelieleer: verlossing, wedergeboorte, heiligmaking en dergelijke geene plaats ware’ (blz. 281), dan behoeft hij ook bij dit betoog niet gevolgd te worden. Want ook de deterministen erkennen het bestaan van zoodanig blijvend fonds van zedelijkheid, - men denke slechts aan het leerstuk van de volharding der heiligen, - ook zij leiden daaruit verlossing, wedergeboorte enz. af: maar of er zulk een blijvend fonds van zedelijkheid bestaat of niet, is voortaan niet meer van gewigt voor het indeterminisme, daar

{==668==} {>>pagina-aanduiding<<}
onbewezen bleef dat hetgeen dat fonds bijeenbragt, - de zedelijke handeling bij eene wending van het zedelijk leven, - aan den vrijen wil mag worden toegeschreven. Doch als hij de onjuistheid wil betoogen van de bewering der deterministen, dat de door hem opgenoemde feiten ‘al zulke vrijheid van wilsbepaling buitensluiten als waarvan de indeterministen spreken’ (blz. 281), dan is 't van hoog belang voor het vraagstuk hem te hooren. - Dat betoog komt echter niet, zooals men verwachten zou, op eene handhaving van het regt van het psychologisch indeterminisme neder, maar op eene ontkenning van dat van het determinisme. Kortheidshalve - dit verslag wordt toch reeds van lieverlede schaamteloos lang! - worde voorbijgegaan wat hoekstra zegt van historische en dramatische charakters, wijl 't noodzakelijk worden zou ter duidelijke voorstelling op nieuw in breede ontwikkeling van menig tot dit onderwerp behoorend begrip te vervallen. Ongeoorloofd zal deze uitlating mede niet genoemd worden, daar hoekstra zelf op 'tgeen hij dienaangaande zeide, laat volgen: ‘Ook zijn er nog andere feiten die de deterministen aanvoeren, maar die in den grond der zaak met het zoover ontwikkelde feit identisch zijn’ (blz. 287). Ten bewijze daarvoor haalt hij aan wat julius muller in zijne Lehre von der Sünde van het indeterminisme in verband met zonde, duivel, godsrijk, wedergeboorte enz. schrijft. Hij dringt zelfs het door den duitschen geleerde ten aanzien der verlossing in het midden gebragte nader aan. Maar nu verder? Verder erkent hij dat het determinisme door het aangevoerde het casuïsme of atomisme volkomen verslagen heeft; vraagt hij: of 't echter regt had zich van de gebezigde wapenen te bedienen? - beandwoordt hij die vraag ontkennend, op grond dat de meeste dier wapenen tegen het
determinisme gekeerd kunnen worden; - zegt hij: ‘alleen het indeterminisme, zooals dit door ons voorgesteld en verdedigd wordt, blijft onaangetast’ (blz. 289). En nu gaat hij voort: ‘Wij beweren dan dat op deterministisch standpunt ook het denkbeeld van verlossing verloren gaat’ (t.a.p.) Geene verdediging dus van het psychologisch indeterminisme, maar aanval op het determinisme. Doch hoe wordt die aangelegd? en welke benden voert de determinist daartegen aan?
Ten betooge zijner stelling merkt hoekstra op, dat zich op

{==669==} {>>pagina-aanduiding<<}
deterministisch standpunt evenmin behoefte áán, als vatbaarheid voor verlossing denken laat. De behoefte aan verlossing rust op het gevoel van smart, geboren uit de bewustheid dat de toestand der ellende waarin wij verkeeren aan eigen schuld te wijten is. ‘Overtuig den zondaar dat hij onschuldig is: als hij het in zijn hart gelooft, is er voor het gevoel van geestelijke ellende geene plaats meer, en hij zal alleen een zeker gevoel van smart behouden met dat bij ziekten of rampen te vergelijken.’ Dit gevoel wordt sterker naarmate de zondaar meer aan zich zelven ontdekt wordt. Bij den determinist ‘moet juist het omgekeerde plaats hebben; immers de zondaar, die waarlijk aan zich zelven ontdekt en van alle zelfmisleiding verlost is, zou dan met volle klaarheid inzien dat hij ook bij zijne allerzondigste daden volstrekt gedetermineerd was en niet anders had kunnen handelen’ (blz. 289). Maar scholten andwoordt: ‘Zal de overtuiging dat het niet of nog niet volkomen zedelijk goed zijn, bij de uitwendige omstandigheden en inwendige toestanden waarin wij verkeerden, iets noodzakelijks was, den mensch met het objectief goede voor oogen, en met de bewustheid van ofschoon zondaar, toch goed te kunnen worden, onverschillig kunnen laten omtrent het bezit van het goede? (blz. 183). Bij de bewustheid niet zedelijk goed te zijn is hij ootmoedig, nederig, klein, en zet zich niet met stille berusting heen over het kwaad, als over iets dat niet te verhelpen is, maar ziet, in de bewustheid dat hij beter worden kan, met verlangen uit naar verlossing’ (blz. 207). Nogthands hiermede is het pleit niet beslecht. Niet slechts wijl zich op deterministisch standpunt geene behoefte aan, maar ook wijl zich dan geene vatbaarheid voor verlossing denken laat, beweert hoekstra dat het denkbeeld van verlossing verloren gaat bij den determinist. Hij ontwikkelt de beschuldiging aldus:
‘vatbaarheid voor verlossing kan alleen daar bestaan waar mogelijkheid van wedergeboorte is: wedergeboorte nu is het begin van een zedelijk leven naar een nieuw beginsel; maar het deterministisch stelsel laat geen beginnen, alleen voortzetten van het zedelijk leven toe’ (blz. 290). De beteekenis die door hem aan dat ‘beginnen’ gehecht wordt, en volgens zijne redenering daaraan door hem gehecht moet worden, blijkt uit het boven (blz. 645) meêgedeelde. Scholtens bestrijding dier voorstelling en de

{==670==} {>>pagina-aanduiding<<}
daaruit afgeleide gevolgtrekking is vroeger boven (blz. 654) vermeld. Daar nu hoekstraas ‘redenering zamenhangt met zijn begrip van den wil als het vermogen om “absoluut uit zich zelf te beginnen,”’ beroept scholten zich natuurlijk op zijne bestrijding van dat begrip. Verder houdt hij staande dat ‘de stelling: “de wedergeboorte komt tot stand ten gevolge eener vrije, door niets gedetermineerde wilsacte” (44) zich op christelijk godsdienstig gebied niet laat regtvaardigen’ (blz. 272). Want de wedergeboorte wordt in het N.T. afgeleid van eene werking Gods. Niet de vrije wil, maar de geest (de heilige geest nl.) is de factor der zedelijke geboorte (blz. 273) (45). ‘Ware nu... de hoogere geboorte iets volstrekt nieuws, een absoluut beginnen, iets dat met vroegere toestanden, volgens de wet der ontwikkeling, in geenen deele zamenhangt, men zou, daar de wedergeboorte een werk Gods in den mensch is, haar dan met de mystieken van een onmiddelijk ingrijpen van God in de menschelijke natuur moeten afleiden, maar niet van 's menschen vrijen wil’ (t.a.p.). Maar dat ze iets nieuws is, iets dat met vroegere toestanden in geenen deele

{==671==} {>>pagina-aanduiding<<}
samenhangt, volgt niet daaruit dat ze ook vernieuwing, en de wedergeborene ook een nieuw schepsel wordt genoemd. Want ‘ook wat langs den weg der ontwikkeling van gedaante verandert, heet in de schrift nieuw, b.v. wanneer de dichter zegt, dat God het gelaat des aardrijks vernieuwt, Ps. civ:30. Dat nu God de zedelijke geboorte niet onmiddelijk, maar volgens zedelijke en psychologisch erkenbare wetten veroorzaakt, blijkt uit de wijze, waarop in de formule (46) zich bekeeren evenzeer eene den mensch inwonende zedelijke kracht, als in de formule bekeerd worden eene werkzaamheid Gods als oorzaak der vernieuwing ondersteld wordt, zoodat de bekeering of vernieuwing niet minder wordt voorgesteld als een zelf opstaan des menschen uit de dooden, Eph. v:14, en dus als het eigen werk des menschen, dan als eene daad Gods, die den zedelijk doode opwekt. De wedergeboorte is dus eene nieuwe levensphase (47), maar zij heeft plaats zonder sprong, zoowel van Gods als van 's menschen zijde, en is derhalve een verschijnsel, dat, zoo men slechts met alle gegevens bekend is, even als alle andere verschijnselen, psychologisch en oorzakelijk kan verklaard worden’ (t.a.p.).

(Het vervolg en slot in een volgend Nommer.)



Verslagen en Mededeelingen der Koninklijke Akademie van Wetenschappen. Afdeeling Letterkunde. Derde Deel, Derde Stuk, bl. 233-359. Vierde Deel, Eerste Stuk, bl. 1-114. Tweede Stuk, bl. 115-226. Amsterdam, C.G. van der Post. 1858-59. In 8vo. Ieder Stuk à f 1-20.

(Vervolg op Jaargang 1858, No. VI, bl. 297.)

Wij vervolgen weder onze aankondiging van een periodiek geschrift, dat èn wegens de namen der medewerkers, èn wegens de onderwerpen die zij behandelden, èn wegens den rang, dien de Koninklijke Akademie in onze wetenschappelijke wereld bekleedt, onze belangstelling allezins waardig is.

{==672==} {>>pagina-aanduiding<<}
De drie Nommers, welke voor ons liggen, geven op nieuw een milden voorraad van opmerkingen, beoordeelingen, gedachten, die in de respective vakken van studie, waartoe zij behooren, van wezenlijk gewigt zijn. Evenwel schijnt het vak der Archaeologie in hare ruimere beteekenis langzamerhand meer den boventoon te voeren onder de handelingen der Akademie. In zekeren zin gelooven wij wel, dat daarin iets goeds ligt. Immers het vak van Letterkunde, - wanneer men de critiek van het tegenwoordige, met andere woorden, het recenseren van nieuw uitkomende werken, buitensluit, - het is geheel een historisch vak; de grammatica, de interpretatie, de tekstcritiek, de psychologische verklaring van de geschriften uit den verleden tijd, zij alle vorderen eene genetische, dat is historische, of wil men archaeologische, behandeling. De historie zelve, wanneer men ze afscheidt van de eigenlijke letterkunde, en uit den aard der zaak, gelijk in de Kon. Akademie, monographisch behandelt, wat wordt zij veel anders, dan klassieke, middeleeuwsche, vaderlandsche palaeo- of archaeologie? - beredeneerde kennis van het verledene? Ook gelooven wij, dat eene inrigting, als de thans bestaande Afdeeling Letterkunde der Kon. Akademie bij uitnemendheid geschikt is voor de behandeling eener groep van zoodanige grammatische of historisch-archaeologische wetenschappen, terwijl wij de Philosophie, in weerwil van den hevigen strijd dien zij vaak met de Theologie voert, toch liever als een zustervak naast deze plaatsen, dan naast de eigenlijke Letterkunde of de Historie. Is er dus aan eene scherper afgebakende rigting van wat de Akademie bij voorkeur onderzoekt iets goeds verbonden, en wel het voordeel van grondigheid en diepte van studie, wij ontveinzen ons niet, dat er daaruit tevens wel eenig gevaar kan ontstaan voor eenzijdigheid. Want bleef dit zoo voortduren, of werd het nog sterker gedreven, dan zou de Akademie door het overwigt van uitstekende individuën onder
hare leden op den duur weinig meer dan een historisch genootschap en hare Verslagen en Mededeelingen niet veel anders dan een antiquarisch archief kunnen worden.
Bijna uitsluitend van archaeo- of palaeologischen aard zijn alle Verslagen en Mededeelingen in de drie aangekondigde Nommers. Doch hierop maakt vooral uitzondering het Rapport der H.H. hulleman, delprat en karsten over de Latijnsche

{==673==} {>>pagina-aanduiding<<}
dichtstukken, ingekomen ter mededinging naar den prijs uit het legaat van hoeufft. Het was ons regt aangenaam, daaruit te vernemen, dat er dit jaar vijf dichtstukken waren ingezonden, en wel vier uit het buitenland: twee uit Frankrijk en twee uit Italië. Wel is waar, de waarde dier stukken schijnt niet groot, daar geen hunner der bekrooning waardig werd gekeurd. Ook heeft de Latijnsche poëzij onze sympathie niet, en wij beamen ten volle hetgeen reeds vroeger in dit Tijdschrift gezegd werd, dat zij niet meer voorziet in eenige behoefte van de eeuw, waarin wij leven. Maar eene toezending van vier gedichten uit het buitenland, om den wedstrijd met onze Latinisten te wagen ten overstaan der Kon. Akademie, doet ons Nederlandsch harte regt goed. Dit feit beurt onzen moed weder een weinig op bij de algemeene vergetelheid, waarin wij zijn vervallen, en bewijst, dat het buitenland onze nationale verdiensten op 't gebied der klassieke Letterkunde niet ignoreert. De Commissie der genoemde Heeren heeft de zaak ook alzoo beschouwd en ter eere der buitenlandsche inzenders haar Rapport zorgvuldiger en meer gemotiveerd uitgebragt, dan wel vroeger. Het munt waarlijk uit door zaakrijke en aesthetische beschouwingswijze boven zijne voorgangers. Des te meer doet het ons leed op eene fout te moeten wijzen, die wij er in aantroffen. Het is de fout van een lid, die zijn eigen gevoelen afzonderlijk verzocht op te geven, eene fout echter, die door de Commissie niet is hersteld. Wij vinden haar IVe Dl., bl. 217, waar de regel

‘Nil desperandum Phoebo duce et auspice Phoebo’ 


wordt gezegd aan virgilius ontleend te zijn; terwijl hij duidelijk als

‘Nil desperandum Teucro duce et auspice Teucro’ 


te lezen staat bij horatius, Od., I, 7, 27.
Dit Rapport is echter, naar wij zeiden, schier de eenige uitzondering op den historisch-archaeologischen aard der ons aangeboden stukken. Zelfs het Voorstel van den Heer leemans om de werkzaamheden der Akademie uit te breiden en er eene Afdeeling ‘Kunsten’ aan toe te voegen, waarvoor van 's Rijks wege subsidie zou moeten worden aangevraagd, zelfs dit heeft zijn oorsprong te danken aan de studiën van dien uitstekenden oudheidkenner, daar hij, volgens zijne eigen

{==674==} {>>pagina-aanduiding<<}
verklaring, voor de kennis der overblijfselen van oude kunst het ontwikkelde talent van hedendaagsche kunstenaars behoefde. Wij voor ons verblijden ons, dat het Voorstel niet is doorgegaan, omdat wij in beginsel geheel instemmen met de rapporterende Commissie, dat de kunstenaar zijne aanmoediging en belooning moet vinden bij het publiek, de man van wetenschap bij den staat.
Evenzeer heeft de Verhandeling van den Heer janssen over de nagelaten Handschriften van wijlen den Arnhemschen Rector hendrik cannegieter, vooral ten doel de antiquarische studiën van dien geleerde, met het oog op de oudheden op Nederlandschen bodem gevonden, regt te waarderen, IIIe Dl., bl. 325.
Met veel genoegen lazen wij de Verhandelingen van Prof. bake over eene Attische inscriptie, welke voor ruim dertig jaren een hevigen pennestrijd tusschen de Duitsche Philologen boeckh en g. hermann veroorzaakte, en van Prof. karsten over het Epitaphium in de Oratio van demosthenes pro Corona. Beide Verhandelingen handhaven waardiglijk den gevestigden roem dezer Geleerden in het vak der klassieke letterkunde, maar ook beiden zijn monographieën van historischen aard. De eerste lost met eene eenvoudige, wèl gevonden conjectuur, λογισμῶν in plaats van λογιστῶν, de moeijelijkheden der inscriptie voldoende op. De tweede beschouwt het reeds genoemde Epitaphium op de gesneuvelden bij Choeronea als het mislukte voortbrengsel van een lateren onhandigen grammaticus, die het feitelijk verloren geraakte ware Epitaphium, waarvan de Oratio enkele woorden aangehaald had, wilde restaureren. In allen gevalle zeggen wij met den Hoogleeraar, dat het Epitaphium, zooals wij het hebben, en voor dat het den critici gelukt een beteren tekst te reconstrueren, de eer onwaardig is, die de groote redenaar het bewijst in zijn meesterstuk. Beide Verhandelingen verdienen wegens de kennis der Grieksche oudheid, de eenvoudigheid en tevens scherpzinnigheid der behandeling, ten volle de aandacht van ons philologisch publiek.
Maar wij kunnen niet alles opnoemen en gaan dus met stilzwijgen voorbij de Adviezen der Heeren de vries en delprat over eene oude rekening der Abdij van Egmond, III, bl. 241, 251, slechts even aanstippende de verklaring des eersten van den verkleinings-uitgang -tiaen, welken hij

{==675==} {>>pagina-aanduiding<<}
beschouwt als den Westfrieschen vorm van den Hollandschen uitgang -kyn of -ken (ti, tj of tsj in 't Friesch = k, en aen = ajen, yn, en). Evenmin willen wij ons ophouden met de twee Verslagen der Heeren bosscha en de vries over het verzoek van den Minister van oorlog, betreffende de spelling der namen van de Nederlandsche plaatsen, ten behoeve eener nieuwe uitgave der kaart van krayenhoff, IV, bl. 1-14, 121-130; met het zeer belangrijke Rapport der Heeren bosscha en bakhuizen van den brink omtrent het voorstel des Heeren w.j. knoop, om de bronnen en bouwstoffen der Nederlandsche krijgsgeschiedenis in 't licht te geven; met den afdruk van 15 Chinesche lettertypen, overgezonden door den Nederlandschen Commissaris in Japan, IV, bl. 92 (eene andere doch kleine uitzondering op het door ons aangeduide karakter dezer Nommers). Wij noemen alleen de interessante Mededeeling van den Heer janssen, over de oude muurschilderijen in de kerk te Emmen, Prov. Drenthe, bij 't afbreken ontdekt, IV, bl. 158; en het Rapport der Heeren karsten en hulleman wegens de Verhandeling van Prof. bake over cicero's Orationes Catilinarioe, wier echtheid hij betwijfelt, maar die door de Rapporteurs verdedigd wordt, IV, bl. 195. De Etruskische oudheden zijn weder ter sprake gebragt door de Heeren janssen en leemans, IV, bl. 94, 147 en 150, doch ditmaal werd slechts op eene vreedzame wijze de methode van den Duitscher stickel en den Italiaan tarquini wederlegd, die alles uit het Semitisch, met name het Hebreeuwsch, willen
verklaren, eene oude afgedankte liefhebberij van vader bochart c.s.
Wij mogen echter niet nalaten een oogenblik langer stil te staan bij eene Verhandeling des Heeren janssen over oude Meer-woningen (Pfahlbauten, Habitationes lacustres) in Zwitserland gevonden, IV, bl. 169. Zij is eene gewigtige beschouwing van eene zeer gewigtige ontdekking, welke de laatste drooge jaren ons hebben opgeleverd. Inderdaad schijnt het, dat alles voor het thans levende geslacht medewerkt om de kennis uit te breiden van de aarde en hare bewoners in lang vervlogen eeuwen. Denkt maar aan Pompeji, Ninevé, Halicarnassus, enz., waarbij zich waardiglijk ook de hier genoemde ontdekking aansluit. ‘De lage waterstand, waardoor in de laatste jaren reeds zoo veel belangrijks uit de Europesche rivieren aan het licht gebragt is, gaf aanleiding tot de ont-
{==676==} {>>pagina-aanduiding<<}
dekkingen, die wij bedoelen. Het is ruim vijf jaren geleden, dat de eerste overblijfselen dier vroegste meerwoningen en meerbewoners in Zwitserland gevonden, immers als zoodanig erkend zijn. Sedert is men echter steeds, bij lage waterstanden, met de nasporingen bezig gebleven, en zijn er ook gedurig nieuwe vondsten aan het licht gekomen; zoodat thans in de meeste Zwitsersche meren, op meer dan zestig onderscheiden plekken, de resten van aloude bewoning, beschaving en verkeer gevonden zijn’ (bl. 170). De gevonden voorwerpen bestonden hoofdzakelijk uit palen, die op tamelijk evenwijdigen afstand van 1 tot 1½ voet van elkander, regelmatige vierkanten of cirkels vormden, hier en daar nog zolderingen of bevloeringen vertoonden, en door ander paalwerk, als overblijfsels van bruggen, met den vasten wal verbonden waren. Blijkbaar waren deze woningen in overouden tijd door vuur vernield. Men vond bij naauwkeuriger opdelving vele werktuigen van steen: wiggen, lans- en pijlpunten, messen, priemen, slijpsteenen, haardsteenen, enz. Van been: bijlen, beitels, messen, priemen, naalden; voorts beenderen van menschen, zwijnen, herten,
steenbokken, vossen, beeren, paarden, runderen, schapen, honden en katten. Weinige metalen voorwerpen, maar veel huisraad van bij 't vuur gedroogde, niet in ovens gebakken aarde. Genoeg, om de aandacht der lezers van dit Tijdschrift te vestigen op dit belangrijke stuk, 'twelk ons een nieuw gezigtspunt opent op het leven en bedrijf der aloude bewoners van Europa. Drie vragen moet zich hier de Archaeoloog ter beantwoording voorstellen: 1o. Zijn deze gevonden meerwoningen met de andere daarbij behoorende overblijfselen van Celtischen oorsprong? 2o. of liever van Germaanschen? 3o. uit welk tijdvak ongeveer (want het zal moeijelijk op eene eeuw te bepalen zijn) zijn zij afkomstig? De Zuid-Duitsche en Zwitsersche geleerden gelooven aan een Celtischen oorsprong, uit een zeer oud tijdvak, toen de Celten nog geen voldoend gebruik wisten te maken van metalen. Andere oudheidkundigen houden het met den Germaanschen oorsprong, dus vóór de bewoning van het land door de Helvetiërs, een Gallischen stam. De tijd waaruit zij afkomstig zijn, is wel zeker de vóór-Romeinsche, en wordt door de Zwitsersche geleerden ‘tot eene verbazingwekkende voorchristelijke oudheid opgevoerd.’ Geene der drie genoemde vraagpunten wordt

{==677==} {>>pagina-aanduiding<<}
door den Heer janssen met eenig bepaald opgegeven gevoelen beantwoord. Alleen verklaart hij de verbranding der woningen uit een vijandelijken inval, en het gebrek aan munten onder de gevonden voorwerpen, ofschoon men deze anders volgens den beschavingstrap der gewezen bewoners had moeten verwachten, uit eene algemeene en snelle vlugt dier menschen, die naauwelijks nog even den tijd hadden om het kostbaarste te redden. Hoewel leeken in het vak, verwonderen wij ons ten hoogste, dat wij in deze geheele Verhandeling en haar Toevoegsel volstrekt geene melding gemaakt vinden van de bekende poging tot landverhuizing der Helvetiërs te tijde van julius caesar, ware het maar alleen om minkundigen te overtuigen van de dwaasheid der meening om de bedoelde verbranding uit dit historische feit te verklaren. Wij voor ons hebben nog niets gevonden in de Verhandeling des Heeren janssen, wat dergelijk gevoelen ongerijmd maakt, en voor wij van dat ongerijmde overtuigd worden, vinden wij voorloopig de beste verklaring van het verschijnsel bij caesar, Bell. Gall., I, 5, [Helvetii], ubi jam se ad earn rem paratos esse arbitrati sunt, oppida sua omnia, numero ad duodecim, vicos ad quadringentos, reliqua privata aedificia ineendunt. Frumentum omne, praeter quod secum portaturi erant, comburunt; ut domum reditionis spe sublatâ, paratiores ad omnia pericula subeunda essent: trium mensium, molita cibaria sibi quemque domo efferre jubent.’
Voor 't overige hebben wij in deze Nommers niet het minste gevonden, wat naar hartstogt in den strijd over controversen zou zweemen. Wij merkten dit op met groote vreugde en besluiten deze aankondiging met den hartelijken wensch, dat de Koninklijke Akademie van Wetenschappen ten allen tijde aan haren weidschen titel en aan de beroemde namen van hare leden ten volle moge beantwoorden.





I. De Begering van Pius IX en hare beschuldigers, door Dr. W.J.F. Nuijens. Te Amsterdam, bij C.L. van Langenhuysen. 1859. In gr. 8vo. IV en 183 bl. f 1-50.


II. Verdediging van het tijdelijk bestuur des Pauses, of de geneesmiddelen, door Lord Derby, d'Israëli en De la Guéronière tot herstel van den Kerkelijken Staat voorgeschreven, te

{==678==} {>>pagina-aanduiding<<}
laat aangekomen. Naar het Italiaansch, door een R.K. Priester. Te Amsterdam, bij C.L. van Langenhuysen. 1859. In gr. 8vo. II en 65 bl. f : - 50.


III. Italië, wat het was en is. Overzigt der Geschiedenis, Aardrijkskunde en Statistiek van Italië, van den vroegsten tijd tot op onze dagen. Door Dr. Otto Förster. Uit het Hoogduitsch vertaald door N.S. Calish. Te Amsterdam, bij Gebroeders Binger. 1859. In post 8vo. VIII en 157 bl. f : - 90.


IV. Aardrijkskundige Beschrijving van de Italiaansche Staten; met historische en statistische opgaven. Te Groningen, bij J. Oomkens, J. zoon. 1859. In gr. 8vo. 29 bl. f : - 30.


V. Tweede Kaart van het tooneel des Oorlogs in Italië. Te Rotterdam, bij O. Petri. 1859. 1 blad lith. in plano met blad tekst. f : - 20.


VI. Tekst bij alle Oorlogskaarten van Italië. Te Amsterdam, bij Gebroeders Binger. 1859. In kl. 8vo. IV en 58 bl. f : - 30.


VII. Wat heeft Europa en Nederland van den Oorlog in Italië te duchten? Te Amsterdam, bij Gebroeders Binger. 1859. In gr. 8vo. 52 bl. f : - 40.

Ref. is verlegen wat hij met deze collectie zal aanvangen; hij heeft deze uitgaven te zamen aan het hoofd zijner aankondiging genoemd, omdat ze allen betrekking hebben op de jongste gebeurtenissen in Italië, maar zij behelzen toch niet beschouwingen over dezelfde zaak, en daarenboven hebben sommigen reeds le mérite de l'a-propos achter zich, zoodat men ze veilig onder de lecture de jadis kan noemen.
Om met I en II te beginnen, zij handelen over eene nog hangende quaestie, over welke het zeer moeijelijk is een onpartijdig oordeel te vellen. Wat zal er van de wereldlijke heerschappij des Roomschen Opperpriesters, van den Kerkelijken Staat worden? Het is nog onbekend, en de sluijer welke hier de toekomst bedekt, is verre van doorzigtig. Het verleden van die heerschappij valt wel onder het bereik van de geschiedenis, maar met reden mogen wij aannemen, dat misschien geene geschiedenis met meer voor- en tegeningenomenheid beschouwd wordt, dan die van den Kerkelijken Staat, en bij zulk gebrek aan onpartijdigheid kan men

{==679==} {>>pagina-aanduiding<<}
niet uit die geschiedenis van het verledene gevolgtrekkingen maken voor het tegenwoordige en de toekomst. Is misschien dan alleen de tegenwoordige toestand van het Pauselijk gebied onder het bereik der beschouwingen, en kan men daarvan ten minste iets met zekerheid zeggen? Ref. gelooft van niet; de partijdigheid in het beoordeelen van deze zaak gaat zoo verre, dat zij de magt der statistiek zelfs overwint. Wij weten het, als hoe diep rampzalig de toestand van het Romeinsche gebied zelfs door Katholieken wordt afgeschilderd. Wij hechten er geloof aan, en wij laten ons daarvan niet afbrengen, wanneer veuillot en anderen van zijne rigting op heftige wijze het tegendeel beweren. Ook een geschrift als II is niet bij magte ons gunstiger over den Kerkelijken Staat te doen denken dan wij deden; zonder gegronde argumenten, in hevige uitdrukkingen, hier en daar met eene soort van straatjongens-ironie wordt in deze naar het Italiaansch bewerkte brochure het tijdelijk bestuur des Pausen à tort et à travers verdedigd. De zaak verandert eenigzins, wanneer ons een ‘audi et alteram partem’ wordt toegeroepen in I. De bezadigde wijze waarop Dr. nuijens zijne zaak bepleit, neemt ons reeds dadelijk voor hem in; de waarlijk goede vorm waarin hij zijne beschouwingen mededeelt, maken dat wij met genoegen zijn werk lezen, en zoo wij ons door zijne argumenten al niet laten overhalen, wij komen er toch door op de gedachte, of de schilderingen van Romes ellende niet wat overdreven zijn. Dr. nuijens heeft regt ons te verdenken, dat wij hier een grand mot gebruiken, wanneer wij beweren, dat zijne argumenten ons niet hebben kunnen overhalen tot eene bepaald gunstige meening aangaande den toestand van den Kerkelijken Staat; immers hij laat cijfers spreken, geeft statistieke opgaven uit officiële bescheiden, welke niemand voor onwaar zal houden. Maar men
hechte daaraan hier niet te veel waarde; ik wil b.v. wel gelooven, dat het getal leeken, welke in de Romeinsche Staten officiële betrekkingen bekleeden, zeer groot is en dat der geestelijken verre overtreft; maar ik kan tevens de gedachte niet van mij afzetten, dat een zeer groot deel dier leeken geheel onder den invloed der geestelijken staan, en dus niet veel meer dan werktuigen der hiërarchie zijn; en in dit geval zegt het niet veel, dat in den Kerkelijken Staat zoo velen aan het bestuur zijn, die geene

{==680==} {>>pagina-aanduiding<<}
geordende priesters zijn. Zoo ook, meent Ref., is er op de opgave van veroordeelden, gevangenen, ballingen, enz. niet zoo vast te bouwen, als bij den eersten oogopslag schijnt. Maar genoeg, - is partijdigheid tegen het pauselijk bestuur getolereerd, dan verdient partijdigheid er voor verschooning, en had de Paus in Nederland een advocaat noodig, hij kon er moeijelijk een beteren vinden dan Dr. nuijens; deze heeft zijn pleidooi met zèle gevoerd, heeft daartoe een vorm gebruikt, waarop weinig valt af te dingen, en verdient vooral wegens den gematigden toon welke in zijn geschrift heerscht, allen lof.
Wat III betreft, het levert in een kort bestek zeer veel; het is een werkje zonder bijzondere verdiensten, maar waarin men geresumeerd vindt wat men met nog al wat moeite in uitgebreider werken zoeken moet. De helderheid der voorstelling is hier en daar wel eens opgeofferd aan de kortheid; de uitgave, vooral de omslag, is keurig.
Van IV, V en VI kan men zeggen, dat zij door het sluiten van den vrede hun grootste belang verloren hebben; zij kunnen echter nog dienstig zijn voor hem die, met oude nieuwsbladen voor zich, de gebeurde zaken nog eens wil napluizen. Bij V (overgenomen, als Ref. zich niet vergist, uit eene der illustraties) behoort een eerste gedeelte, dat niet ter aankondiging is ingezonden.
Eindelijk, de vraag welke den titel van VII uitmaakt, is beantwoord; de ongeluks-profetie van den schrijver dezer brochure is gelukkig niet uitgekomen; wat zijne beschouwingen betreffen, er is zekerlijk veel in dat behartiging verdient, maar de man had een bijzonder somber voorgevoelen van de zaak.
Het is gebleken dat Nederland van den oorlog in Italië niets te duchten had; voordeel heeft het er echter ook niet van gehad. Mogen ten minste H.H. uitgevers, die onder die omstandigheden poogden op hun getij te visschen, door den onverwachten, spoedigen vrede niet al te groote schade hebben ondervonden.



{==681==} {>>pagina-aanduiding<<}

Korte mededeelingen.

Christus in al de zijnen alles (Kol. iii:11b): ‘ziedaar’ - sprak Dr. doedes tot zijne Rotterdamsche gemeente, toen hij 19 Junij l.l. haar vaarwel zeide - ‘uwe geloofsbelijdenis, mijn afscheidswoord, onze vereenigingsleus.’ Die Afscheidsrede werd tot een aandenken voor de gemeente gedrukt, en is à 15 cts. te bekomen bij de H.H. kemink en zoon te Utrecht.
Uit andere beoordeelingen van onze hand kan den lezer reeds gebleken zijn, dat wij met Dr. d. minder hoog loopen als homileet dan als theoloog. Van de scherpheid echter en korte volzinnen, die we hem elders moesten ten laste leggen, spreken we hem hier vrij. Eene eenvoudige, hartelijke afscheidspreek... zooals er meer zijn.
Neen toch, een en ander bijzonders is er in. Vooreerst: indien ge niet gelooft, dat christus ‘als de Zoon van God geen schepsel is’, moogt ge, ‘als gij u van geen ijdel woordenspel bedient’, ook niet gelooven, dat Hij in al de Zijnen alles is, want dit kan en mag God alleen zijn. Maar dan kan en mag, wanneer d. ‘zich van geen ijdel woordenspel bedienen’, maar logisch voortredeneren wil, de Zoon van God het evenmin wezen, tenzij hij vlakuit God zelf zij, en dàt woord wil d. niet van de lippen. Tot geruststelling evenwel van wie daar zóó klakkeloos door d. verboden worden om in christus hun alles te zoeken, kan welligt dienen, dat dit ‘alles in allen zijn’ niet afhangt van christus' Goddelijk Zoonschap, maar van Zijn Middelaarsambt, wijl met der daad ook zelfs de Zoon van God niet alles in allen zijn mág, dan voor zoo verre Hij hen dáármeê als Middelaar hooger op tot Gód zélven brengt.
Ten tweede, is 't eene allerzonderlingste eigenschap van deze gedrukte afscheidsrede, dat daarbij al de toespraken, behalve die tot 's predikers leerlingen, hunne ouders, en de gemeente in 't algemeen, weggelaten zijn. Wie thans, zonder de Voorrede ingezien te hebben, alleen de preek leest, zou op de gedachte kunnen komen, dat d. b.v. voor zijne medebroeders in de bediening nog geen vriendelijken afscheidsgroet over had gehad. En zoo wèl, is de gemeente dan zóó totaal onverschillig omtrent de bij alle onderscheid van rigting Christelijkvriendschappelijke verhouding tusschen hare leeraren, dat het

{==682==} {>>pagina-aanduiding<<}
woord des vertrekkenden broeders tot zijne broederen al te luttel belangstelling bij haar wekt, om 't haar nog eens te laten lezen? Bene inkorting als deze is een ware misstand.
v.p.

Onder de speculatiën van den boekhandel op de ligtgeloovigheid van het publiek, dat door een mooijen titel wel eens misleid wordt, behoort ook de uitgave van eene brochure De Wetsbepalingen omtrent Maatschap, zedelijke ligchamen en Vennootschap van Koophandel. (Rotterdam, h. nijgh. kl. 8vo.) Hij die dit boekje zamenflanste, schreef de wet over en voegde er hier en daar eene zoogenaamde aanteekening bij. Het publiek ontvangt langzamerhand in kleinere doses zoo de geheele wet. Maar cui bono? Men rukt alles uit zijn verband, en dat desequeren der wet is gevaarlijk wanneer een ongeoefende het mes voert. Kost het den lijder geen arm of been, het kost dikwijls het verlies van eene zaak. - Wij hebben er vrede meê, dat dezelfde uitgever de Loodswet met de tarieven verkrijgbaar stelde. Deze uitgave was voor velen eene behoefte, die de wet moeten kennen, en toch daarom geen geheel Staatsblad kunnen koopen.

Res repetita placebit. Daarom een woord slechts van goedkeuring over de volledigheid en naauwkeurigheid, waarmede de heer schuurman weder de jaargang 1843 van luttenberg's Chronologische Verzameling behandelde. Dat enkele woord van goedkeuring moge den verzamelaar verzekeren, dat wij met het regtsgeleerd publiek hem voor zijn arbeid dankbaar zijn.

I. De Drankduivel. Een droom. Nuts-bijdrage. Te Sneek, bij j. campen. 1859. f : - 25. - II. De Jeneverpest, of de zonde straft zich zelve. Een Verhaal tot waarschuwing van Rijk en Arm, Jong en Oud. Het Hoogduitsch van heinrich zschokke naverteld. Te Rotterdam, bij altmann en roosenburg. 1859. - Twee geschriften met hetzelfde doel uitgegeven, bestrijding van een kwaad dat misschien meer dan eenig ander de maatschappij teistert, kondigen wij te zamen aan. Het doel is uitmuntend, en al heiligt het ook de middelen niet, het kan de geldende reden zijn waarom b.v. I is uitgegeven; zonder

{==683==} {>>pagina-aanduiding<<}
deze zou de schrijver (dichter mogen wij hem niet noemen, en rijmelaar klinkt zoo onpleizierig) zich misschien tevreden hebben gesteld met den bijval welke zijn werk in het Nutsdepartement waar het werd voorgedragen, mogt inoogsten. Wij voor ons vinden, behoudens eenige aardige passages, den Drankduivel meer lang dan mooi, maar zoo akelig is hij toch niet, of sommigen zullen hem met pleizier lezen; moge het vers in dat geval ook eenig nut stichten!
Het tweede van bovengenoemde geschriften draagt een beroemden naam op den titel, en het handhaaft den roem zijns schrijvers in vele opzigten. Ééne bedenking willen wij maken, welke niet alleen De Jeneverpest, maar zeer vele tegen den jenever geschreven boeken geldt; is het wel eene verstandige wijze van bestrijden, wanneer men door het geven van overdreven voorstellingen schrik voor het kwade wil inboezemen? - Waarlijk, men geloove dit niet! Door te veel te willen bewijzen, bewijst men zeer ligt niets. De ijver tegen het misbruik van sterken drank is een heilige ijver; dat men toch de zaak door overdrijven niet benadeele. Wij gelooven dat dit gemakkelijk door boekjes als De Jeneverpest gebeuren kan.

Het Krijgswezen van Duitschland, naar julius von wickede; gevolgd van een overzigt der organisatie en sterkte van de krijgsmagt der Europesche Mogendheden, naar p. goetsch, Luitenant der Artillerie in Pruissische dienst, door a.g. kempers, 1ste Luitenant der Artillerie. Te Utrecht, bij j.g. broese. 1859. - De Luitenant a.g. kempers heeft een goed werk verrigt met deze beide brochures in onze taal over te brengen, niet omdat in ons land de kennis van het Hoogduitsch zoo gering is, dat men deze geschriften niet in 't oorspronkelijke zou kunnen lezen, maar omdat ze door eene vertaling in handen van een grooter aantal belangstellenden zullen komen, terwijl anders velen zelfs van 't bestaan dezer brochures onkundig zouden blijven.
De eerste, die van den bekende von wickede, heeft wel wat van hare waarde verloren, doordat er sedert de verschijning van 't oorspronkelijke in Duitschland veranderingen hebben plaats gehad, en men dus hier niet precies den tegenwoordigen toestand vindt afgeschilderd. Gaarne hadden wij gezien,

{==684==} {>>pagina-aanduiding<<}
dat de geëerde vertaler verslag had gedaan van die veranderingen; maar wij erkennen, dat, niettegenstaande dit niet gebeurd is, von wickede's werk genoegzaam de lezing waard is, wegens de helderheid zijner beschouwing en voorstelling.
De tweede brochure is meer recent; zij is zeer geriefelijk voor hem die zich met weinig moeite op de hoogte wil stellen omtrent de militaire sterkte en organisatie van de Europesche Staten. Vooral de recapitulate op de laatste bladzijde is daartoe zeer geschikt.
De Heer kempers geeft ons in zijne vertaling goed Hollandsch met weinig Germanismen te lezen, terwijl de uitgever zich ook goed van zijne taak heeft gekweten.

Engelsch Leerboekje voor eerstbeginnenden, door l.j.c. ludolph. Rotterdam, hoog en trenitié. 1859. In kl. 8vo. VI en 144 bl. f : - 60. - Zou er wel een volk in Europa zijn, dat meer prijs stelt op 't aanleeren van vreemde talen dan de Nederlanders, of onder 't welk de hulpbronnen daarvoor in ruimere mate voorhanden zijn dan onder ons? Dagelijks verschaft de pers nieuwe voortbrengselen, en gerust durven we zeggen, dat, wanneer men de leerboeken, die men twintig jaren geleden hier te lande gebruikte bij de studie van vreemde talen, vergelijkt bij die welke thans daartoe dienen, men erkennen zal, dat er eene groote schrede voorwaarts is gedaan.
Ook het voor ons liggende werkje levert er weêr 't bewijs van. Onder den bescheiden titel van Engelsch Leerboekje heeft de Heer ludolph een zeer bruikbaar boekje geleverd voor 't aanvankelijk onderwijs der Engelsche taal, en getoond op de hoogte der wetenschap te zijn. 't Is eene fiksche verzameling van uitdrukkingen, volzinnen en gesprekken, 't een en ander sterling English, en waarbij de grootste moeijelijkheden en onregelmatigheden der uitspraak door enkele teekens zooveel mogelijk uit den weg geruimd zijn.
Met dien inhoud is 't uiterlijke in overeenstemming.

a.b.m.









{==685==} {>>pagina-aanduiding<<}

Boekbeschouwing.




Vrijheid in verband met zelfbewustheid, zedelijkheid en zonde. Een psychologisch-ethische studie, door S. Hoekstra, Bz., Theol. Dr. en Hoogleeraar aan de Kweekschool der Algemeene Doopsgezinde Societeit. (Motto: Noli foras ire, in te redi; in interiori homine habitat veritas. Augustinus.) Amsterdam, P.N. van Kampen. 1858. In gr. 8vo. XII en 396 bl. f 3-90.


De vrije wil. Kritisch onderzoek van J.H. Scholten, hoogleeraar te Leiden. Leiden, P. Engels. 1859. In gr. 8vo. XLVI en 400 bl. f 4-50.


Over het determinisme van de leidsche school. Aanteekening op het jongste geschrift van den hoogleeraar Scholten, door Dr. D. Koorders. Utrecht, Kemink en Zoon. 1859. In postform. 43 bl. f : - 45.

(Vervolg en slot van blz. 671.)

Wat hoekstra tot dusverre in het midden bragt over de wedergeboorte, moest alleen dienen om aan te toonen dat er op deterministisch standpunt geene vatbaarheid voor verlossing zou zijn. Hij gaat echter verder ten aanzien der wedergeboorte op zich zelve. ‘De deterministische wedergeboorte zou op zijn hoogst kunnen zijn eene zedelijke verbetering, en deze zou tot stand moeten komen door verhoogde zedelijke kennis. Immers de dingen van buiten... brengen alleen uit ons te voorschijn wat inderdaad reeds in ons aanwezig is’ (blz. 290). Doch ‘dan is de wedergeboorte geene verandering, maar alleen ontwikkeling en het begrip van wedergeboorte ontvalt ons....’ (blz. 291). Vooreerst zou hier gevraagd kunnen worden of ontwikkeling dan geene verandering is? en zoo ze wel verandering is, waarom dan de hier bedoelde ontwikkeling geene wedergeboorte zou kunnen zijn? - vervolgens of wel waarlijk de wedergeboorte juist in die verandering bestaat welke door hoekstra wordt bedoeld, en zooeven door hem en in zijnen zin ‘het begin van een zedelijk leven naar een nieuw beginsel’ werd geheeten. Bij de beand-
{==686==} {>>pagina-aanduiding<<}
woording dier vraag zou dan gelet moeten worden op 'tgeen ten aanzien van dat beginnen straks door scholten werd opgemerkt, daarna ook op diens voorstelling van de wedergeboorte, welke hierop neder komt: ‘Boven en behalve de geboorte uit vleesch wordt eene hoogere geboorte van den mensch als zedelijk wezen geëischt, eene geboorte die haren grond... in een goddelijk levensbeginsel heeft’ (blz. 275). De geboorte uit God (48), uit den geest, is die geboorte van den zedelijken mensch (of liever: die zedelijke geboorte van den mensch). Want zij bestaat hierin dat de mensch den toestand der bloote natuurlijkheid verlaat en overeenkomstig zijn goddelijken aanleg geestelijk begint te leven (t.a.p.).
Na dezen uitval tegen 's vijands slagorde keert hoekstra terug tot den bouw van zijn stelsel. 't Zijn thands de gronden die in meer naauw en dadelijk verband met de zonde staan welke hij aanvoert.
‘Wij beweren,’ zegt hij (bl. 297), ‘dat er geen enkele zondige daad is of zij is ter laatster instantie een werk van willekeur (liberum arbitrium); want de zonde die uit habitude (49) voortkomt verdient geen anderen naam, omdat de zondige habitude het tveurig product van onze vroegere zondige daden is.... Wij zijn ons bewust dat de zonde zonde is; deze bewustheid sluit de zekerheid in, dat zij niet tot het gebied der noodzakelijkheid maar tot dat der vrijheid (der willekeur) behoort.’
Waartegen scholten herinnert: ‘dat hoekstra ook hier weder redeneert uit een begrip van zonde, alvorens de zonde als feitelijken toestand empirisch onderzocht te hebben’ (blz. 178). Zonde is hem de toestand waarin de ‘heerschappij van den geest over 't vleesch op zedelijk gebied niet bestaat, of ook, waarin de vereischte evenredigheid ontbreekt tusschen de rede en 't vermogen des gevoels’ (t.a.p.). De zonde is derhalve natuurlijk en noodzakelijk eigen aan het dierlijke (nog

{==687==} {>>pagina-aanduiding<<}
niet redelijke) leven en ‘bestaat dus zoolang met noodzakelijkheid, als de rede, bij gebrek aan genoegzame ontwikkeling, den mensch niet heeft doen inzien, dat het egoïstisch (50) streven om op zich zelven te staan en als de dieren alleen voor zich zelven te leven, in strijd is met de waarheid, dat ieder lid van de gemeenschap niet meer en niet anders mag zijn dan lid van de gemeenschap.... Die toestand van gebrekkige geestelijke ontwikkeling maakt, waar hij feitelijk bestaat, het zondigen of egoïstisch handelen noodzakelijk, en het zondigen is hier niet het gewrocht van een vrijen wil... maar van 's menschen nog gebrekkige ontwikkeling op 't gebied der zedelijke kennis’ (blz. 179) (51).
Maar andwoordt hoekstra: ‘'t is juist dat onvermijdelijke waardoor het begrip zonde opgeheven wordt. Hierin toch bestaat het gevoel van smart en zonde, dat de mensch zich bewust is het wel te kunnen helpen. Ben ik mij bewust dat mijn zondige daad... op dat standpunt mijner ontwikkeling en onder die bepaalde omstandigheden door God gewild en verordend... was... dan... mag ik er mij over bedroeven, gelijk ik mij bedroef over ligchaamspijn; (dan) mag ik pogen haar op te heffen: over de zondige daad die voorbij is als zoodanig heb ik mij volstrekt niet te bekommeren of te verontrusten; ik doe wèl wanneer ik mij heenzet over de onwijsgeerige bekrompenheid van hetgeen gewone menschen wroeging des gewetens noemen! Waarvoor God ons beware!’ (blz. 298).
‘Wat Gods genade ons geve!’ andwoordt scholten. Want daar is onderscheid tusschen wroeging en dat leedwezen over de zonde, hetwelk droefheid naar God wordt genoemd. ‘Niet de godsdienstige mensch, de ware Christen, heeft wroeging, maar de onbekeerde... die, zonder waarachtig leedwezen over de zonde zelve, gekweld wordt, deels door de akelige voorstellingen zijner ontstelde verbeelding, deels door angst en vrees voor de wraak van God,... deels en meerendeels door de vrees van ontdekt en... gestraft of... geschandvlekt te zullen worden. Een judas heeft wroeging... een petrus

{==688==} {>>pagina-aanduiding<<}
daarentegen leedwezen’ (blz. 205). Elders voert hij tegen hoekstraas beschouwing aan: ‘De redenering “is de zonde noodzakelijk, dan is het mij om het even of ik deugdzaam ben” getuigt van verregaande gedachteloosheid en zedelijke laagheid. Niemand zal beweren, dat een lijder of iemand, die eenig ligchaamsgebrek heeft, door de overtuiging dat dit lijden of dat gebrek in eene of andere oorzaak noodzakelijk gegrond is, er toe komen zal om te zeggen: “het is mij onverschillig, en ten gevolge daarvan zal ik nalaten de middelen aan te wenden tot herstel”’ (blz. 182).
Doch hoekstra hervat: ‘Zonde is geheel iets anders dan onvolkomenheid of ziekte... de bewustheid van kwaad gedaan te hebben wekt in eene niet geheel ontaarde menschenziel eene geheel andere soort van gevoel, dan de bewustheid van met ligchaams- of zielsgebreken behebt te zijn. Ook deze baart smart maar geene wroeging’ (blz. 299).
Over de laatste woorden heeft scholten alreede zijn gevoelen gezegd. De eerste stemt hij toe, doch voegt er bij, dat de smart in het zedelijke een ander charakter aanneemt dan die over lichaamsgebreken enz., omdat de aart van eenig gemis natuurlijk invloed oefent op de soort van smart deswegen, en omdat ‘het gemis van zedelijkheid te verhelpen is, en een ligchaamsgebrek (b.v.)... niet altijd... Bij de bewustheid... van zedelijk niet goed te zijn... zet (de mensch) zich niet met stille berusting heen over het kwaad, als over iets dat niet te verhelpen is, maar ziet, in de bewustheid dat hij beter worden kan, met verlangen uit naar verlossing, en jaagt met paulus naar een beteren toestand’ (blz. 207).
Op nieuw verlaat hoekstra den hamer voor het zwaard. ‘Op zuiver deterministisch standpunt blijft naauwelijks iets over van hetgeen wij geweten noemen, althans wanneer men bij dit woord denkt aan den regter in ons binnenste, aan de “gedachten onder elkander ons beschuldigend of ontschuldigend” (Rom. ii:15). Althans men zou dan van het geweten geene andere bepaling kunnen geven dan deze, dat het is de bewustheid van de objectief zedelijke waarde der daden, niet die van onze schuld of onschuld’ (blz. 300).
Scholten herinnert dat hoekstra vroeger (52) eene andere

{==689==} {>>pagina-aanduiding<<}
bepaling van 't geweten had gegeven. Hoekstra had het daar een ‘medeweten der algemeene zedewet’ genoemd, en scholten ‘verklaart niet te begrijpen hoe het geweten, zóó opgevat, met het determinisme strijdig geacht kan worden, daar toch niets verhindert, dat op deterministisch standpunt zulk een medeweten van de zedewet... plaats hebbe’ (blz. 214). Nu verlaat hoekstra de eerste bepaling voor eene andere. Scholten echter meent dat geene van beiden kan worden toegelaten. ‘Geweten... is weten, maar niet een weten in betrekking tot de zedewet, maar een weten van zich zelven,... een medeweten van den mensch met zich zelven. Het leert niet en beveelt niet... wat goed en kwaad zij; dit is de taak der rede; maar het verkondigt den mensch, of hij zich zelven beoordeelende naar den maatstaf van goed en kwaad, dien de rede hem leert kennen, al of niet dienovereenkomstig, d.i. goed of kwaad gehandeld heeft.... Het geweten getuigt dus alleen, of de mensch goed of kwaad, d.i. al of niet naar hetgeen de zedewet hem leerde goed of kwaad te zijn, gehandeld heeft, en de rede, na die getuigenis gehoord te hebben, maakt als regter het vonnis op’ (blz. 215 v.).
Gelijk overal in dit verslag oordeele de lezer zelf over de voorgedragene bepalingen. Op zijn standpunt, bij zijne beschouwing des gewetens, zegt echter hoekstra zeer natuurlijk: ‘Met het begrip geweten hangt het begrip berouw onmiddelijk zamen’ (blz. 301). Met dat begrip ja! zal scholten andwoorden: ‘doch dit doet niets af, daar 't niet het juiste begrip is.’ Doch als nu hoekstra voortgaat: ‘berouw is alleen mogelijk, als men zich bewust is dat men op dien bepaalden oogenblik anders had kunnen handelen, anders heeft men alleen leedgevoel of wat men in de volkstaal spijt noemt’ (t.a.p.); dan andwoordt scholten: ‘wat de Heer hoekstra van berouw zegt, is volgens de ervaring ‘niet aannemelijk’ (blz. 198). Want volgens hem is berouw leed, smart, spijt en dus in zedelijken zin ‘hartelijk leedwezen over de zonde als toestand, droefheid naar God, zooals de Apostel het noemt (blz. 199). Zegt men “niet alle leedwezen is berouw”... men bewijst dan nog geenszins dat berouw nog iets anders dan leedwezen zou zijn. Leedwezen is het geslacht waarvan berouw eene soort is.’ In 't geval dat ik de oorzaak van eenig kwaad was, ‘zal ik berouw hebben, niet in de

{==690==} {>>pagina-aanduiding<<}
bewustheid, van op dat oogenblik en in dien bepaalden toenstand ook anders te hebben kunnen handelen, maar juist omgekeerd, in de bewustheid, dat mijn zedelijke toestand nog zoo gebrekkig was, dat ik op dat oogenblik zóó en niet anders handelen moest’ (blz. 200).
Maar is nu zonde niet schuld? en zoo ze dat is, wijst ze dan niet op het bestaan van den vrijen wil? vraagt hoekstra.
Schuld wordt, zoowel volgens hem als volgens scholten, opgevat als, 1o oorzaak (Hand. xix:40) (53), 2o verpligting (Gal. v:3), 3o misdaad (Luk. xxiii:4), zooals eerstgenoemde, - nagelatene verpligting, strafschuldigheid (Matth. vi:12), zooals zijn bestrijder haar noemt. Hoekstra nu vat in de vraag: is zonde niet schuld? 't woord schuld in de derde der vermelde beteekenissen op, en beandwoordt haar dan bevestigend. ‘Immers heb ik mijne zonde leeren begrijpen als volstrekt noodzakelijke schakel in den keten der door God gewerkte dingen, dan wordt het begrip van zonde als schuld ook subjectief vernietigd;... de zonde is geen zonde meer; waar zij ontstaat, is zij in het volmaakte wereldplan Gods op hare juiste plaats, en het is ongerijmd om haar verkeerd, nog meer ongerijmd om haar vijandschap tegen God te noemen’ (blz. 307). Schuld is dus niet eenvoudig overtreding, zelfs niet alleen overtreding die ‘willens geschied is, maar ook door ons op dien bepaalden oogenblik kon nagelaten zijn: en dan onderstelt het begrip van schuld... het begrip van vrijen wil’ (blz. 308). Scholten, al erkent hij dat het woord schuld ook op zedelijk gebied in dien zin wordt opgevat, ontkent dat het dus mag opgevat worden. In die beteekenis hangt het begrip schuld met eene verouderde wettelijke zienswijze samen (blz. 222 vv.). ‘Een beter schuldbegrip wordt door de ware
zedekunde in het licht gesteld. De mensch is schuldig d.i. verpligt de idee van mensch te verwezenlijken, m.a.w. hij is schuldig, d.i. verpligt aan de zedewet te gehoorzamen. Maar hij moet dit niet op eenmaal, omdat hij het niet op eenmaal kan... Ook (op het zedelijk standpunt) bestaat eene wet;... een hoogste moeten, naar een moeten, dat eerst langs den

{==691==} {>>pagina-aanduiding<<}
weg van innerlijke ontwikkeling en dus trapsgewijze wordt verwezenlijkt’ (blz. 227).
Maar de mensch zal toch ‘zich zelven naar dezelfde mate meer aanklagen (Rom. vii:24) als hij minder de heiligheid der wet die hem ten leven gegeven is loochenen kan (vs. 10, 12, 13)’, zegt hoekstra (blz. 310). - ‘Zelfverwijt is een verkeerde vorm van de zedelijke smart’, had scholten reeds vroeger (blz. 203) op die mede vroeger (h., blz. 101) gemaakte bedenking geandwoord. Want ‘verwijten is onzedelijk. God zelf, het hoogste voorbeeld, verwijt niet, Jac. i:5’ (t.a.p.). Hoekstra beroept zich dan op verandwoordelijkheid en toerekening (blz. 310). ‘Toerekenen,’ herneemt scholten, ‘is rekenen... De mensch, die in den natuurstaat het leven enkel naar de uitspraak der zinnelijke natuur zich niet tot zonde rekent, begint bij het ontwaken zijner zedelijke natuur, dat leven, als strijdig met hetgeen hij naar aanleg en bestemming zijn moet, zich zelven als zonde toe te rekenen. Die zedelijke toerekening bestaat dus wel degelijk op deterministisch standpunt. Vat men echter de toerekening op sensu forensi (54), dan behoort ook dit begrip tot het wettelijke standpunt, en moet, even als het wettelijk schuldbegrip, met het wettelijke standpunt zelf ter zijde gesteld worden... De volkomen zedelijke mensch, “die als hij gescholden werd niet wederschold en als hij leed niet dreigde,” rekende zijnen vijanden hunne zonden niet toe’ (blz. 233). Wat de verandwoordelijkheid aangaat, ze is volgens hem ‘de verpligting om te antwoorden op de vraag, waarom men zoo gehandeld heeft.... Op zedelijk gebied is verantwoording hetgeven van antwoord aan zich zelven op de vraag, of onze handelingen den toets der rede kunnen doorstaan....
Verantwoordelijkheid is dus de gehoudenheid om zijne daden voor de regtbank der rede te regtvaardigen’ (blz. 239).
Hoekstra gaat nu voort om zich op de justitie (55) te beroepen, en betoogt dat deze niet te verzoenen is met het determinisme (blz. 311 vv.). Scholten volgt hem ook op dat gebied (blz. 291 vv.) en betoogt dat het ware criminele regt

{==692==} {>>pagina-aanduiding<<}
niet met het indeterminisme verzoend kan worden. Koorders ‘veroorlooft zich in 't voorbijgaan de verklaring af te leggen, dat de paragraaf, die de heer scholten aan “het criminele regt” heeft gewijd, hem meer uit dan op de hoogte schijnt’ (blz. 37, noot 1). In dit verslag wordt geheel dat twistgeding ter zijde gelaten omdat de weg der empirie hier geheel verlaten wordt. Is het determinisme niet in overeenstemming te brengren met het strafregt, welnu de schuld kan zeer goed aan het strafregt liggen en dit bewijst dus niets tegen het determinisme. Of kan het indeterminisme niet in overeenstemming worden gebragt met het strafregt: 't bewijst om dezelfde reden niets tegen het indeterminisme. Summum jus summa injuria (56) is nog niet zoo bijzonder dwaas en ontoepasselijk een gezegde ge worden.
Van oneindig hooger gewigt is 't als hoekstra over de volstrekte algemeenheid der zonde handelt. Hij erkent haar, hij geeft toe dat ze niet toevallig kan wezen (blz. 317), doch kent daarom nog geenzins aan 't determinisme het regt toe om zich op dit feit te beroepen. ‘Van waar het kwade of de zonde?’ vraagt hij. Zelf staat hij verlegen met de beandwoording dier vraag, haalt de paradijsgeschiedenis aan en betoogt dan dat adams eerste overtreding geene zonde was (blz. 319): want ‘zal een daad zedelijk toerekenbaar zijn, dan moet zij de volgende kenmerken in zich bezitten: dat zij volbragt is: 1o objectief gelijk of ongelijk aan de zedewet; 2o met vrijen wil; en 3o met (reeds aanwezige) kennis van goed en kwaad’ (blz. 322).
Daar nu echter eerst op adams daad (het eten van de verbodene vrucht) de kennis des goeds en des kwaads kon volgen (blz. 319), ontbrak het derde kenmerk aan adams handeling: derhalve was ‘zijn onregt nog geene toerekenbare zonde...; maar nu verder verkrijgt elke volgende soortgelijke daad of het willend vasthouden aan de vroegere daad het karakter van schuldig stellende zonde (blz. 324). Dat de mensch,’ zoo gaat hij dan, van de noodzakelijkheid en algemeenheid der zonde sprekende, voort, ‘in 't algemeen tot daden verviel die met de zedewet in strijd zijn, is hoogst

{==693==} {>>pagina-aanduiding<<}
natuurlijk en kon wel niet anders; maar dat hij na ontwaakte zedelijke bewustheid deze of die bepaalde zonden pleegde, dat hij de magt der eens begonnen zonde niet wederstond, dat is niets dan zijn eigen schuld, en wel in dezelfde mate meer zijne schuld als zijne zedelijke bewustheid hooger ontwikkeld was (blz. 328). Als men dan vraagt: “Van waar voortdurend de volstrekte algemeenheid der zonde?”... dan antwoorden wij: dit is alleen te verklaren uit de aangeboren praedispositie (57) tot zondigen’ (blz. 330). De magt der zonde daaruit aanvankelijk ontstaan, vervolgens versterkt door het doen des kwaads, is echter niet zóó sterk of ‘de mensch kan bij vasten wil het Veto (58) der rede plaatsen tegenover de stem der begeerlijkheid, en haar overwinnen’ (blz. 332). Scholten verklaart het noodeloos hoekstra te volgen in alles wat hij in deze bladzijden schreef. 't Is hem genoeg, dat hij de algemeenheid der zonde niet als een gewrocht van den vrijen wil, maar als eene noodzakelijkheid beschouwt. ‘Maar,’ vraagt hij (blz. 185), ‘hoe is daarmeê te rijmen... ‘de mensch kan bij vasten wil het veto der rede plaatsen tegenover de stem der begeerlijkheid?’ en op bl. 328: ‘niettegenstaande die praedispositie, is het ‘zijn eigen schuld dat hij de magt der eens begonnen zonde niet weêrstond?’ Is het zijne eigene schuld, kon hij dus willen de zonde wederstaan en werkelijk elke bijzondere verzoeking overwinnen, waarom kleeft dan die schuld op allen, en met welk regt wordt in dit geval de algemeenheid der zonde objectief noodzakelijk
genoemd?... Behoort de zonde niet tot het gebied der noodzakelijkheid, maar tot dat der vrijheid (der willekeur) dan is zij niet noodzakelijk. Is zij daarentegen blijkens het feit van de algemeenheid der zonde, niet toevallig, maar noodzakelijk, dan kan ze geen voortbrengsel zijn van den vrijen wil, en wederlegt de heer h. met de erkenning van de ‘algemeenheid en noodzakelijkheid’ der zonde zijne stelling, dat er geen enkele zondige daad is, of zij is ter laatster ‘instantie een werk der willekeur’ (blz. 186) (59).

{==694==} {>>pagina-aanduiding<<}

Tegen de leer der algemeene zondigheid zou een grond kunnen worden aangevoerd, ontleend aan de zondeloosheid van jesus. Hoekstra echter wraakt de regtmatigheid van dien grond. Hij verklaart dat feit uit een wonder, en ontzegt het daardoor alle bewijskracht in deze zaak. Te regt? Te onregt? Scholten wijst ook hier gebreken in de redenering aan. Doch daar de indeterminist zich van dit wapen niet wil bedienen, blijft volgens hem de leer der algemeenheid en dus ook - volgens bovenstaanden gang van gedachten - der noodzakelijkheid van de zonde in haar regt. En dan?
Maar eene andere vraag doet zich aan hoekstra voor: Kan de individuele vrijheid in verband gebragt worden met de zedelijke wereldorde? Ja! zegt hij. Hij erkent dat de ‘geheele zedelijke ontwikkeling der wereld niet iets louter toevalligs, niet een speelbal van individuele willekeur kan, dat zij daarentegen eene noodzakelijke openbaring van de zedelijke wereldorde zelve moet zijn’ (blz. 345). Van den anderen kant echter merkt hij op, dat ‘de zedelijke wereld toch niet buiten de individuen bestaat, die naar willekeur zich zelven bepalen, en de geheele zedelijke wereld-ontwikkeling door middel van dezen tot stand moet komen’ (t.a.p.). Hij vindt daarin niets bevreemdends, want ‘op indeterministisch standpunt is elke afzonderlijke zonde, als werk van den vrijen wil iets toevalligs, doch volgt daaruit volstrekt niet, dat de zedelijke ontwikkeling van het menschengeslacht in haar geheel mede tot het gebied van de toevalligheid zou behooren. Het moge oppervlakkig vreemd schijnen, het is toch zeer verklaarbaar dat de som van alle toevalligheden eene noodzakelijkheid zijn kan. Immers elke eenzijdige rigting, wanneer die sterk ontwikkeld en tot eene zekere algemeenheid gekomen is, roept noodzakelijk eene tegenoverstaande zedelijke rigting te voorschijn, en daardoor blijft het zedelijk geheel in evenwigt; op deze wijze wordt bij toevalligheid van de afzonderlijke zedelijke handelingen toch noodzakelijkheid geboren, wanneer wij zien op de som van alle zedelijke daden of rigtingen te zamen (blz. 346). Zonder het te weten of dadelijk te willen werkt de mensch in dienst van een hooger doel, en 's menschen willekeur kan alleen in tegenspraak komen met bijzondere zijden van het groot zedelijk geheel, maar zij kan nooit beheerscheres worden

{==695==} {>>pagina-aanduiding<<}
van de totaliteit (60) zelve. De willekeur van den een heft de storende kracht van die des anderen op’ (blz. 348). Waartegen scholten aanvoert: ‘Wanneer dus honderd menschen eene kwade rigting willen volgen, dan is hiervan, volgens h., het noodzakelijk gevolg, dat honderd of meer anderen zullen willen den goeden of beteren weg inslaan. Maar als die laatste honderd dit noodzakelijk zullen willen, omdat de eenzijdige rigting van anderen hun anders willen te voorschijn roept, m.a.w. oorzaak wordt, dat zij anders willen en anders willen moeten, dan is immers dit willen niet vrij, niet ongedetermineerd, maar gedetermineerd door het willen van die anderen?’ (blz. 287). - ('t Behoeft geene herinnering dat de stelling ‘de som van alle toevalligheden kan eene noodzakelijkheid zijn’ reeds op zich zelve in de oogen van den fijnen en scherpen denker geene genade vond noch kon vinden.)
Eene andere bedenking tegen het indeterminisme is aan de fysische (61) wereldorde ontleend. Er bestaat buiten kijf innig naauw verband tusschen den mensch en de aardsche schepping buiten hem. Lucht en water, om slechts iets te noemen, oefenen gewigtigen invloed op den mensch. Omgekeerd oefent de mensch invloed op die beiden, wanneer hij b.v. meeren droog maakt of wouden uitroeit. Iedere zoodanige daad des menschen verbreekt derhalve den samenhang der natuur, en dat niet alleen voor een oogenblik maar voortdurend. ‘Als nu’, zooals de duitscher romang, door hoekstra aangehaald, opmerkte, ‘als nu tallooze vrije wezens op elken oogenblik en op tallooze plaatsen op oneindig verschillende wijzen werkzaam zijn, zoo moet daardoor op elken oogenblik en overal en op allerlei wijzen de zamenhang der natuur verbroken worden, ja in plaats van zamenhang moet er eene onbegrijpelijke verwarring van verschijnselen en bewegingen ontstaan, die elkander zonder wet of regel kruisen’ (blz. 356). - ‘Is deze gevolgtrekking juist, dan zeker is ‘er geen uitweg tenzij in het volstrekt determinisme,’ erkent hoekstra zelf. 't Ligt dus voor de hand dat hij zal trachten haar te ontzenuwen. Daartoe voert hij vier gronden aan. 1o De mensch bewoont de aarde niet toevallig en dus

{==696==} {>>pagina-aanduiding<<}
is hij voor haar, en zij voor hem geschikt. Is dit zoo, ‘dan ligt reeds hierin opgesloten dat de moederlijke natuur, daarom dat zij zulke kinderen gebaard heeft, niet voor vernietiging’ (door hen nl.) ‘heeft te vreezen, maar dat omgekeerd de willekeur der menschelijke daden juist binnen zulke grenzen beperkt zal zijn als noodig is voor de harmonie (62) der natuur zelve’ (blz. 357). 2o Daar de som van alle toevallige daden zelve niet iets toevalligs is, zijn ‘de menschelijke daden verdwijnende grootheden die den zamenhang der natuur onmogelijk kunnen verbreken’ (t.a.p.). De natuur laat zich door den mensch niet dwingen, integendeel moet de mensch bij haar ter schole gaan om haar door hare eigene krachten aan zich dienstbaar te maken (blz. 358). 3o ‘De mensch moge doen wat hij wil, hij ontrukt aan geen enkel stofdeeltje ook maar de geringste zijner immanente (63) krachten, hij verandert geen enkel element (64) in een ander element, en al zijn willekeurig handelen gaat dus buiten de wetten der natuur om’ (t.a.p.) 4o ‘Moet men niet vergeten dat er in de menschelijke maatschappij zelve een evenwigt-herstellende kracht heerscht, waardoor het maatschappelijk geheel paal en perk stelt aan de willekeur der afzonderlijke menschen... Alleen in het ondersteld geval dat louter willekeur of caprice (65) reuzenwerken tot stand brengt, dat wij b.v. enkel uit luim maar overigens volstrekt doelloos zeeën droogmaakten, wouden uitroeiden, enz., zou men van ingrijpen en storen kunnen spreken. Maar dat ondersteld geval bestaat in de wezenlijkheid niet’ (blz. 359). - ‘Met die
erkenning (no. 4 nl.) gaat echter de indeterminist weder op het gebied van het determinisme over, daar hij een wil erkent die door een doel... beheerscht en in beweging gebragt wordt,’ zegt scholten (blz. 291). Tegen den tweeden grond beroept hij zich op het bovengezegde (blz. 289) (66). De kracht van den eersten wordt wel eenigzins gebroken door het feit dat er ontaarde kinderen bestaan. De derde doet weinig af: niet enkel verandering, ook verplaatsing der stof

{==697==} {>>pagina-aanduiding<<}
kan storend inwerken. Men denke aan de gevolgen der droogmaking van polders op den gezondheidstoestand van aangrenzende streken.
Met het oog op de vraag: in welk verband staat de vrijheid van wil met de continuïteit van het zedelijk leven? handelt hoekstra ten slotte over de zondige habitude. Eerst toont hij aan dat er in de zondige habitude continuïteit is, en wel eene zoodanige ‘die niet alleen in één zondige rigting zich openbaart, maar waardoor de meest opposite (67) zonden zich aan elkander schakelen’ (blz. 363), zooals b.v. wellust en wreedheid in den oosterling. Vervolgens betoogt hij dat die ‘geheime en verborgen verwantschap van schijnbaar opposite zonden niet op een verborgen gemeenschappelijk beginsel wijst, waarvan de twee tegenover elkander staande zonden de openbaringen zijn’ (blz. 363 vv.). Want ‘zondigen is beginselloosheid’ (aangezien o.a. iets eerst dan een beginsel wordt als het volkomen in 's menschen bewustheid en in zijnen wil opgenomen is, en verstandsverduistering altijd de zonde aankleeft (blz. 366)) ‘en staat teregt over het handelen uit beginsel’ (blz. 366). Hij verklaart haar: uit eene inwendige tweespalt, ontstaan uit de heerschappij der zelfzucht. ‘De zelfzucht, als zijnde de zucht om alle waarlijk gevoelde of ingebeelde behoeften te bevredigen voert... tot deze zonderlinge tegenspraak dat zij zelve niet bevredigd worden kan zonder ook eene zekere bevrediging te vergunnen aan neigingen, die eigenlijk verloocheningen der zelfzucht zijn’ (blz. 367). Zoo kunnen zelfzucht en zelfverloochening, of gulheid samengaan. Ook ‘gaan zonde en deugd dikwijls onmerkbaar in elkander over’ (blz. 369). Nu is 't echter ‘onmogelijk dat dingen die uit volstrekt tegenover elkander staande beginselen voortvloeijen, onmerkbaar in elkander overgaan. Komt nu de deugd uit beginselen voort, en kleeft tevens elke zonde iets goeds aan, zonder
hetwelk die zonde niet zou kunnen bestaan (hoogmoed en fierheid, toorn en verontwaardiging, gierigheid en zorg, verkwisting en mildheid), dan volgt daaruit dat wij aan de zonde een eigenlijk beginsel ‘moeten ontzeggen’ (blz. 370). Er is dus geen zondig charakter, of een zondige wil, die zich zelven gelijk blijft of stand-
{==698==} {>>pagina-aanduiding<<}
vastig is, omdat er geen beginsel van zonde kan zijn (t.a.p.). Derhalve is er ook bij erkenning der zondige habitude daarin geene volstrekte continuïteit. Want de eene zonde vindt een tegenwigt in de andere, de zonde van den eenen mensch in de wilsdaden en neigingen van de overige menschen, bovenal in het geweten. ‘Daarom kan elke zondige habitude, gelijk zij door willekeurige wilsdaden gesteld is, ook door wilsdaden, zoo niet opgeheven, althans ten deele van hare determinerende kracht beroofd worden... altijd echter is tot die verandering de factor van den vrijen wil volstrekt onmisbaar.’ (Want) ‘uit de zonde zelve komt niets dan zonde voort, en onmogelijk het goede, tenzij door middel van het wilsbesluit, waardoor men van de zonde afstand doet of waardoor men het nieuwe leven (niet uit de zonde, maar uit zich zelven) begint in overeenstemming met het geweten’ (blz. 372). Verder gaat hij aantoonen dat ‘zelfs de betrekkelijke continuïteit der zonde alleen daarom mogelijk is, omdat de zonde altijd gebonden is aan het goede, ja niets anders dan het goede zelf in misvormde gestalte’ (blz. 373). Zoo onderstelt haat de gelijktijdige aanwezigheid der liefde. ‘Is nu elke zonde aan het goede gebonden, dwingt de onveranderlijke zedelijke natuur van den mensch hem om het kwade in 't afgetrokkene te haten, terwijl de zondaar zelf alleen voor zich uitzondering wil zijn, maar toch zich zelven veroordeelen moet, dan is de toestand van den zondaar geheele disharmonie... (68) 1o. disharmonie van de zonde uit zich zelve (en deze voert bij ontwikkeling tot vernietiging van elke bijzondere zonde), en 2o. disharmonie van de zonde met 's menschen... innigst wezen (en hierin ligt de mogelijkheid tot volkomen overwinning van alle zonden (blz. 381). Hier op aarde kan reeds de voortgezette dienst van ééne of enkele zonden den mensch tot zedelijke ruïne maken, zoodat voor hem de bekeering niet meer mogelijk schijnt... Maar die... ellende kan niet eindeloos voortduren omdat 's menschen wezen onvernietigbaar is; daarom is het einde van den vreeselijken weg der zonde noodzakelijke bekeering, ja de eeuwige ellende zelve moet de barenswee zijn der wedergeboorte tot eeuwig leven’ (blz. 383).

{==699==} {>>pagina-aanduiding<<}
Zoo poogt hoekstra aan te toonen èn dat er geene volstrekte zondige continuïteit is, èn dat het geloof aan eene eindelijk volkomene zegepraal van het goede met het indeterminisme kan samengaan. En dan, na de voltooijing van zijn gebouw werpt hij weder 't gereedschap weg, om zich met het zwaard in de hand tegen het determinisme te keeren. ‘Het determinisme moet òf volstrekte continuïteit van het zondig leven leeren, en op dit standpunt zou er van eigenlijke wedergeboorte geen spraak kunnen zijn, tenzij een deus ex machina (69) die continuïteit afbreke. Of het moet de zonde beschouwen als niets dan een minus (70) van deugd; dan zeker moet ook op deterministisch standpunt dat klein beginsel van deugd zich uit kracht van de idee’ (het wezen) ‘dat in ons gelegd is, tot volmaaktheid ontwikkelen: maar dat is toch geen apokatastase of wederherstelling (71) in een normalen (72) toestand die streng genomen volgens het determinisme ook in de periode van zonde niet gestoord of verbroken was (scholten, L.d.H.K., II, 507). Het
determinisme brengt de anthropologie (73) aan de theologie (74) ten offer; eene theologie die zulk een offer vraagt kan, naar mijne overtuiging, onmogelijk de ware zijn en is zeker niet die van jezus en de apostelen’ (blz. 384 v.).
Scholten verbaast zich over deze gevolgtrekkingen. Met hoekstra 't gevoelen toegedaan dat de zonde geen beginsel is, en herinnerende dat zij dus niet iets positifs maar iets negatifs (75) is, schrijft hij: ‘Bestaat er mitsdien geen positief kwaad beginsel, dan kan ook de mensch het kwade niet

{==700==} {>>pagina-aanduiding<<}
willen, alleen omdat hij het zoo wil, terwijl hij terzelfder tijd in zijne magt zou hebben evenzeer het goede te willen, maar hij doet de zonde, omdat, bij gebrek aan zedelijke ontwikkeling, de lagere driften noodzakelijk heerschappij voeren, en de mensch, bij gebrek aan geestelijke magt, om met paulus te spreken, zich aan de wet Gods niet onderwerpen kan en dus, zoolang die toestand van gebondenheid voortduurt, het goede òf niet òf nog niet in genoegzame mate kan willen... Bij de voorstelling van den vrijen wil, volgens hoekstra, bestaat er geen gebrek, geene zedelijke onmagt, geene gebondenheid hoegenaamd, maar bezit de mensch de volle magt om het goede evenzeer als het kwade te kunnen willen. Aan den wil als wil ontbreekt niets... Op de vraag...: ‘wáárom wil de één het kwade de andere het goede, kan hier niet geantwoord worden: omdat de een niet of minder, de andere wel of meer zedelijk ontwikkeld is, want, beiden kunnen hetzelfde evenzeer willen als niet willen... Hier ligt dan de oorzaak van de zonde in den wil zelven dus in iets positiefs’ (blz. 189). Wat voorts hoekstra gezegd heeft over de onmogelijkheid van eene volstrekte continuïteit van de zonde in iederen mensch stemt hij mede toe, maar ‘vraagt alleen: met welk regt kan dit op indeterministisch standpunt gezegd worden? Dat de zondaar, hoe verhard, zich eindelijk bekeeren kan, volgt uit den vrijen wil, maar dat hij zich bekeeren moet, heeft geen zin dan in de veronderstelling, dat er op zijnen wil vroeg of later determinerende oorzaken... zullen inwerken, die in het eind zijne bekeering noodzakelijk maken. Hier wordt dus de eindelijke bekeering onder de causaliteitswet (76)
geplaatst en mitsdien het vrije, d.i. volgens h. door niets veroorzaakte willen geloochend. Elders zegt de schrijver: ‘de bekeering “is aanvang, geen continuïteit,”’ (zoo o.a. nog blz. 372, vgl. boven blz. 698). Hier leert zij dat de eindelijke bekeering ‘het noodzakelijk product is eener oorzaak, en ontkent dus dat de bekeering aanvang is.... De ontkenning van de continuïteit der zonde hangt voorts bij h. zamen met het geloof aan 's menschen eindelijk herstel’ (blz. 282).

{==701==} {>>pagina-aanduiding<<}
Hij toont aan hoe, zooals reeds uit het bovenaangehaalde bleek, dat herstel door hoekstra - wat natuurlijk is, - aan eene oorzaak wordt toegeschreven, en gaat dan voort: ‘Zoo wordt dan eindelijk de kiesvrijheid of de mogelijkheid van anders te willen opgeheven, en de mensch, die bij ervaring de zonde in al hare ellende leerde kennen, kan in de zonde niet meer voortgaan.... Dit is determinisme en met de leer van den vrijen wil in strijd. Bestaat de vrije wil, dan moet het ook voortdurend in de magt des menschen blijven om zich niet te bekeeren (blz. 283). Het dilemma (77) is hier: òf een vrije wil en de mogelijkheid, ofschoon in verband met het toeval dat hier heerscht, niet de waarschijnlijkheid van aller bekeering, òf de zekerheid van de bekeering van allen, maar dan ook geen vrije wil, maar een wil, die, onder den determinerenden invloed der waarheid, steeds meer ten goede zich neigt en eindelijk, voor de magt der waarheid zwichtende, niets anders zal kunnen willen dan het goede en een toestand doen geboren worden, waarin de mensch niet meer zal kunnen zondigen, omdat hij het niet meer zal kunnen willen’ (blz. 284). Hierbij maakt hij nog de opmerking: ‘De heer hoekstra meent, dat de determinist van geene apocatastasis of wederherstelling spreken kan. Dit geef ik gaarne toe. Ik sta niet op het gebruik van dit woord dat Hand. iii:21 voorkomt ter aanduiding van eene herstelling aller dingen tot de oorspronkelijke paradijsvolmaaktheid, die wel in de Joodsche voorstelling, maar nooit in de realiteit (78) bestaan heeft. Liever spreek ik
van den eindelijken triumf der zedelijkheid en godsdienst. Het begrip van herstelling onderstelt een vroegeren normalen of volkomenen toestand, een staat van integriteit (79), die ook volgens hoekstra nooit in de werkelijkheid bestond’ (t.a.p., noot 1). Tegen hoekstraas beschuldiging: dat het determinisme de anthropologie aan de theologie ten offer brengt, en een stelsel dat dit doet niet dat

{==702==} {>>pagina-aanduiding<<}
van jesus en de apostelen kan zijn, verdedigt scholten het nadrukkelijk. Hij wijdt daaraan vele, zeer vele bladzijden, waarin hij over godsdienst en godsdienstige begrippen, als gebed, openbaring, profetie enz. veel voortreffelijks in het midden brengt, poogt aan te toonen dat niet het determinisme, maar juist het indeterminisme in strijd is met een zuiver godsbegrip, dat zijn godsbegrip niet pantheïstisch, maar zuiver theïstisch is (80). Hem op dit gebied te volgen, zal evenmin noodig zijn als het overige van den rijken inhoud der beide boeken (het geschiedkundig overzigt, de beschouwing der kunstenarijen om allerlei voorstellingen met het godsbegrip te vereenigen enz.) na te gaan. Want de vraag is hier niet of 'tzij determinisme, 'tzij indeterminisme zich met andere zaken rijmen laat, (ze mogen dan strafregt of christendom heeten, daarom week ook het boekjen van Dr. koorders in dit verslag allengs meer naar den achtergrond); maar tot welk dier beide stelsels men langs den weg der ervaring komen moet. Overigens mag bij de erkenning van al het voortreffelijke in Prof. scholtens werk eene opmerking van een zijner utrechtsche ambtgenooten niet verzwegen worden. Een der verdiensten van scholtens arbeid bestaat nl. hierin, dat hij niet, zooals men helaas! gewoonlijk pleegt, de woorden (de namen der begrippen) waarmede hij te doen heeft, eenvoudig voetstoots in den gewonen zin opvat, om dan daaruit gevolgtrekkingen af te leiden, maar ze eerst nagaat, ontleedt en zoo tot hunne ware beteekenis tracht te komen. Zijne opvattingen zijn daardoor dikwijls nieuw. Bij velen nu is het nieuwe
wel geene aanbeveling, en voor dezulken is de volgende aanhaling geheel overbodig. Voor hen ware 't beter Lukas v:33 vv. te lezen. Doch daar zijn er ook die tot een ander uiterste vervallen. Voor dezen sta hier het ernstig woord van Mr. c.w. opzoomer (81), wanneer hij - doch niet van determinisme of indeterminisme sprekend - zegt: dat de voorstanders van eenige leer niet zelden al den opgang dien zij gemaakt hebben alleen daaraan verschuldigd zijn: ‘dat

{==703==} {>>pagina-aanduiding<<}
zij de woorden van het volk in een geheel anderen zin nemen, dan waarin het volk zelf die bezigt. Op zich zelf zou hieraan geen ander nadeel verbonden zijn dan dat eener schromelijke spraakverwarring. Maar veel bedenkelijker wordt de zaak, wanneer wij acht geven op 'tgeen inderdaad geschiedt. Zij vangen aan met de woorden in een geheel nieuwen, vreemden zin te nemen; op dien weg verwerven zij zich onze toestemming en brengen de stem onzer bedenkingen tot zwijgen. Maar als ze nu eens zoo ver zijn, dan beginnen ze aan diezelfde woorden weêr hun oude gewone beteekenis te geven, en uit onze toestemming, alsof die, waren we op zoo iets gewapend geweest, ooit zou verleend zijn, trekken ze nu hunne gevolgen.’ Geene gedachte aan eene beschuldiging tegen scholten, als hadde hij te kwader trouw den weg ingeslagen door den utrechtschen hoogleeraar aangeduid, bewoog tot het opnemen dezer woorden. Maar die schromelijke spraakverwarring, waarvan deze spreekt, is op zich zelve reeds erg en brouwt kwaads genoeg. En opdat blijke of er geen gevaar besta dat scholtens werk daartoe aanleiding geeft, en niemand op den klank der woorden af zich overtuigd achte eer hij overtuigd is, is het ieders pligt de beteekenis door scholten aan de woorden gegeven op nieuw aan naauwkeurig, eigen, zelfstandig onderzoek te onderwerpen.

De laatste woorden werden afgedwongen door den ernst van dezen tijd, waarin weder zooveel gezworen wordt bij groote namen. Met het oog op dat treurig verschijnsel mogten ze niet weêrhouden worden, waren ze noodzakelijk. Toch werden ze met weêrzin neêrgeschreven. Niet omdat de gemaakte opmerking juist bij het spreken over scholtens werk moest worden gemaakt. Men zou dit kunnen vermoeden sedert Professor hofstede de groot de goedheid gehad heeft mij met zekere ironie ‘scholtens bewonderaar in de Vaderlandsche Letteroefeningen’ te noemen (82), een gezegde waarop ik mij gehouden acht straks te andwoorden, al vloeit daaruit, naar mijne meening, de verpligting voort om voor ditmaal den onpersoonlijken vorm, waarvan ik gewoon ben mij in mijne boekbeschouwingen te bedienen, door 't gebruik van den eersten persoon, en mijn naam-
{==704==} {>>pagina-aanduiding<<}
cijfer door mijnen naam te vervangen. - De bedoelde weêrzin heeft in geheel iets anders zijne oorzaak. Door die aanhaling van Mr. opzoomers woorden treedt mijn verslag van het gebied der beschouwing op dat der beoordeeling over, 'tgeen ik liefst vermeden had, en waarvoor ik mij had trachten te behoeden, al glipte soms de voet onwillekeurig over de grens, die beschouwing van beoordeeling scheidt. Want van hem die 't waagt als beoordeelaar van de boeken der beide hoogleeraren op te treden, zal natuurlijk in de eerste plaats andwoord gevorderd worden op de vraag: welke pleitbezorger won zijn pleidooi? En 't is juist om den genegen lezer in staat te stellen die vraag voor zich zelven te beandwoorden, dat ik mijn verslag zoo breed maakte, zoo naauwkeurig poogde te maken. Want mij aangaande, de zaak komt mij voor noch door hoekstra, noch door scholten uitgemaakt te zijn. Daar is door
scholten op anthropologischen grond te veel aangebragt, en daar kan van dien bodem zooveel worden saamvergaderd, dat het mij dwaas schijnt mij te scharen onder de voorstanders van, - ik zeg niet het gewone indeterminisme in zijn besten vorm, maar zelfs - een zoogenaamd wijsgeerig indeterminisme, zoolang het niet bevredigender is dan dat hetwelk hoekstra voorstaat. Van de andere zijde echter blijft het mij onmogelijk eene plaats te kiezen onder de belijders van het volstrekte determinisme, al wordt dat het zedelijke of zedelijk-godsdienstige geheeten, en als zoodanig zelfs door sommige tegenstanders erkend. Want hoe zuiver opgevat, voor mij blijft er iets stuitends in de gedachte, dat God mij zou doen lijden voor hetgeen Hij zelf mij gedwongen heeft te zijn of te doen. Dit toch volgt regtstreeks uit het determinisme. Men oordeele! Wat ik doe en wat ik ben, daartoe ben ik gedetermineerd. Door wien of waardoor? Ten slotte natuurlijk door God. Ben ik nu slecht, dan ontstaat, vroeger of later is geheel onverschillig, in mij dat nameloos gevoel van ellende 'twelk paulus Rom. vii:14-24 met eene meesterhand heeft geschetst. Dat gevoel kan mij, zal mij in 't vervolg ten zegen gedijen: ik stem dit toe. Maar voor den oogenblik, en wie weet hoelang? is 't een onbeschrijfelijk vreeselijk lijden. Doch ook dit heeft God in mij gewerkt. Slotsom: God doet mij lijden voor 'tgeen Hij zelf gewild, verordend heeft dat ik zijn zou, m.a.w. voor 'tgeen Hij zelf mij heeft gemaakt.

{==705==} {>>pagina-aanduiding<<}
't Is mij wel niet geoorloofd deswegen met mijnen vrijmagtigen Maker te twisten. Maar 't is mij evenmin mogelijk bij die ervaring en die overtuiging Gods regtvaardigheid te erkennen, ook al wordt die, volgens scholtens voorstelling, beschreven als ‘het zijn overeenkomstig hetgeen Hij als God behoort te zijn’ (blz. 370). Daarom kan ik zelfs 't meest veredelde determinisme niet aanhangen. Doch ook met het indeterminisme in zijnen tegenwoordig hoogsten vorm niet bevredigd, ben ik overtuigd dat het indeterminisme nog nader onderzocht moet worden, dat in de grondslagen van het determinisme nog eene dwaling schuilt, en dat ik de waarheid moet blijven zoeken: met Prof. hofstede de groot, - schoon dan ook op mijnen eigenen zoo even aangewezenen grond, en in de hoop eener meer bevredigende slotsom te vinden dan de zijne, - mij verzettende tegen scholtens ‘òf determinisme óf indeterminisme: een derde wordt niet gegeven’; indien hij namelijk niet den nog niet ontdekten maar den thans edelst geachten vorm van het determinisme bedoelt. Bij dat besef, bij die overtuiging, met één woord in dien toestand moet ik mij van een oordeel over den uitslag van den strijd onthouden. Maar nu door den gegevenen wenk ten aanzien van scholtens geschrift eene eerste schrede op het veld der beoordeeling is gezet, gebiedt de billijkheid ook eene tweede te doen. Zijn werk moet nu nevens dat van zijnen tegenstander worden geplaatst, opdat de schijn worde vermeden als moest de opmerking over scholtens boek strekken om een blaam op zijnen arbeid te werpen, een schijn die zou kunnen ontstaan wanneer ik verzweeg welken indruk hoekstraas arbeid op mij maakte. Zoo word ik, het oordeel opschortend over den uitslag van den strijd, gedwongen het uit te
spreken over de wijze waarop hij werd gevoerd. In dit opzigt echter schijnt mij geene aarseling mogelijk. Het boek van hoekstra getuigt van zijne opmerkingsgave, toont wat rijken schat van ervaring hij verwierf door haar getrouw gebruik, verrast menigwerf door de geestrijke wijze waarop hij het waargenomene poogt te verklaren. Maar 't is van den anderen kant wanordelijk, verward, duister, brommend, onlogisch. Wanordelijk: wanneer b.v. in weêrwil zijner eigene afkeuring van de aprioristische methode, aan zijne zelfstandige empirische uiteenzetting eene afdeeling ‘over de aprioristische en

{==706==} {>>pagina-aanduiding<<}
bepaaldelijk theologische ontwikkeling of bestrijding van de leer der menschelijke vrijheid’ vooraf gaat, en daarin reeds kritik wordt geoefend op grond van feiten wier bestaan nog bewezen moet worden; - wanneer blz. 48-62 de ‘bepaling van eenige psychologisch-ethische begrippen die met de leer der vrijheid onafscheidelijk zamenhangen’ wordt gegeven en nogthands eerst veel later (blz. 268 vv.) de leer der habitude wordt ontwikkeld, of de behandeling van 't begrip charakter blz. 58-62 wordt aangevangen en blz. 268 vv. voortgezet; - wanneer hij hetgeen hij over de eerste menschen wil opmerken, blz. 220 vv., en wat hij van 't geweten zeggen wil, blz. 235 aanvangt, maar niet uitwerkt om 't later weder op te vatten: het eerste blz. 317 vv., het andere blz. 300 vv.; of wanneer hij, gelijk telkens geschiedt, niet naar hetgeen reeds behandeld is, maar naar hetgeen nog zal worden behandeld verwijst. Verward: wanneer hij zich vragen ter beandwoording voorstelt, maar bij 't zoeken naar de oplossing telkens zijdesprongen maakt, van allerlei bijeenbrengt en beschouwt, dat wel met de zaak die in behandeling is in verband staat, maar vooraf had moeten ontwikkeld, of indien vooraf ontwikkeld nu als uitgemaakte stelling eenvoudig aangevoerd had moeten worden; zoodat het den lezer groen en geel voor de oogen wordt en de draad hem telkens ontsnapt. Brommend: wanneer hij met groote, hooge, holle woorden schermt gelijk op zoovele plaatsen geschiedt. 't Getal der aanhalingen wies reeds te ontzettend, om bewijzen voor deze beschuldiging in te brengen. Doch hare regtmatigheid bleek misschien overvloedig als hoekstra in de vorige bladzijden sprekend werd ingevoerd. Zoo niet, men leze plaatsen als b.v. blz. 6, 50, 108-111, 125, 143 v. enz. enz., waar de taal wordt gesproken welke de engelschen met den naam van ‘humbug’ bestempelen. Duister: omdat het wanordelijk, verward en brommend is. Onlogisch: als hij zegt dat
adams ‘eerste met de zedewet strijdige handeling onregt was en toch geene zonde’ (blz. 323 v.); - of dat de som van verschillende toevalligheden iets noodzakelijks kan zijn’ (blz. 346); - of als hij het geweten nu eens een medeweten (blz. 245), straks een regter (bl. 300) noemt; - of als wedergeboorte, bekeering eerst aanvang (niet veroorzaakte daden) zijn (blz. 290, vgl. blz. 111) om daarna wel veroorzaakte daden te worden (blz. 383); -

{==707==} {>>pagina-aanduiding<<}
of als hij telkens en telkens weder uitgaat van zijne beschouwing aangaande den vrijen wil als factor der wordende zedelijkheid, werkzaam bij wendingen in het zedelijk leven, tenzij eenige zedelijke rigting ons tot waarachtig charakter geworden is, zonder in 't oog te houden dat het geval waarin dit ‘tenzij’ zou ontbreken, slechts bij een zeer klein gedeelte van ons geslacht (de voorbedachte schurken en de geheel verdierlijkten) denkbaar is. Letten we op dit alles, dan wordt hoekstraas boek een pakhuis, volgetast met veel en velerlei goeds, doch waarin juist de overmaat der aanwezige voorwerpen het binnenvallend licht onderschept, zoodat zelfs de eigenaar het pad bijster wordt in zijn magazijn. Aan de zwarigheden uit dit alles ontstaan worde 't dan ook toegeschreven, dat de aankondiging van zijn werk traag ter hand genomen, lang verschoven, spâ verschenen is. Bij scholten daarentegen is alles helder, ordelijk, streng logisch, doorzigtig als glas en snijdend als diamant. Ook bij verschil van inzigt moet men erkennen dat zijne redenering klemmend is, en wordt daardoor genoodzaakt de oorzaak des verschils niet in de sluitreden maar in de grondstellingen te zoeken, zoodat men zelfs bij wraking van 't punt van uitgang nogthands de redenering daarop gebouwd bewondert. In één woord: hoekstra maakt den indruk van een reus die, sterkgebouwd en reeds daarom te duchten, nog daarenboven met tal van wapenen ter verdediging en aanval zich heeft omhangen, doch juist door 't wigt zijner rusting en de overmaat van zijn geweer in zijne bewegingen wordt belemmerd; - scholten daarentegen dien van een man van niet minder athletischen bouw, die echter meer vaardigheid met lichaamskracht vereenigt, alles versmaadt wat hem hinderlijk zou kunnen wezen, zich ligter maar met oneindig meer naauwlettende keuze wapende, en thands met valkenoog den tegenstander bespiedend
telkens diens zwakke plaatsen bemerkt. En is hij ook niet de syrische krijgsknecht die in 't wilde zijn pijl wegschiet, mikt hij, schoon bang noch angstig toch zorgvuldig, als die diens krijgers treft echter zijn schicht schier altijd tusschen den gesp en 't pantser. Daarom: al bevredigt mij scholtens slotsom evenmin als die van hoekstra, - al erken ik veel te danken te hebben zoowel aan het boek des laatstgenoemden als aan dat van zijnen bestrijder, - al zou ik wenschen dat beiden

{==708==} {>>pagina-aanduiding<<}
ons wilden verrijken met eene anthropologie geheel op empirischen grondslag opgetrokken en zonder polemik volbouwd: - ik moet mijne ingenomenheid met scholtens werk boven dat van hoekstra betuigen, op gevaar af van wederom met zekere minachting scholtens bewonderaar genoemd te worden. Bewondering laat zich even weinig als liefde gebieden, tenzij dan door hetgeen ons bewondering of liefde waardig voorkomt. Treedt Prof. hofstede de groot in zijne ‘Voorlezingen over de opvoeding des menschdoms door God enz.’ als de schriftgeleerde op die oud en nieuw uit zijnen schat te voorschijn brengt, en als de volksleeraar die rijke geschiedkundige kennis, echte populariteit en warmen vromen ernst in zich vereenigt, dan schaar ik mij onder zijne bewonderaars. Treedt hij of hoekstra daarentegen op als handhaver van den vrijen wil, en komt dan hunne verdediging; mij niet gelukkig voor, terwijl scholtens bestrijding van dit leerstuk, al kan ik mij met zijne slotsom niet geheel vereenigen, mij in menig opzigt voortreffelijk voorkomt, dan mag ik niet slechts, maar dan moet ik hofstede de groot en hoekstra de hulde onthouden die scholten toekomt. Alleen die bewondering behoeft niet blind te zijn. Ze mag dat niet wezen. Doch ten opzigte der Initia was zij dat niet. Had de groninger hoogleeraar mij de eer aangedaan van mijn verslag voor dat boek, waaruit hij aanleiding nam tot den speldprik, geheel te lezen, dan zou hij dit zelf hebben moeten erkennen. Want dan zoude hij hebben gezien, dat ik hier en daar, o.a. bepaaldelijk ten aanzien van het leerstuk over den vrijen wil, van scholten verschilde en dat niet verborgen heb (83). Of niet mijne bewondering voor dit nieuwe werk des hoogleeraars mede vrij bleef van blindheid en slaafschheid laat ik gerust aan de beoordeeling van onpartijdigen over, voor mij zelven bewust dat ik daarnaar althands getracht heb. Blinde, slaafsche bewondering ware al eene wonderlijke hulde aan den man wien ik het boven allen dank, dat ik van geen ander gezag dan dat der waarheid de geldigheid erken.
Alkmaar, october 1859.
van heijst.






{==709==} {>>pagina-aanduiding<<}

Nieuwe Jaarboeken voor Wetenschappelijke Theologie, onder Redactie van Dr. D. Harting, Pred. te Enkhuizen. Tweede Deel. Eerste en Tweede Stuk. 1859. Te Utrecht, bij Kemink en Zoon. 1859. In gr. 8vo. 432 bl. f 4 - :

De Nieuwe Jaarboeken voor Wetenschappelijke Theologie zijn dan voor goed gevestigd, en hebben regt op den wensch naar langdurig bestaan en voorspoedige ontwikkeling. Reeds bij de aankondiging van het Eerste Deel openbaarden wij onze ingenomenheid met deze onderneming van den geleerden en ijverigen Dr. d. harting, en hoopten dat hij in staat zou worden gesteld tot hare voortzetting, ofschoon wij niet schroomden vrijmoedig onze aanmerkingen meê te deelen op haren aanvankelijken uitslag. Die aanmerkingen, vooral wat betreft het opnemen van te weinig beteekenende of ten minste voor het meerendeel der lezers te weinig belangwekkende stukken, gelden nog altijd eenigermate de ons nu toegezondene gedeelten van den tweeden jaargang, ofschoon wij met genoegen hierin vooruitgang bespeuren en met veel meer ingenomenheid het tweede dan het eerste stuk hebben gelezen.
Dr. harting zelf opent de rij der opstellen met een, dat den titel heeft: ‘1858. Een terugblik.’ Wie zou niet gaarne onder geleide van den bekwamen en bezadigden man, de dingen die de godgeleerdheid in 1858 opleverde, gadeslaan? Maar wie zou na de lezing van zijn ‘terugblik’ ook niet teleurgesteld zijn? Meerendeels ontvangt gij eene beschouwing van hetgeen eene wet op het hooger onderwijs aan de godgeleerdheid verschuldigd is, van welke beschouwing gij het verband met 1858 zeker niet inziet, terwijl alleen ter loops de strijd tusschen determinisme en indeterminisme, de bewegingen der ‘moderne theologie’ en het staken van Ernst en Vrede aangeroerd worden.
Hierop volgt eene voortzetting en voltooijing van het stuk over ‘de Chronologie der Evangeliën’, door g.w. stemler. Zijn resultaat is, dat de zaak niet hopeloos staat, maar dat hij zich bereid acht, om naar de beginselen, hier blootgelegd, het leven van jezus, naar volgorde gerangschikt, uit te geven. Op aller toestemming mag de geleerde man niet hopen, maar aller dankzegging mag hij vorderen.

{==710==} {>>pagina-aanduiding<<}

Niet alzoo de Heer h.c. rogge, die de bijdragen zijner vruchtbare pen over johannes uytenbogaert met nog eene kleine (50 blz.) vermeerdert. Op aller erkenning van zijn ijver mag hij rekenen, maar of er 50 zullen zijn, die hem ten einde toe volgen, is bedenkelijk. Wij vertrouwen, dat de aanmerkingen niet alleen door ons, maar bijna door allen eenstemmig met ons op zijn arbeid als schrijver gemaakt, door hem zullen worden ter harte genomen.
De Boekbeoordeelingen en Verslagen worden met eene echt Leidsche aankondiging van Dr. van bell geopend. Zij behandelt den strijd van gorter en scholten en de bedenkingen van jorissen. Vooral wordt de laatste teregtgewezen, omdat hij schijnt te twijfelen aan het Christelijk karakter der moderne theologen. Mogten zij zelven dien zeker onredelijken twijfel maar niet opwekken, gelijk Prof. scholten door zijne behandeling van gorter, over wien hij wel schrijven wil, nog onlangs deed! Dr. van bell maakt van deze gelegenheid gebruik om eene onbestemde theorie van Dr. cramer te weêrleggen, en zijne dissertatie over ϕανεροῦν en ἀποϰαλύπτειν tegen gemaakte oppervlakkige bedenkingen te verdedigen. Gaarne nemen wij zijne opmerking over: ‘gelukkig, dat er evenmin eene allen zaligmakende wetenschappelijke overtuiging is, als een allen zaligmakend kerkgenootschap.’ Men zou er anders wel eens aan twijfelen of de moderne theologen het bestaan van zulk eene overtuiging ontkenden, en nog veel meer of zij het niet bestaan er van wel zoo heel gelukkig vinden.
Osiander's Commentar über den zweiten Brief an die Korinthier wordt op voortreffelijke wijze aangekondigd door Dr. t.j. van griethuysen. Tot de opname van zulke stukken wekken wij den redacteur met aandrang op. Zij zijn hoogst nuttig en bruikbaar voor den predikant, die zelfs niet het belangrijkste lezen en zien kan wat Duitschlands theologische literatuur oplevert, hetzij hem daarin gebrek aan tijd of de afgelegenheid zijner standplaats verhindert.
Gaarne maakten wij even gunstige melding van Dr. van eyk's recensie van zaalberg's Biddende Jezus; maar het ontbreekt, onzes achtens, den schrijver niet alleen aan de bekwaamheid om in weinig woorden veel, maar zelfs aan die om in veel woorden iets meer dan weinig te zeggen. Hoe breed is deze recensie opgezet! En wat geeft zij? Ééne aan-
{==711==} {>>pagina-aanduiding<<}
merking op den bouw van het boek, een bescheiden wensch naar eene eenigzins andere schikking... zietdaar alles op twee bladen druks.
En wat nu de overige kortere aankondigingen, bijzonder van den Redacteur, betreft, wij zouden de auteurs er van beleefdelijk willen vragen om zich op de kunst toe te leggen om in weinige woorden veel te zeggen. Of zouden korte verslagen altijd de epitheta flaauw en onbeduidend moeten dragen?
Het tweede stuk van dezen tweeden jaargang beveelt zich vooreerst aan door een opstel van Dr. a. pierson tegen een vroegeren aanval van Dr. j.i. doedes. Het is getiteld met de vraag: Ligtgeloovigheid of Kritiek? en geeft eene nadere toelichting van de Empirische kritiek. Hoe men ook over de door p. gevolgde methode denke, te ontkennen valt het niet, dat wat hij schrijft èn om inhoud èn om vorm de hooge belangstelling der theologische wereld verdient.
Een lied des vredes volgt op de dappere verdediging. 't Is w. francken, az. die het aanheft. Zijne beschouwing van ‘Lavater en channing’ is door ons met ingenomenheid gelezen en heeft bij ons de erkenning gewekt van de hoogere eenheid, die deze beide zoo zeer uiteenloopende persoonlijkheden verbindt.
Zeer ingenomen zijn wij ook met ‘Een blik op theorie en praktijk der Evangelieprediking in het hedendaagsch Duitschland’, door Dr. j.j. van oosterzee. Zoo moeten de vluggen in den lande hen, die minder vlugheid hebben in het lezen en oordeelen, ter hulp komen. Voor dergelijke voorregten - wie erkent het niet sints jaren? - geen beter dan van oosterzee. En voor de homiletiek is hij geboren, niet voor de...
Exegese? Die bedoelden wij nog minder, maar wel de dogmatiek. Anders, zoo v.o. op homiletisch en apologetisch grondgebied wil blijven, 't is ons goed; voor het exegetische zijn nog betere arbeiders. Jammer dat zij wel eens wat veel op hunne lauweren rusten, gelijk de auteur der geroemde dissertatie over σώμα en σὰρξ, Dr. griethuysen. De ‘Nieuwe Jaarboeken’ schijnen hem wakker gemaakt te hebben. Gelijk in het vorige stuk het vermelde verslag, zoo levert hij hier een ‘Onderzoek naar de denkbeelden van den Apostel paulus over het lot der geloovigen terstond na hun ontslapen’, - een

{==712==} {>>pagina-aanduiding<<}
onderzoek getuigende van zijn bekenden exegetischen tact en zijne naauwkeurigheid.
Dat Dr. s. hoekstra, bz., Theol. Prof., niet op zijne lauweren rust, behoeft geen betoog; 't zou eerder verdediging eischen, dat hij zich aan schadelijke veelschrijverij schuldig maakt. Maar vooral is het bedenkelijk, of hij goed doet met zich op exegetisch terrein te begeven, ja op het exegetisch slagveld met een tegenpartijder als Dr. j.h. holwerda. Zijn aanval op dezen geleerde heeft er ons nog niet van overtuigd, evenmin als zijne hoogklinkende woorden, b.v. over eenige bladzijden van h. dit oordeel: ‘'t Is bijna niet te gelooven, welk eene opeenstapeling van onkritiek en onbekookte stellingen die weinige bladzijden bevatten!’ Wij twijfelen niet, of de Heer h. zal zich iets dergelijks niet laten zeggen zonder er op te antwoorden en zijnen tegenstander, schoon gewapend met een aantal blinkende exegetische wapenen, terugdrijven binnen de grenzen der systematische theologie, waar hij t'huis behoort.
Verscheidene korte verslagen besluiten dit tweede stuk. Wij hebben op deze veelszins dezelfde aanmerking als op die van het eerste. Ook Dr. v.o. gaf daarin niet wat veel beteekent. En de Nekrologie van Dr. j. van gilse van harting's hand gelde toch voor niets meer dan voor eene Nekrologie.





Christelijke Weldadigheid. Jaarboekje. Proza en Poësy, Bijdragen van de Heeren: Ds. G. Barger, Dr. N. Beets, Ds. H.A.W. Brandt, Mr. I. da Costa, Mevrouw E. van Calcar, E. Gerdes, Ds. J.P. Hasebroek, H.G. Hartman, Jz., Mr. H.J. Koenen, Mej. W.J. van Ravensteyn, Ds. G.H. Sesbrugger, Ds. J.H. Sonstral. Uitgegeven ten voordeele der Vereeniging te Amsterdam: tot ondersteuning van hulpbehoevenden, het onderhoud harer bewaarscholen en de evangelieverkondiging in Suriname. Verzameld door Anna A. Bergendahl. Te Amsterdam, gedrukt bij Metzler & Basting. 1859. In gr. 8vo. XVI en 270 bl., in heel linnen, verguld op snede, f 2-50.

De titel van dit werk getuigt wat het is. Het behoort tot de verschijnselen der hedendaagsche philanthropie, die zich hier in al hare kracht vertoont. Voor 't grootste deel alleen

{==713==} {>>pagina-aanduiding<<}
den drang van het liefhebbend hart volgende, doet de familie bergendahl, wat maar hare hand vindt om te doen, naar eene opvatting van deze woorden, die Ref. niet tot de zijne kan maken. Rusteloos zijn hare pogingen om nog niet volslagen armen te ondersteunen, onvermoeid is het streven van haar en andere vrouwen om nu en dan eenige Surinaamsche negers los te koopen. Alle middelen worden in 't werk gesteld en uitgeput. Ook de literatuur wordt geëxploiteerd. Met eenige moeite is een bundeltje bijeen te krijgen, dat wel veel kost om 't zoo keurig de wereld in te zenden, maar dat toch nog altijd bij verkoop iets opbrengt, waarmeê al ligt weêr een neger kan worden vrijgekocht. Wat zullen wij van deze manier van philanthropiseren zeggen? Wij hebben te veel eerbied voor de eerste bron, waaruit zij voortvloeit, ja te veel gevoel voor het goede in eene anna bergendahl om op bitteren toon voor onze afkeuring er van uit te komen, ja zelfs om de minder edele drijfveêren, die daarbij werken, schoon bedekt voor de philanthropen zelven, koelbloedig bloot te leggen. Wie het met deze wijze van weldoen eens is, wie het goed vindt boeken die anders niet zouden uitkomen, voor een goed doel uit te geven, wie dat niet vindt uitpersen van de schijnbare weldadigheid, die schaffe zich veilig dit Jaarboekje aan. Juff. bergendahl is niet ongelukkig geweest in het verzamelen van geschikt proza en poëzij om het in één bandje te vereenigen. Beets en da costa gaven wel ieder maar een klein stukje, maar de eerste een juweeltje, en het boekske heeft alzoo toch nog meer dan hunne namen op den titel. Ook is er niets beneden het middelmatige, en behalve met de niet onaardige manier van schrijven, die de verzamelaarster zelve heeft, maken wij hier kennis met den dichttrant van de H.H. h.g. hartman, jz. en
a.j.g.s. Onder de proza-stukken is er meer dan een dat zich gunstig onderscheidt, b.v. het tweede van Mejufvr. wilh. johanna van ravensteyn, getiteld: Olivia, dat van elise van calcar, getiteld: Kinderspelen en De oude en nieuwe Whitefield, door g. barger. Ds. cohen stuart gaf ook eene bijdrage ten beste; maar opmerkelijk is 't dat zijn naam niet op den titel staat. 't Is vast bij ongeluk vergeten, maar een spotter zou kunnen vragen: ‘behoorde hij toch eigenlijk niet bij dit gezelschap?’
Wanneer Mej. bergendahl meent te moeten voortgaan met

{==714==} {>>pagina-aanduiding<<}
het verzamelen van proza en poëzij ter bevordering van menschenheil, dan hopen wij voor de eer onzer literatuur, dat zij daarin verder even gelukkig moge slagen!







Over den Eisch des Tijds en de Wetenschap als geschikt om aan dien eisch te beantwoorden. Redevoering ter aanvaarding van het Hoogleeraarsambt aan de Hoogeschool te Utrecht, den 23sten Junij 1859, uitgesproken door Dr. W.G. Brill. Leiden, E.J. Brill. 1859. In roijaal 8vo. 40 bl. f : - 50.

De Redevoering, waarmede de Hoogleeraar w.g. brill zijne taak aanvaard heeft, is een met warmte opgesteld vertoog, waarin de heerschappij van den geest over de stof als eisch des tijds gesteld, en de beoefening der taal als daaraan dienstbaar aangeprezen wordt. Voor eene ontleding is zij niet wel vatbaar. Er kunnen gewigtige redenen zijn geweest, die den spreker een algemeen onderwerp bij voorkeur deden aangrijpen; wij mogen den wensch niet onderdrukken, dat wij liever een meer bepaald en beperkt thema door den begaafden en zoo veelzijdig gevormden geleerde behandeld hadden gezien. Het kwam ons voor, dat een weinig meer betoog aan deze redevoering en ook aan den stijl geene schade zou hebben gedaan. Het ligt misschien aan ons, maar na de lezing voelden wij ons niet bevredigd. Er is iets nevelachtigs en onbepaalds, dat ons verhindert het geheel met klaarheid te overzien.
Naar de meening van den Rec. spreekt men te veel van stoomwerktuigen, spoorwegen en vooral van telegraphen, als middelen die het materialismus in de hand werken. Hij kan zich een' materialist even zoo goed in eene trekschuit als in een spoorwagen voorstellen. Het is, zoo meent hij al verder, niet zeer doordacht, wanneer michelet, die hier wordt aangehaald, door de telegraafdraden eene ziel aan de aarde wil gegeven hebben. De hoogste waarheden, die een denkende geest ontdekt op het gebied der wetenschappen, zullen wel zelden door telegraafdraden worden medegedeeld. Telegraafdraden zijn kostelijke dingen, maar zij zullen uit den aard der zaak vooral middelen zijn om tijdelijke belangen te bevorderen, middelen, gelijk aan brieven, maar in spoed eischende gevallen boven brieven te verkiezen. Toen de brievenposten

{==715==} {>>pagina-aanduiding<<}
waren ingevoerd, behoefde men veel minder tijd dan toen men op gelegenheden moest wachten. Toen men postwagens had, behoefde men zich niet van loopers te bedienen. Het is inderdaad zonderling, dat men thans zoo veel ophef maakt van 't geen slechts voortgaande ontwikkeling is van vroegere soortgelijke vindingen. Het is evenwel zoo algemeen, dat men het verklaren kan, dat ook denkende mannen van die hedendaagsche uitvindingen eene herschepping van alles verwachten. Misschien zal men later inzien, dat de maatschappelijke toestanden van den mensch daardoor wel gewijzigd, maar dat het ware wezen der menschelijke beschaving daardoor niet veranderd is. Van telegrafen verwacht ik voor de hoogere belangen van den mensch volstrekt geen gevaar, maar evenmin groot gewin.
Wat ons in deze Redevoering het meest behaagt, is de ernstige opvatting van de schoone taak, waartoe een Leeraar aan de Hoogescholen, waartoe een Nederlandsch Leeraar aan eene vaderlandsche Universiteit geroepen is; die gezindheid straalt ook vooral door in de woorden aan de verzorgers der Hoogeschool en aan de studenten gerigt.
j.v.d.h.






De herleving der Sterrekunde aan het einde der middeleeuwen. Redevoering ter aanvaarding van het Hoogleeraarsambt aan de Hoogeschool te Utrecht, den 24sten Junij 1859 uitgesproken door Dr. M. Hoek. 's Gravenhage, Gebr. van Cleef. 1859. In gr. 8vo. IV en 46 bl. f : - 60.

Den 24sten Junij van dit jaar aanvaardde de ter vervanging van den bekwamen sterrekundige oudemans, wien eene andere betrekking in de N. Oost-Indiën opgedragen was, nieuw benoemde hoogleeraar in de sterrekunde Dr. m. hoek zijn ambt met eene sierlijke rede onder bovenstaanden titel. Zij behandelt, zooals die titel aangeeft, een deel van de geschiedenis der sterrekunde, en wel meer bijzonder den tijd die onmiddelijk voorafging aan de ontdekking van America door columbus. Men vindt daarin aangetoond het belangrijke aandeel dat de sterrekunde, of wil men liever de sterrekundigen, hadden in het voorbereiden dier ontdekking, de geestkracht die columbus aan de overtuiging van den sterrekundige toscanelli ont-
{==716==} {>>pagina-aanduiding<<}
leende en waardoor hij zich in staat voelde om gedurende achttien jaren van teleurstelling en bespotting niet te bezwijken, alsmede welke diensten de sterrekunde verder aan de zeevaart bewees, waardoor de belangrijke ontdekking eerst regt vruchtbaar worden kon. De Schr. toont aan, dat in de behoeften van de zeevaart vóór en vooral na de ontdekking van America, eene der magtigste oorzaken van de algemeene belangstelling in de sterrekunde gelegen was. Onder andere oorzaken die de herleving dier wetenschap uit den eeuwenlangen slaap waarin zij na ptolemaeus gevallen was, ten gevolge hadden, worden genoemd, de behoefte aan de regeling der Christelijke feestdagen, en verder de sterrewigchelarij. Bij het aanstippen der beide laatstgenoemde oorzaken wordt er op gewezen, hoe de voorgangers der godsdienst, nadat zij eerst voor de behoeften dier godsdienst de hulp der sterrekunde ingeroepen hadden en daardoor aan hare ontwikkeling bevorderlijk geweest waren, later aan den bloei dier wetenschap velerlei belemmeringen in den weg gelegd hebben, toen deze de van haar gevraagde diensten bewezen had en hare
uitkomsten met de kerkleer in strijd kwamen. Wat daarentegen de sterrewigchelarij betreft - in zooverre zij de voedster der sterrekunde genoemd kan worden, werd de kweekeling later de moordenaar zijner voedster.
Dit is de hoofdinhoud dezer verhandeling in zooverre zij beantwoordt aan den titel, dien de Schr. daaraan schonk. Als inleiding gaat echter nog vooraf eene korte schets van de ontwikkeling der sterrekunde tot op ptolemaeus. In dit gedeelte draagt de Schr. eene stelling voor, waarvan eene nadere ontwikkeling zeker door velen, en niet het minst door Ref., gewenscht worden zou. Zij is deze: ‘de sterrekundige wetenschap is door de Grieken geschapen; op Rhodus werden hare eerste grondslagen gelegd.’ Ik wensch geen twijfel aan deze bewering, die ook door het gezag van den grooten bessel gesteund is, te berde te brengen, vooral niet in zooverre er sprake is van ‘eene wetenschap, die zich niet bepaalt tot het waarnemen der verschijnselen, maar opklimt tot hunne verklaring.’ Evenmin zou ik met grond kunnen beweren, dat de bedoelde stelling al te los weg tusschengegooid was, want voor de ruimte van eene verhandeling steunt de Schr. ze met voldoende gronden. Maar wij anderen, die gewoon waren de

{==717==} {>>pagina-aanduiding<<}
Chaldaeën, Chinezen en Indiërs als vroegere beoefenaars der sterrekunde, en de Egyptenaren zelfs als de leermeesters der Grieken te beschouwen, we zouden den wensch, den bescheiden wensch, willen uiten om eene nadere ontwikkeling der stelling. Men zou toch kunnen vragen, hoe het mogelijk was, dat eenig volk vóór de Grieken eene reeks van opmerkingen en waarnemingen gedaan hebbende, deze verzameld zou hebben zonder naar een onderling verband dier verschijnselen te zoeken en dus eene poging tot verklaring te wagen, al was die verklaring in strijd met vele andere verschijnselen, die men toen nog niet of niet in hunne juiste beteekenis kende. En evenzoo wanneer de Schr. erkent, dat de Grieken toch iets van de Egyptenaren leerden, al was het ook ‘niets dan de lengte van het jaar en de helling der ecliptica, beide tamelijk goed bepaald’, mogen we immers vragen of de kennis daarvan niet berust op verklaring van waargenomen verschijnselen, en of dit niet (volgens des Schr.'s eigen bepaling der wetenschap) tot het ligchaam daarvan behoort.
Dat de verhandeling met belangstelling gelezen kan worden, daarvan zal men zich na de gegeven schets van haren inhoud wel overtuigd houden, en sommige sterk uitgedrukte meeningen dragen er zelfs niet weinig toe bij om die belangstelling levendig te houden, ja gaandeweg te verhoogen.
Moge den nog jeugdigen Hoogleeraar eene lange en roemrijke loopbaan beschoren zijn, en de wetenschap aan wier beoefening hij zich gewijd heeft, vele vruchten plukken van zijne werkzaamheid.


a.s.





De l'influence sur quelques maladies de l'air et de l'eau de mer, d'après leur degré réciproque de température, avec trois tableaux météorologiques, par P.M. Mess, Docteur en Médecine, Chirurgie et Obstétrie, Médecin-Directeur aux établissements des bains de mer è Schéveningue. La Haye, M.J. Visser, Libraire-éditeur. 1859. 4to. 30 pagg. f 2 - :

Onder de gegevens, die de geneesheer, zoowel bij de aanwending van zeebaden, als bij de beoordeeling van de door dezen te weeg gebragte gevolgen en uitwerkselen, in aanmer-
{==718==} {>>pagina-aanduiding<<}
king nemen en behoorlijk waarderen moet, behoort ook het verschil in temperatuur, dat er tusschen de lucht en het zeewater kan plaats hebben. Dat verschil toch is somtijds zeer groot en bedraagt enkele malen tot 7 graden reaumur toe. Is dit het geval, dan moeten niet alleen lijders die hun herstel in het gebruik der genoemde baden zoeken, maar ook gezonde personen die er gebruik van maken, door een zoo groot verschil in warmtegraad, waaraan het ontbloote ligchaam gelijktijdig onder en boven water is blootgesteld, hoogst onaangenaam getroffen worden, en daarvan tevens niet zelden groot nadeel ondervinden. Bij het steeds toenemende vertrouwen, dat men in de aanwending van zeebaden stelt, verdiende die zaak een nader onderzoek en eene, ook voor onkundigen verstaanbare toelichting. De heer mess heeft op eene lofwaardige wijze aan die beiden, zoowel door de wetenschap als door de kunst gestelde eischen voldaan, en te regt geoordeeld, dat het door hem behandelde vraagstuk geheel op het empirische gebied te huis behoort, en door geene theoretische of aprioristische beschouwingen, maar alleen door naauwkeurige waarneming kan worden opgelost. Hij deelt daartoe de uitkomsten mede, door zorgvuldige, gedurende het badsaizoen van de jaren 1855, 56 en 57 bewerkstelligde, thermometrische waarnemingen opgeleverd, en meent daaraan, uit het genoemde oogpunt, te meer gewigt te mogen hechten, dewijl de weêrsgesteldheid der drie genoemde jaren een groot verschil opleverde en daarom meer geschikt was om den gemiddelden toestand der temperatuur te leeren kennen, dan als twee of meer warme zomers, gelijk laatstelijk in 57, 58 en 59 het geval was, elkander opvolgen. Kortheidshalve onthouden wij ons van de mededeeling der gewigtige en dikwijls tot aanwijzing van
vroegere dwaalbegrippen dienende gevolgtrekkingen, die de S. uit zijne, driemalen daags, telkens op denzelfden tijd, bewerkstelligde waarnemingen heeft afgeleid. Ook zou het ons te ver leiden, indien wij met hem de verkregen uitkomsten wilden toepassen op het verschil van den leeftijd der badgasten en op den aard der ziekten, tot wier bestrijding het gebruik van zeebaden wordt aanbevolen. - In een en ander geeft de S. loffelijke blijken van den lust en ijver, waarmede hij in zijne betrekking werkzaam is, en de wetenschappelijke specialiteit, die daarmede in naauw verband staat, beoefent.









{==719==} {>>pagina-aanduiding<<}

Middelburg voorheen en thans. Bijdrage tot de kennis van den voormaligen en tegenwoordigen toestand van het armwezen aldaar. Door Dr. S. Sr. Coronel, Stadsgeneesheer te Middelburg. Middelburg, van Benthem en Jutting. 1859. In gr. 8vo. XVIII en 404 bl. f 3-60.

Een zaakrijk, hoogst belangrijk boek inderdaad, dat veel meer is en geeft dan zijn eenvoudige titel: ‘Bijdrage’, belooft. Het getuigt evenzeer van een warm, menschlievend hart als van eene naauwkeurige, door juiste langdurige opmerking verkregen kennis, een helderen blik, bij schrandere onderscheiding en zuivere, vaste staathuishoudkundige begrippen. Blijkbaar kent de schrijver zijn onderwerp door en door; hij heeft zich de moeite gegeven om het in zijn ganschen omvang te overzien en in zijne geheele diepte te peilen; en wat de ontwerpen tot verbetering van bestaande kwalen aangaat - hij weet wat hij wil en noch halve maat regelen, noch utopiën, noch palliativen treft men bij hem aan. En voegt men daar nu nog bij, dat het boek overal, waar het onderwerp het slechts eenigermate toelaat, geschreven is in een levendigen stijl en met groote aanschouwelijkheid van voorstelling, - dan gelooven we, niet te veel te hebben gezegd en eene regtmatige hulde te hebben bewezen aan den schrijver.
Doch met die algemeene lofspraak is noch hij, noch het publiek gediend. De tijd is voorbij, waarin men zich in zijn oordeel over een boek - dat wil eigenlijk zeggen: ten aanzien van het al of niet koopen en lezen van een boek - leiden liet door de uitspraak van een Tijdschrift; en een auteur, die schrijft om te onderrigten en op grond van verkregen kennis van zaken voor te lichten aangaande een belangrijk onderwerp, heeft er regt op, dat de openbare boekbeoordeeling het publiek in de gelegenheid stelle om zijn voordeel te doen met het geschrevene. Trouwens, ofschoon de arbeid van Dr. coronel bepaaldelijk Middelburg betreft, en in zoover zou kunnen geacht worden van een bloot localen aard te zijn, verdient het boek echter uit algemeener oogpunt beschouwd, en ook elders door philanthropie en staathuishoudkunde behartigd te worden; en dat wel in de eerste plaats

{==720==} {>>pagina-aanduiding<<}
met betrekking tot die steden, welke met Zeelands hoofdstad in het helaas! niet zeldzame geval verkeeren van haren voormaligen bloei te hebben verloren, gedeeltelijk te moeten teren op vroegere welvaart, bij den bestaanden toestand van handel, nijverheid, enz. moeijelijk zich nieuwe hulpbronnen te kunnen openen, en de laagste volksklasse te zien gevoed door eene weldadigheid der gegoeden, die lof verdient in zoover zij uit een Christelijk-menschlievend beginsel ontspruit, maar de bezorgdheid van den staathuishoudkundigen philanthroop verdient en wekt, daar hij er een palliatief in ziet, dat dit met de meeste palliativen gemeen heeft, dat het de kwaal te onmerkbaarder, maar ook te zekerder verergert. Het ook elders behartigingwaardige van het door Dr. coronel aangaande Middelburg in het licht gestelde ligt dan ook daarin, dat het onderwerp er in zijn ruimsten omvang in wordt opgevat. Dit blijkt uit een kort verslag van den inhoud.
Na eenige algemeene aanmerkingen over philanthropie en pauperisme, met aanwijzing der voornaamste algemeene oorzaken van het laatste, geeft de schrijver eene uitvoerige en naauwkeurige geschiedenis van het armwezen te Middelburg. Die geschiedenis betreft niet alleen den loop van bloei en welvaart der stad in vroegeren en lateren tijd, maar ook wat daartoe aanleiding gaf, zoo ten aanzien van staatsgebeurtenissen als zaken van plaatselijken aard, en voorts hetgeen betrekking heeft tot levenswijze, prijzen der levensmiddelen, enz., vooral ook wat in den loop der tijden gedaan is, en hoe men het gedaan heeft, tot voorkoming van armoede en ondersteuning van behoeftigen en hulpbehoevenden, zoo door collecten als door liefdadige stichtingen, inrigting van armbesturen, enz. Dit alles is met groote naauwkeurigheid opgediept ook uit echte bescheiden, als: stedelijke verordeningen, rekeningen, enz., waarbij de schrijver de hulp van den bekwamen provincialen archivaris van visvliet erkentelijk vermeldt. Het zal naauwelijks noodig zijn te zeggen, dat geschiedenis en oudheidkunde in dit gedeelte des werks nog menige tot de hoofdzaak niet onmiddellijk behoorende bijdrage ontvangen. Meer dadelijk ligt het in den aard der zaak, dat over het policie-wezen en met name over hetgeen men de geneeskundige policie kan noemen - maatregelen in het belang der algemeene gezondheid - vrij wat licht verspreid wordt. In dit opzigt

{==721==} {>>pagina-aanduiding<<}
zijn over het algemeen de oude keuren, resolutiën en rekeningen onzer vaderlandsche steden nog te weinig onderzocht. Men komt dan somwijlen op kleinigheden, die naar de tegenwoordige denkwijze buiten de bemoeijing der policie liggen, maar toch èn als bijdragen tot de geschiedenis van het volksleven, èn als gezondheidsmaatregelen nog wel eenige opmerking verdienen. Zoo vond de schrijver dezes in de oorkonden der stad Zierikzee eene bepaling van het jaar 1450, waarbij verboden wordt het houden van een maaltijd ten huize van vrouwen, die in het kinderbed liggen. Zeer goede bepalingen vindt men ook in eene resolutie van 31 Augustus 1515 ter gelegenheid van de toen in de genoemde stad heerschende pest. Hierbij valt ons in, de aandacht der beoefenaars van geschied- en oudheidkunde te vestigen op hetgeen welligt in de archiven onzer oudste steden nog zou te vinden kunnen zijn als bijdrage tot de geschiedenis van die merkwaardige pestziekte, die 1348-1350 heerschte en onder den naam van ‘zwarte dood’ bekend is. De geleerde g.h.m. delprat heeft daaromtrent een verslag gegeven in dit Tijdschrift, 1832, Mengelw., bladz. 289-303, waarin echter slechts een paar berigten nopens ons vaderland voorkomen. Doch dit in het voorbijgaan.
Het hoofdgedeelte des boeks bestaat in de afdeeling: ‘Tegenwoordige toestand van het armwezen te Middelburg.’ Door het woord ‘armwezen’ wordt eigenlijk de meer uitgebreide bedoeling van den schrijver te eng beperkt. Trouwens hij vestigt eerst en opzettelijk het oog op de onderscheiden soorten van armen, die hij onderscheidt in: hen, die tot de arbeidende klasse behooren - neringloozen en bedeelden - en de eigenlijke proletariërs. Men vindt daar zeer belangrijke opmerkingen nopens de physieke en zedelijke eigenschappen, de godsdienstbegrippen, de voeding, de woningen, de huwelijken en dergelijke onderwerpen; alles met eene uitvoerigheid, die den opmerkzamen beschouwer kenmerkt en aan de eene zijde niets voorbijgaat wat ter zake dient, maar zich ook aan den anderen kant onthoudt van nietsbeduidende aanmerkingen, gelijk wij over het geheel den schrijver het regt moeten laten wedervaren, dat hij volkomen naar waarheid zijne critiek kenschetst als betreffende altijd toestanden, nimmer personen. Het volksleven en de volkstoestand worden hier geschilderd

{==722==} {>>pagina-aanduiding<<}
met eene waarheid, die zich, al is men nooit geweest waar het boek ons brengt, laat voelen en tasten. Hier vooral openbaart zich dat plastische der voorstelling, dat we boven vermeldden; men wordt de woningen der schamele volksklasse binnengeleid, men ziet hen als voor de oogen, en wie ooit zulks ergens in de werkelijkheid deed, dien zal het ware en onpartijdige niet ontgaan, dat in alles doorstraalt. Zoo is er, om slechts op die ééne bijzonderheid te wijzen, in het aangemerkte omtrent de prostitutie eene juistheid van opvatting, eene klaarheid en kieschheid, die niets te wenschen overlaten. En zoo onze auteur hier door waarheidsliefde genoopt wordt, een gedeelte der schuld op de hoogere standen te leggen, - in de bewustheid van ‘toestanden en geenszins personen’ op het oog te hebben, zegt hij vrijmoedig aan die hoogere standen de waarheid, voor zoover achteruitgang van de algemeene welvaart en het schrikbarende toenemen van het aantal behoeftigen aan hen is toe te schrijven. Hetgeen daaromtrent gezegd wordt, is voorwaar wel ook elders van toepassing, en indien men de oogen wil openen, ook geschikt om nadenken te wekken en verkeerdheden, bekrompenheid, eigenbaat, traagheid tegen te gaan. Maar ook het goede wordt met warmte in het licht gesteld, niet in holle uitroepingen, maar met statistieke naauwkeurigheid, die, gelijk dat van zelf spreekt, geheel en al locaal is. Doch inlichtende, en ten deele ook waarschuwende wenken vindt men in hetgeen gezegd wordt aangaande de te Middelburg bestaande inrigtingen, gestichten en vereenigingen voor weldadigheid, ziekenverpleging, enz. De inlichtingen, die Dr. coronel daaromtrent van het gemeentebestuur, de kamer van koophandel, de predikanten, de besturen der godshuizen en weldadigheids-instellingen, alsmede aan zijn stadgenoot verhulst, vroeger diaken, thans secretaris van het burgerlijk armbestuur te danken heeft, zijn inderdaad uitmuntend besteed
aan hunne, uitmuntend gebruikt aan des schrijvers zijde. Het is een geheel, zoo als te wenschen ware dat aangaande al de voornaamste steden van ons vaderland bestond.
Het laatste gedeelte van het boek wijst de middelen aan, door welke de toestand der armen zou kunnen verbeterd worden. Dat daarbij het onderwijs op den voorgrond staat, is

{==723==} {>>pagina-aanduiding<<}
al aanstonds het blijk, dat de doctor eene kwaal, wier oorzaken in de eerste plaats van zedelijken aard zijn, niet enkel met stoffelijke middelen wil genezen, hoewel het van den ‘stadsgeneesheer’ zeer juist gezien is, dat hij, waar hij de armen al niet tot welvarender bestaan kan brengen, de nadeelige gevolgen der verarming voor de gezondheid door gezondheidsmaatregelen wil voorkomen. De laatste opmerking van alle willen wij, èn omdat zij ons zoo juist voorkomt, èn omdat zij - hopen we - in ons verslag le mérite de l'à-propos heeft, overnemen:
‘Wanneer werkzaamheid en zedelijkheid meer het levensdoel van den behoeftige zal zijn, dan zal hij, bij gebrek aan middelen, van zelf teruggehouden worden op de weldadigheid der meergegoeden te bouwen en hierdoor het aantal armen te helpen vermeerderen. Ook zijne kinderen zal hij door zijn voorbeeld tot nuttige, werkzame burgers opkweeken. Dàn zullen onze mindere standen eerst rijp zijn, om de vruchten te plukken, die eens de spoorwegen in onze provincie zullen opleveren; want het tegenwoordige geslacht is er niet in staat toe: het zou weggedrongen worden door sterkere, meer bekwame en werkzame menschen. Alleen eene jeugdige, krachtige, nijvere en werkzame bevolking, in alle standen door, minder- en meergegoeden, rijken en armen, zal in staat zijn het tegen die nieuwe en krachtige bron van werkzaamheid en welvaart vol te houden.’
Inderdaad, nu de spoorwegen-quaestie aan de orde van den dag is, mag men wel wijzen op Middelburg, welks armwezen zulk een ernstig onderzoek noodig maakt, als in dit boek is nedergelegd. Middelburg is een waarschuwend voorbeeld voor elke plaats, die met kleingeestige eigenbaat er op uit is, om de voordeelen, gehoopt uit werken van openbaar nut, aan zich en aan zich alleen te trekken. Toen Middelburg in 1816 eene nieuwe haven noodig had, was het oordeel van onpartijdige deskundigen, dat zij te Veere moest uitkomen, zoo tot voorkoming van verzanding als omdat er dan twee steden mede gebaat waren. Maar neen! Zeelands hoofdstad verkoos geen gedeelte van de gehoopte welvaart aan het vervallen Veere af te staan, en - reeds na veertig jaren is Middelburg met de hand over hand meer verzandende haven bitter

{==724==} {>>pagina-aanduiding<<}
weinig gebaat (*). Waarlijk, in dit opzigt is een schip op de bank wel een baken in zee!
Ofschoon met Middelburg sedert vele jaren - hoewel in de laatste drie, vier minder - vrij goed bekend, zou de schrijver dezes echter zich niet gaarne aanmatigen, de opgaven van Dr. coronel alle in hare juistheid te beoordeelen. Men zou daartoe inzage moeten hebben van al de gebruikte bronnen, en zoover gaat de roeping van den boekbeoordeelaar wel niet. Maar dit kunnen wij in het algemeen opmerken, dat uit de ter kennis van den auteur gekomen feiten zulke resultaten zijn getrokken, die zijn boek hoogst belangrijk maken voor iederen philanthroop en staathuishoudkundige. Waar wij voor ons tot andere resultaten zouden komen, is het slechts met betrekking tot punten van ondergeschikt belang; en dat de lezer over het eene of andere niet gansch eenstemmig denkt, spreekt wel van zelf, indien die lezer zelfstandig denkt.
De uitvoering is zeer goed. De H.H. van benthem en jutting mogen meer zulke rijpe vruchten aanbieden!
O. 24 October 1859.


v.o.


Goud! Een Verhaal uit Californié. Uit het Hoogd. van Fr. Gerstäcker, Schrijver van: ‘Naar Amerika.’ Twee Deelen. Amsterdam, P.N. van Kampen. 1859. In gr. 8vo. 2, 345 en 2, 338 bl., met 2 gelith. titelvignetten. f 6-70.

Wij nijvere menschen willen zoo gaarne twee dingen te gelijk doen, dat wil zeggen met de moeite voor eene zaak noodig er twee verkrijgen. In den regel is dit niet zoo gemakkelijk als men wel denkt, maar het is toch in sommige gevallen mogelijk. Onder anderen door het lezen van dit geschrift van den veelzijdigen Duitscher; want het kan niet missen of men zal er groot genoegen uit scheppen en werkelijk onderrigt worden tevens.
Een roman is naar de schatting van velen niet veel meer dan een letterkundig stukje speelgoed, even gemakkelijk te maken als te breken. Maar even groot als het verschil

{==725==} {>>pagina-aanduiding<<}
tusschen dichters als da costa b.v. en schenkman, even groot onderscheid bestaat er ook tusschen romanschrijvers. De knoeijer, die in een roesje van eigenwaan, met eene kleine dosis verbeeldingskracht en een groot aantal gemeenplaatsen uit gelezen romans in het hoofd, ook een verhaal zamenlapt en het naar een tijdschrift zendt of afzonderlijk uitgegeven krijgt, mag niet op ééne lijn gesteld worden met een degelijken romanschrijver, die dichter is, hoewel hij in proza schrijft. Om een roman te scheppen gelijk die van gerstäcker zijn, daar behoort een leven toe, als hij gehad heeft.
Reeds als knaap trok hij de wijde wereld rond aan de hand zijns vaders, die het zwervende en ondervindingrijke beroep eens opera-zangers had. Na diens dood (1825) waren eenige leerjaren in den handel en twee jaren van studie der economische wetenschappen hem slechts de voorbereiding, om met meer vrucht reizen van grooter omvang te doen. Naar Amerika! was toenmaals zijn doel, gelijk het later de titel van een zijner goedgeslaagde producten is geworden. Daar stelden zijn karakter en zijne lotgevallen hem in staat om meer ondervinding op te doen dan tien anderen in tienmaal langer tijd. Eerst werd met ruimte het medegebragte schatje verteerd, daarop met moed een nieuw vermogentje den moeijelijk te vangen Yankee afgewonnen. Alle staten der Unie heeft hij gezien, en proeve genomen van een aantal der meest tegenstrijdige beroepen, van stoombootstoker en houthakker af tot eigenaar van een groot logement toe. En als om de afwisseling toch vooral groot genoeg te maken, heeft hij niet alleen het meer bedaarde farmers-leven geleid, maar ook geruimen tijd het wilde avontuurlijke bestaan eens jagers in de natuurwouden in het Westen.
Zoo was hij rijp geworden, en ook niet al te jong meer - 28 jaren - om op te treden als schrijver en iets te leveren dat belang kon inboezemen. Dat hij in de vijf jaren, die hij hiertoe in zijn vaderland doorbragt, opgang maakte, is niet vreemd, daar hij een fonds van kennis, ondervinding en gedachten had opgezameld, waaruit hij slechts behoefde mede te deelen, terwijl dan ook al zijne schriften - behalve enkele vertalingen - niet anders waren dan resultaten van het doorleefde en opgemerkte in het door nieuwheid frissche werelddeel, in Amerika. Maar ook de rijkste schat wordt eenmaal uitgeput, zoo er niet bij verdiend wordt. Dat begreep gerstäcker,

{==726==} {>>pagina-aanduiding<<}
en zoo ging hij nieuwe inspiraties en nieuwe onderwerpen voor zijn penseel zoeken in een tweeden grooten zwerftogt. Het was in den bloeitijd van de goudontdekkingen, de eerste phase van de goudkoorts, juist in het midden dezer eeuw, die wel zingt:

l'or n'est qu'nne chimère, 


maar het niet meent. Het mogt hem gebeuren de jonge goudstaten in Australië en Californië in hun tooverachtig ontstaan te aanschouwen en met eigen oogen te zien, en te begrijpen wat door de verwarde berigten den onbekende met die vreemde toestanden onbegrijpelijk scheen.
Maar veel zien en veel beleven is nog maar één van de vereischten om een inhoudrijken roman te schrijven. Miaauw zeggen even als de poes, al komt hij van Rome, doen de meeste menschen; in dezen tijd nu jan rap even als zijn maat op reis gaat, is men meer dan ooit in de gelegenheid dit op te merken. Töppfer verhaalt ergens van een romanlapper, dien hij op reis aantrof, die wat sneeuw op de Alpen gezien had, en denzelfden avond furore romantico aan 't smeren ging over eene lawine, hoewel hij er evenmin begrip van had als de Keizer van Oostenrijk van eene volle schatkist. Zoo hebben ook gerstäcker's reizen daarom alleen zooveel bijgedragen tot zijne ontwikkeling, omdat hij toegerust met rijke gaven en een opmerkzaam oog zijne reizen aanvaardde.
In hooge mate heeft g. de gave om geheel vreemde maatschappelijke toestanden en de meest uiteenloopende nationaliteiten en karakters juist te vatten, - de gave der opmerking in één woord. Er zijn al vrij wat geschriften over Californië geschreven, - meer dan er goudgravers rijk van daan zijn gekomen; - maar ik durf beweren, dat geen van die allen een zoo juist begrip geeft van die geheele vreemdsoortige maatschappij, van de bewoners en toestanden aldaar, als deze eenvoudige roman, waarvan het geheel verdicht is, maar wiens deelen de inwendige kenmerken dragen van zuivere waarheid te zijn. Hij schetst u den mensch zoo als hij zich vertoond heeft in dien nieuwen toestand, die een noodzakelijk gevolg was van de eigenaardige wording en zamenstelling dier maatschappij. Zoo iemand, dan heeft hij het Americaansche, het Yankee-karakter gevat, en het zoowel van zijne verkeerde

{==727==} {>>pagina-aanduiding<<}
als ook van zijne gunstige zijde doen kennen. Ook den vreemdeling, den Duitscher vooral, schetst hij, hoe vreemd hij daar staat onder die menschen, die wel allen van gelijke bewegingen zijn als hij, maar toch zoo geheel anders dan hij ze in zijn vaderland gewoon was. Geene vermaningen en raadgevingen voor den landverhuizer zullen hem zoo volledig de oogen openen aangaande hetgeen hij daar te wachten heeft - of toenmaals te wachten had - als dit levende beeld, dat deze geniale schilder hem voorhoudt.
Daarom meende ik te kunnen zeggen, dat de lezing van dezen roman even leerzaam als genoegelijk wezen zal. Want ook de eischen, die aan eene lectuur ter uitspanning gesteld worden, zijn bevredigd. Het is geene reisbeschrijving, het is een roman in den volsten zin des woords. Zelfs vrouwen - al zijn het er maar weinige, - heeft hij tact en moed genoeg, om in deze wilde maatschappij in te leiden, en al is het geene liefdeshistorie in den gewonen zin, die op het stadhuis eindigt, het liefdes-element ontbreekt er niet. Afschuwelijkheden zijn er ook, ja zelfs meer dan genoeg, maar het is zeer mogelijk, dat g. hier zijn origineel - de Californische maatschappij - slechts getrouw heeft weêrgegeven, en dat het hem gaat als sommige schilders, die slechts daarom schijnen te overdrijven, omdat zij al te trouw de natuur nabootsen.
Nu moge men mij verwijten, dat ik veel van den schrijver en weinig van zijn werk heb gezegd, ik meen er genoeg van gezegd te hebben. Want zooals g. is, zoo zijn zijne romans, en zijne romans zijn, zooals slechts iemand als hij zou kunnen schrijven. En ik meen ook genoeg gedaan te hebben, wanneer ik u opgewekt heb om dezen roman te lezen. Dat hij u bevallen zal, daaraan twijfel ik niet. Het is altijd jammer dat onze eigen literatuur zoo weinig belangrijks oplevert, en ook weinig opleveren kan, maar moeten wij dan aan 't vertalen, gelukkig dan wanneer het alleen van zulke romans is, en zoo goed geschied, - hoewel toch ook niet geheel zonder germanismen.
De uitgever schijnt in hooge mate de gave te hebben, om twee zaken te vereenigen, die anders dikwijls vechten: den smaak van het romanpubliek en de eischen der aesthetiek. Vinde hij dus in een ruim debiet zijn loon.


d - d.






{==728==} {>>pagina-aanduiding<<}

Handboekje bij het aanschouwelijk Onderwijs omtrent voortbrengselen van Natuur en Kunst, in de bewaarscholen. Te Haarlem, bij de Erven F. Bohn. 1859. In post 8vo. VIII en 64 bl. f : - 40.

Reeds sedert lang hadden vele plaatsen zoogenaamde kleinkinderscholen, waar de kleinen voor de gewone dagschool nog te jong, werden gebragt om onder zeker opzigt bewaard te worden. De eene of andere, meestal vrouwelijke, persoon, door de omstandigheden gedrongen, zette zich als schoolhouderes neder, hetwelk te gereeder kon gebeuren, daar er weinig of geene formaliteiten behoefden in acht genomen te worden, of door den invloed van medelijdende vrienden noodeloos gemaakt werden. - Hoewel deze scholen in den regel niet anders dan bewaarplaatsen waren, hebben zij zoo niet veel goeds aangebragt, dan toch menig kwaad, dat aan zich zelven overgelaten kleinen al kan overkomen, afgeweerd.
Maar wat met dat kleine volkje gedurende hun verblijf in de school aan te vangen? Ziedaar eene gewigtige vraag, wier beantwoording der theorie weinig, maar der practijk groote moeite oplevert. Dat naar eenige bezigheid voor de kinderen moest omgezien worden, werd door allen die zich hiermede afgaven, erkend, en naar de uiteenloopende bedoelingen waren die werkzaamheden zeer verschillend. Hier was men er schier alleen op uit om eene dragelijke stilte te hebben, ginds had men reeds eene bepaalde aanbrenging van kundigheden op het oog, want, meende men, wat het kind reeds in de bewaarschool heeft geleerd, is winst voor hem op de gewone school. Ongelukkige kleinen, die in hunne ontwikkeling de slagtoffers van dergelijke meeningen zijn. Hoe weldadig zou het verblijf in de bewaarschool voor hen wezen in geheel hun volgende leven, als daar eenvoudige ontwikkeling van het kinderlijke verstand hoofddoel was geweest; wanneer zij daar hadden geleerd hoe te zien, hoe te onderscheiden, hoe te hooren, hoe te spreken; wanneer zij daar op de kinderlijke vragen, hoe komt dit of dat, een kinderlijk en eenvoudig antwoord kregen, en zich geene onaangename bejegening op den hals haalden; wanneer eindelijk daar werd goed gemaakt hetgeen vader of moeder door den drang der omstandigheden of door onkunde te veel verwaarloosden.

{==729==} {>>pagina-aanduiding<<}

De taak, die wij hierbij op de bewaarschool leggen, is voorzeker niet gering, en veel behoort er toe om die naar eisch te volbrengen. Wij erkennen dit volgaarne, doch zien niet in, waarom wij om die reden de handen in den schoot zouden moeten leggen en alles aan den gewonen gang overlaten. Neen, hoe moeijelijk het doel ook te bereiken zij, de hand moet aan den ploeg geslagen worden. De eerste ontwikkeling van de kleinen is geene onverschillige zaak; zij, de grondslag van alle volgende, verdient wel dat men er zijne aandacht bij bepale - en daarom verheugden wij ons toen het bovengemelde boekske ons in handen kwam, want daarin vonden wij eene vernieuwde poging om het onderrigt op de bewaarscholen te doen worden, wat het zijn moet om aan het doel te beantwoorden.
De Schrijver geeft den onderwijzer of de onderwijzeres van een zestigtal artikelen, die voor het meerendeel in het dagelijksche leven schier ieder oogenblik genoemd worden, eenige wetenswaardige bijzonderheden op, onmisbaar om de zaak in uiterlijken vorm, in wijze van wording, herkomst, en toepasselijk gebruik 'twelk er in de huishouding van gemaakt wordt, duidelijk te leeren kennen. In alphabetische orde worden hier de artikelen behandeld, en om den lezer over de keuze dier artikelen te laten oordeelen, willen wij er eenige afschrijven: Amandelen, Anijszaad, Boekweit, Boonen, Chocolade, Erwten, Foelie, Garst, Gemberwortel, Gierst, enz. - Uit de alphabetische orde kan men opmaken, dat de Schrijver geen plan heeft gehad den onderwijzer aan eene bepaalde orde te binden. Hij kan er uit kiezen welke hem voor zijne kinderen het meest geschikt voorkomen, en die voor hen de meeste aantrekkelijkheid hebben. - Om het onderwerp meer aanschouwelijk te doen zijn, wenscht de Schrijver, dat de voorwerpen, waarover wordt gesproken, in natura aanwezig zullen zijn en den kinderen ter beschouwing worden aangeboden.
Over de wijze van uitvoering wordt niet uitgeweid; deze wordt aan den onderwijzer geheel overgelaten. Wij erkennen volgaarne dat het zeer moeijelijk zou wezen, hierin bepaalde voorschriften aan de hand te geven, omdat hier zoo veel, wij zouden haast zeggen alles, van de bijzondere omstandigheden afhangt, en het niet zoo zeer eene bloote mededeeling als wel eene bespreking van het onderwerp met de kleinen moet zijn. Dit neemt echter niet weg, dat wij bij wijze van proef eene

{==730==} {>>pagina-aanduiding<<}
behandeling van een of ander onderwerp in bovengemelden geest, zeer wenschelijk achten, omdat daaruit voor velen, die direct of indirect met deze soort van scholen in betrekking staan, zeer veel nut te trekken zou wezen.
Hoewel de vervaardiger, volgens zijne eigene verklaring, geene aanspraak maakt op de verdienste van iets nieuws over de door hem gekozen onderwerpen te leveren, zoo zal het ons aangenaam wezen, wanneer hij weldra mag ervaren, dat zijn arbeid heeft medegewerkt om het onderwijs der bewaarscholen niet verder uit te strekken, dan tot eenvoudige ontwikkeling van het kinderlijke verstand, zoodat deze inrigtingen hierdoor in waarheid eene goede voorbereiding zijn voor de gewone scholen.


Korte mededeelingen.

In den regel moet men een geschrift in zijn geheel voor zich hebben, om het te kunnen beoordeelen. Eerste afleveringen kunnen echter voorloopig worden aangekondigd. Met genoegen doen wij dit laatste ten aanzien van: Rome en de Bijbel. Handboek bij de behandeling der punten van verschil tusschen de Roomsch-Catholieke en Protestantsche Geloofsbelijdenis. Uit het Fransch van f. bungener, vertaald door c.s. adama van scheltema. Amsterdam, l. van bakkenes en comp. In 12mo. Volgens kennisgeving op den omslag zal het geheel ruim 500 bladz. groot zijn en f 1-75 kosten. De naam van bungener is een van die, door welke het ontvangen van iets voortreffelijks wordt gewaarborgd. Op het geschrift zelf komen we terug als het compleet is. Nu volsta alleen aankondiging en - hetgeen zich trouwens aangaande beiden vooruit liet verwachten - lof aan vertaler en uitgevers.

Ons volk is nog zoo weinig industriëel, dat wij het niet anders dan toejuichen kunnen dat, zelfs naast de reeds bestaande periodieke geschriften aan de Industrie gewijd, zich nog een nieuw Tijdschrift heeft geplaatst, onder den titel: De Industriëel. Tijdschrift tot verbreiding van het nieuwe en meest wetenswaardige op het gebied van Natuurkunde, Werktuigkunde, Technologie, Telegrafie, Fotografie, Meteorologie, enz. Onder Redactie van

{==731==} {>>pagina-aanduiding<<}
j.h. van koten. Amsterdam, c.l. brinkman. Maandelijks eene aflev. tegen f 3-50 de 12 is een geringe prijs voor de zeer nette uitvoering. Wij zouden eenige artikels afzonderlijk moeten bespreken, om ieder te doen zien, van hoe rijken, veel- (misschien te veel-) omvattenden inhoud het is. Daartoe ontbreekt ons de ruimte. Maar wij kunnen wel de verzekering geven, dat niet alleen de industriëlen van beroep en de landhuishoudkundigen, maar ieder die op den naam van beschaafd aanspraak maakt, dit tijdschrift moest kennen. Geene aflevering of hij zal er van zijne gading in vinden, al worden ook dikwijls specialiteiten behandeld, die alleen voor een enkel vak van practisch nut zijn. Vooral de zeer fraaije lithographiën (4 in elken jaarg.) en de in den tekst hier en daar ingevoegde houtsneden ter verduidelijking, maken het ook voor den leek zeer aantrekkelijk. En er geschiedt tegenwoordig zoo veel belangrijks op het gebied der industrie, dat men daarmede niet onbekend kan en mag blijven. De Heer Redacteur toont zich ook hier weder als iemand, die zeer goed den slag heeft om zijne kennis algemeen te verspreiden. Daarom vinde zijne onderneming een gunstig onthaal!

Krachtig was het woord, gesproken in de brochure: Eene waarschuwende stem tot allen, die Indië voor Nederland wen- schen te behouden. Rotterdam, h. nijgh. 1859. In kl. 8vo. 40 bl. Zij heeft nog al opgang gemaakt, niet alleen, omdat zij kort na de schrikverwekkende gebeurtenissen op Borneo verscheen, maar ook wijl zij in mannelijke en - bij schrijvers over Indië een zoo verwaarloosd punt - in goede taal, de vele gebreken schetst (meer niet), waaraan ons Indisch bestuur lijdt. Waarom zijn die vele stemmen ter waarschuwing, die tegen dat bestuur al aangeheven zijn, tot nog toe als van roependen in de woestijn geweest? Omdat de koloniale opposanten meestal aan voortvarendheid te veel hebben, wat de oud-koloniale partij er te weinig van heeft. Men moest wat meer in het oog houden van hoe ontelbaar vele zijden de handen der regering gebonden zijn, en van wat onberekenbare gevolgen vele geeischte verbeteringen zouden kunnen zijn. Zoo is ook dit geschrift wat te veel onder den indruk van de laatste paniek voor onze O.I. Bezittingen geschreven, die nu gelukkig al weêr merkelijk bedaard is. Er is nog veel te doen in Indië,

{==732==} {>>pagina-aanduiding<<}
maar wij moeten bedaard vooruit werken. Om echter aan het volk eenig begrip te geven van dat vele dat daar nog gedaan moet worden, daartoe heeft deze brochure van een der zake bij uitstek kundige eene meer blijvende waarde dan alleen voor het oogenblik.

In den Jaargang van 1858, No. II, hebben wij berigt gegeven van Dick Tarleton, door j.f. smith. Dat was een vervolg-roman, en wij beloofden den romanlezers op de hoogte te houden als dat vervolg ook in onze taal zou zijn overgezet. Dit is nu - of eigenlijk reeds voor eenigen tijd - geschied, met een werk, dat een nieuwen titel draagt: Crowshall, enz., in twee Deelen. Alkmaar, h.j. van vloten, 1858; maar dat even goed Dick Tarleton Dl. III en IV had kunnen heeten. Het is zooals het vorige was, en zal ruimschoots die lezers bevredigen, die geboeid, gespannen willen worden door overvloed van avonturen en afwisseling. Men moet echter niet zeer veel smaak hebben, als men er zoo onzinnig hoog mede wegloopt, als de vertaler in zijne opgewonden voorrede. Dat hopen wij - voor ons Nederl. publiek, dat het geval niet zal zijn; maar aan Leesgezelschappen, die zoo wat hun volkje kennen, kunnen wij het als wel geene fijne specerij, maar toch als bruikbare en krasse peper aanbevelen.

Het was nog in dezen Jaargang (Boekbesch., bl. 91-93), dat een gunstig oordeel geveld werd over Mabel Vaughan. Door de Schrijfster van ‘De Lantaarnopsteker’. Uit het Eng. II Dln. f 2-50. De wensch toen uitgesproken, dat ‘eene uitgave in kl. 8vo., en geschikt voor een boekgeschenk aan dames, weldra door de wakkere uitgevers in den handel gebragt’ zou worden, is nu reeds vervuld. Van buiten zien die twee deeltjes er zeer net uit, maar druk en papier hebben de verklaring wel eenigzins noodig die in de woorden goedkoope uitgave op den titel opgesloten ligt. Dat kan echter den lof niet verminderen, die toen aan dit lieve en toch degelijke boekje is toegezwaaid. Wij verwijzen daarnaar, want het zou overbodig zijn, dien hier te herhalen.

De Reeks van Brieven, aan ieder, die hen lezen wil, te Tiel, door de Wed. wermeskerken, uitgegeven, waarvan wij bl. 755 van den vorigen Jaarg. den eersten en tweeden bespraken, is met den 10den Brief gesloten. Zij waren dikwijls aardig genoeg, om het jammer te vinden, dat de Schrijver waarschijnlijk niet door genoegzaam debiet is aangemoedigd. Maar aan den anderen kant troosten wij ons met de gedachte, dat wanneer dezelfde Schrijver zich op een degelijker werk dan zulke belletristische vlugschriften toelegt, hij geest en losheid - eene niet te versmaden deugd in ons land - genoeg heeft, om meer genoegen van zijne pen te hebben, en meer nut er mede te doen.







{==733==} {>>pagina-aanduiding<<}

Boekbeschouwing.

Aart en Oorsprong der Christelijke Godsdienst. Voor Nederlanders bewerkt door Titus (naar Dupuis). Met platen. Te Amsterdam, bij F. Günst. 1859. In gr. 8vo. XXXIX en 390 bl., met 5 gelith. platen. f 3 - :

Het stelsel van dupuis behoort reeds lang tot de geschiedenis der wetenschap. Zooals bekend is, wilde hij alle godsdiensten der wereld tot zonne-vereering herleiden, en trachtte hij aan te toonen, dat alle mythen, inzonderheid de zoogenaamde mythen der lijdende godheid, zonne-mythen waren. In dit stelsel ligt veel waarheid. Wil men de oorspronkelijke beteekenis van vele persoonlijke, inzonderheid beschavingsgodheden, zooals herakles, theseus, dionysos, opsporen, dan zal men ongetwijfeld in hen de zon, of liever in hunne geschiedenis den loop van dat hemelligchaam erkennen. Had dupuis zich tot deze aanwijzing bepaald, hij zou een groote dienst aan de godsdienststudie hebben bewezen. Nu echter heeft stelselzucht hem verleid, om eene algemeene wet te maken van 't geen als bijzondere opmerking, en binnen zekere grenzen, volkomen waar was. Uitsluitend hangende aan den vorm der mythen, beweerde hij dat alle godsdienst niets anders dan, meest opzettelijk vermomde, zonnedienst was. Indien men echter de godsdiensten der menschheid wil kennen, is het niet genoeg op de vormen te letten. Vormen blijven, vooral op dit gebied, meestal dezelfde. Maar de geest verandert, en daaraan kent men de eigenaardigheid eener godsdienst. Herakles moge oorspronkelijk niets anders geweest zijn dan de Melkart der Phoeniciërs, en de Bel der Babyloniërs, de grieksche Heros is niettemin eene geheel andere godheid, behoorende tot eene veel hoogere, veel meer ontwikkelde religie dan de Aziatische.
Maar, steunde het stelsel van dupuis op geheele miskenning van de meest ontwikkelde voor-christelijke godsdiensten, - waarbij wij niet mogen vergeten, dat het gevormd werd in een tijd, toen de indische godsdienst, zoowel als de germaansche nog volslagen onbekend, de aegyptische slechts gebrekkig

{==734==} {>>pagina-aanduiding<<}
onderzocht, en de perzische alleen bekend was uit de weinig beduidende schriften van hyde, en uit de vertaling van de Zend-avesta door anquetil du perron, die slechts zelden den zin van het oorspronkelijke weêrgeeft, - de ongenoegzaamheid van dat stelsel bleek vooral toen hij 't waagde het op de joodsche en op de christelijke godsdiensten toe te passen.
Het is dat gedeelte van zijn arbeid, dat door titus voor Nederlanders bewerkt is. Deze titus verbaasde zich, dat het nederlandsche volk nog niet wist, wat door dupuis reeds sinds zoovele jaren was geopenbaard, te weten, dat ook de christelijke godsdienst, een geheel uitmakende met de joodsche, niets anders dan eene vermomde zonnedienst is. Hij vond zich dus verpligt dit verduisterde licht weêr onder de korenmaat te voorschijn te halen, en het hoog op den kandelaar te zetten. Wij zijn er hem dank voor verschuldigd. Geen boek dat zoozeer zichzelf oordeelt, als het zijne. Spreekt hij het als zijn stellige verwachting uit, ‘dat ieder geestelijke, roomsch of protestant, van de lezing van zijn arbeid zooveel mogelijk zal trachten af te schrikken, of daarvan afkeerig te maken,’ - ik voor mij zal dat niet doen. Ik vind geen heilzamer en krachtiger geneesmiddel tegen hypothesenzucht dan het lezen van zulk een zot boek. Ik raad dus iedereen aan het te doorworstelen; als hunne godsdienst iets beteekent zal ze er geen schade bij lijden.
Wij zijn evenwel verpligt de lezers van dit tijdschrift eenigermate op de hoogte te brengen van hetgeen zij in titus' geschrift zullen vinden. Daartoe weet ik niets beters, dan, met de eigen woorden van den schrijver, het resultaat zijner zoogenaamde onderzoekingen mede te deelen:
‘Wij hebben gezien,’ zegt hij, blz. 176 v., ‘dat de inhoud van het tweede kapittel van Genesis, hoeksteen van de geheele Christelijke allegorie is; dat het kwaad, dat daarin, als door de slang in de wereld gebragt, verondersteld wordt, niets anders geweest is dan de winter, met de aan haar verbonden koude en duisternis; dat zoodanig onheil alleen door de zon kon hersteld worden: dat die hersteller en verlosser derhalve geboren moest worden, en overwinnen op hetzelfde tijdperk des jaars waarop de zon geboren wordt en triompheert, en dezelfde lotgevallen moest ondervinden, welke de zon in alle zonne-eerdiensten ondergaat.’ En verder: ‘Der-
{==735==} {>>pagina-aanduiding<<}
halve heeft christus noch in zijne geboorte, noch in zijn dood en opstanding iets, dat hem van de zon onderscheidt; of liever, alleen door deze kan men de buitengewone tradities verklaren, welke tot ons omtrent zijn wezen en zijn, zijn overgekomen. Derhalve is in christus het leven der zon beschreven, en is hij een zonne-incarnatie, een zon-mensch, een God-zon. Christus en 't zonnegestarnte zijn identisch!’
Het spreekt dan ook van zelf, en opdat er bij ons geen twijfel zou overblijven, verzekert titus het herhaaldelijk, dat die christus nooit bestaan heeft, dat zelfs de eenvoudigste kern zijner historie louter verdichting is.
Het geheele bewijs van christus' identiteit met de zon rust op deze veronderstellingen: 1o. jezus christus is, volgens de Christenen, geboren op den 25sten December (op dien dag vierde Rome het feest der nooit-overwonnen zon; het geboortefeest van jezus is dus niets anders dan het feest van den winterzonnestilstand); 2o. jezus is, naar de meening van dezelfden, opgestaan op den 25sten Maart (de 25e Maart is de lente-evening, wanneer de zon de natuur hernieuwt, en haar gezag over de duisternis herneemt). Met andere woorden: de viering van het Kersfeest op 25 December en van het Paaschfeest op 25 Maart kenmerkt het Christendom als eene zonne-godsdienst, en toont de eenzelvigheid van christus met de zon.
Wij laten voor een oogenblik de onjuistheid toe, dat het Paaschfeest op 25 Maart wordt gevierd. Maar dan vragen wij: wist titus dan niet - wat in populaire boeken zelfs te lezen is - dat beide het Paaschfeest, en het Kersfeest van latere dagteekening zijn? Dat het Pascha der eerste Christenen niets anders dan eene voortgezette viering van het joodsche Pascha was, waaraan zij de herdenking van jezus' opstanding verbonden? Dat dit joodsche Pascha oorspronkelijk een oogstfeest (begin van den oogst), daarna gedenkfeest van Israëls verlossing uit Egyptes slavernij, zich als van zelf eigende tot gedachtenisviering van de verlossing door den dood van christus (het oude Christenpascha sloot den gedenkdag des doods in), indien het tijdstip waarop die dood had plaats gehad, het Paaschfeest van Israël, daartoe aanleiding gaf? Dat eindelijk eerst in de tweede eeuw, toen ook Christenen uit de heidenen het Paaschfeest begonnen te vieren, de vraag ter sprake kwam, of het niet beter ware, het Pascha niet ter-
{==736==} {>>pagina-aanduiding<<}
zelfder tijde met de Joden, maar op een Zondag te houden, eene vraag, die na veel twistens eerst op het Concilie van Arles (314) in den laatstgenoemden zin werd beslist; doch dat de viering van het feest op een Zondag zelfs in 341 nog niet algemeen was?
Was het hem voorts onbekend dat de viering van het Kersfeest van nog veel later dagteekening is, want dat daarvan omstreeks het midden der 4e eeuw de eerste sporen voorkomen, en wel in eene enkele gemeente? Dat daartoe de 25e December gekozen werd, was alleen op voordragt van de gemeente te Rome, daar anderen den 20sten Mei, den 19den of 20sten April, den 5den Januarij voorsloegen. Zeker is het, dat het feest van de nooit overwonnen zon op die bepaling niet zonder invloed bleef. Het Kersfeest zal wel opzettelijk op denzelfden dag bepaald zijn. Want reeds toen openbaarde zich de neiging der katholieke kerk om het heidensche te verchristelijken, en in de oude vormen den nieuwen geest te gieten; eene neiging, die, hoe verderfelijk ook, dit zamenvallen van het heidensche met het christelijke feest genoegzaam verklaart.
Al de bewijzen, die dupuis aanvoert tegen de oorspronkelijkheid der christelijke godsdienst, en die hij uit enkele overeenkomsten tusschen later ingestelde christelijke en heidensche feesten, en andere overeenkomsten in de leer der Drieeenheid geput heeft, hebben niet de minste kracht, omdat noch die feesten, noch dat leerstuk tot het wezen, het eigenaardig kenmerkende des Christendoms behooren.
Even dwaas is het en even weinig gegrond, als de schrijver de christelijke godsdienst telkens voorstelt als een uitvloeisel van de perzische of zoroastrische godsdienst, ja haar zelfs eens (blz. 8) ‘de Mithraïsche sekte’ (mithras was een perzische zonnegod) noemt, ‘algemeen bekend onder den naam van de Christelijke godsdienst.’ Geen onpartijdige wetenschap zal ontkennen, dat het verkeer met Perzië in en na de babylonische ballingschap zeer groote wijzigingen in de godsdienstbegrippen der Israëlieten gebragt heeft, en dat de groote verbreiding der mithras-vereering in het romeinsche rijk niet zonder invloed op de roomsch-katholieke kerk is gebleven. Hoeverre die invloed zich heeft uitgestrekt, moet nog door een naauwkeurig kritisch onderzoek worden uitgemaakt. De Zend-
{==737==} {>>pagina-aanduiding<<}
Avesta is nog te weinig verklaard, en de godsdienstleer der Perzen daarom nog te gebrekkig bekend, om uit onze kennis daarvan reeds genoegzaam zekere resultaten te trekken. Hoe weinig kritisch dupuis daarbij nog te werk ging, kan daaruit blijken, dat hij de gansche Zend-Avesta aan zijne bewijsvoering ten grondslag legt, en zijne bewering dat de joodsche godsdienst uit de perzische geput is, voornamelijk staaft met bewijzen uit den Boendehesh, een deel der Zend-Avesta, dat wel eenige oude bestanddeelen bevat, maar eerst in den tijd der Sassaniden (van 226 na chr. geb.), in de Huzwareshtaal, en dus zeker meer dan drie eeuwen na het sluiten van den Kanon des O.T., en geruimen tijd na het openbaar maken der N.-T.sche geschriften, is opgesteld. Titus schijnt over 't geheel niet te vermoeden dat de godsdienstwetenschap sedert dupuis, ik zeg niet gevorderd, maar beoefend is. Hij spreekt in naam der wetenschap, en gevoelt zich in zijne roeping als haar priester (!) zoo verheven, dat hij verzekert de Christenen ‘geheel als
onwetende ideën- en letterdieven ten toon gesteld te hebben, na ze naakt te hebben uitgekleed’; waaraan hij deze liefelijke uitspraak toevoegt: ‘Het eenige wat hun toebehoort, is de onafgebroken reeks van misdaden door hunne geestelijkheid gepleegd, en de vergrijpen dezer tegen de menschheid.’
Laat ons, bij wijze van nalezing, de wetenschappelijkheid van dezen nieuwen Sionsbestormer, dezen titus den kleine, van naderbij bezien en uit eenige kleine voorbeelden, eenige uit vele, aantoonen. De man heeft onder anderen de volgende ontdekkingen gemaakt, of liever de volgende ontdekkingen van dupuis weder opgewarmd. Hij spreekt van eene sekte van origenes, wier bestaan tot nog toe niet bekend(!) was (bl. 17). Hij zegt u met zekerheid te weten dat de goede moordenaar ter regter- en de booze ter linkerzijde van jezus gekruisigd werd (bl. 33), iets hetgeen lukas nog niet wist. Hij heeft ontwijfelbare berigten, dat het Sabeïsme (waarmeê hij de sterrendienst bedoelt; het Sabeïsme was geheel iets anders; men zie daarover chwolsohn, Die Ssabier und der Ssabeismus, II Th., en vergelijke Prof. veth in 't Bijbelsch Woordenboek art. Sterren) door de voorouders der Joden beleden werd. Hij maakt eene vergelijking tusschen de twaalf Apostelen van christus, en de twaalf teekenen van den dierenriem, de secondaire

{==738==} {>>pagina-aanduiding<<}
geniussen, beschermgeesten dier teekens en de 12 groote goden der Romeinen, en gelooft niet dat die overeenkomst toevallig is (blz. 91). Dat de geboorte en de opstanding van jezus te middernacht hebben plaats gehad, verzekert hij als stellig, waaruit blijken zou dat het te Jeruzalem in April al omstreeks middernacht begon te lichten (Matth. xxviii:1). En zoo gij nog niet wist dat het aegyptische woord Orus of Horus (een Zonnegod of liever de Nijl-Delta) verwant is met het hebreeuwsche en fenicische Ôr, licht, dan kan titus met dupuis u dat zeggen.
Soms verlaat onze nederlandsche wijsgeer de hand van zijn leidsman, en dan weet hij u nog veel verbazender dingen te verhalen. Zoo bewijst hij kortelijk dat jezus de zon is, op de volgende wijze: Jo. xi:9 wordt de zon het licht der wereld genoemd, en op eene andere plaats van 't zelfde evangelie wordt aan jezus diezelfde naam gegeven, ergo! Hij maakt zich de kritiek gemakkelijk op deze wijze: ‘Zoroaster wordt voor een tijdgenoot van mozes gehouden, en door sommigen (nog sterker!) voor denzelfden persoon; - wanneer nu het cosmogonisch gedeelte van den Pentateuch eerst na de Babylonische ballingschap is geschreven, volgt er van zelf uit, dat de Joodsche cosmogonie aan die der Perzen ontleend is; (wanneer, ja!) - zijnde deze zoo niet van zoroaster, dan toch van een veel vroeger tijdperk afkomstig, dan dat der Babylonische gevangenis.’ Wij zagen straks dat de Perzische Cosmogonie, de Boendehesh, eerst in het begin der 3e eeuw na chr. geb. is opgesteld. Hij schijnt voorts te meenen, dat Keizer juliaan in 't Fransch heeft geschreven, daar hij diens hymne aan de zon steeds aanhaalt als Hymne au soleil, hetgeen bij dupuis stond. Eindelijk heeft hij aan zijn werk een Register van eigen maaksel toegevoegd, dat eenige niet min opmerkelijke bijzonderheden bevat (boven en behalve de tallooze menigte spelfouten): te weten dat door de vermenging van het Esseïsme met de Mithraïsche inwijding het christelijk leerstelsel ontstaan is; dat herodotus 84 jaren later geboren is dan men gewoonlijk meent, nl. 400 j.v. chr. geb., en dat hij Aegypte, Griekenland en Italië bereisde, schoon men altijd gemeend heeft dat het geen bereizen van een land kan heeten als men zich in
eene plaats van dat land vestigt; dat jupiter eigenlijk is zamengesteld uit Jaô en pater, waarmede de verkeerde meening van nieuwere geleerden, als zou jupiter niets

{==739==} {>>pagina-aanduiding<<}
anders zijn dan het Sanskr. Dyauspitar, geheel wordt omvergestooten; voorts dat de Openbaring van joannes een verslag en verklaring is van de Pepuziaansche inwijding, die haar oorsprong te danken heeft aan montanus (173 n. chr. geb.), schoon het tot hiertoe als een der zekerste resultaten van de Nieuw-Testamentische kritiek werd beschouwd, dat de Apokalypse vóór het einde der eerste eeuw, en zelfs vóór de verwoesting van Jeruzalem (70 n. chr. geb.) is geschreven. Eindelijk, om niet meer te noemen, heet damascius bij hem een historieschrijver uit den tijd van herodotus (500-450 v. chr. geb.). Nu wordt in het werk een zekere damascius aangehaald (meer bekend onder den naam van damascius damascenus), een heidensch wijsgeer van de stoïsche school, die ten tijde van juliaan, in de 6e eeuw onzer jaartelling bloeide, en dus eene zeer slechte autoriteit voor de kennis der heidensche godsdienst mag genaamd worden. Deze damascius heeft atys (een phrygischen zonnegod) een groot licht in het midden der duisternis genoemd. En wat heeft jesaja van christus (sic) gezegd? ‘Het volk dat in de duisternis wandelde, heeft een groot licht gezien.’ Waaruit blijkt, dat jesaja uit damascius gestolen heeft. Zeker om aan dit laatste eenigen schijn van grond te geven wordt nu damascius door titus tot een tijdgenoot van herodotus gemaakt, en dus tien eeuwen teruggeplaatst. Tenzij dat onze wetenschappelijke titus niet geweten hebbe wie damascius was, en er maar stoutweg een slag in geslagen heeft,
waarbij het dan ook op eene eeuw of tien niet aankomt.
Deze en dergelijke zijn de waarlijk vermakelijke fraaiheden van dit boek, dat zeker niet bestemd is om het Christendom te schaden, eene hervorming te weeg te brengen of den dageraad te doen aanlichten, ofschoon het daartoe zeker door den schrijver-vertaler in het licht werd gegeven. Een ieder leze en oordeele.


c.p.t.


Disquisitio de Ludgero Frisiorum Saxonumque Apostolo, cui accedit Commemoratio Ludgeri de S. Bonifacio atque gregorio; quam - Pro Gradu Doctoratus - in Academia Rheno-Traiectina - examini submittet Gerhardus Paris, Amstelaedamensis. A.D. XXVII M. Junii, anni MDCCLIX.

{==740==} {>>pagina-aanduiding<<}
Amstelaedami, apud H.A. Frijlink. 1859. Oct. maj. XII et 186 pagg.

Voor de onderzoekers en beminnaars onzer kerkelijke oudheid, of liever onzer oudheid in 't algemeen - want kerk en staat gingen destijds althans hand aan hand - is hier rijke aanwinst, ruim genot te rapen. Welkom in hooge mate moet hun zijn eene zóó degelijke monographie van den laatsten Apostel der Friezen, den eersten uit hun eigen midden, die den slotsteen leide tot het gebouw, door willebrord onder hen gegrondvest, en op gelijke wijze de bekeering der Westfalische Saksers voltooide, terwijl hij aan den avond zijns levens, met de zielzorg van beide volken belast, de eerste Bisschop niet alleen, maar de Stichter van het vermaarde Munster is geworden: welkom niet minder de vernieuwde uitgave der levensbijzonderheden van zijn leermeester gregorius, door ludger ons nagelaten, en behalve als historische bron, ook als 't eerste letterkundige voortbrengsel van Friesland merkwaardig, maar tot dusverre slechts in verzamelingen, als van mabillon of de bollandisten, voorhanden, en dienvolgens ten onzent naauw verkrijgbaar.
De monographie - waarbij, als eigen werk van den Heer p., we ons nu verder alléén hebben te bepalen - kenmerkten we reeds als ‘degelijk’; en voorzeker, zij verdient dit epitheton ten volle van wege hare naauwkeurije en volledige aanwending en echt critische schifting der bronnen. En daarom ook juist was er dringende behoefte aan haar, getuige b.v. bl. 242 der Gesch. der invoering en vestiging van het Christendom in Nederland van den anders zóó dóórgeleerden roijaards, waarin wij zelven, lang vóórdat het ons hier p. 154 werd aangewezen, eene ‘miserrima confusio’ der tijden hadden opgemerkt. Of nu intusschen de jeugdige criticus zich niet, naar hedendaagschen smaak, wat àl te angstvallig aan zijne,buiten tegenspraak éérste en béste, bron, ludgers leven door zijn Munsterschen nazaat altfried, gehouden hebbe, meenen we nog wel eene vraag waard te zijn. Ze is o.a. bij ons opgekomen p. 51, waar de oorsprong der gemeente, welke lebuïnus, onder geleide van marchelmus, te Wilp aantrof, ‘naar de meeste waarschijnlijkheid’ aan den arbeid van willebrord en bonifacius wordt toegeschreven; spijt de voorafgaande ver-
{==741==} {>>pagina-aanduiding<<}
melding van 't geen bij cincinnius voorkomt aangaande een vroeger verblijf van marchelmus in dienzelfden omtrek, waaruit zich, dunkt ons, het bestaan dier gemeente veel voegelijker laat verklaren, en waaraan zoowel de door gregorius, toen lebuïnus hem om een gids verzocht, aan marchelmus gegeven voorkeur, als de door dezen gemaakte schikking om zich met lebuïnus
éérst naar Wilp te begeven, vrij wat geloofbaarheid bijzet. Dus wordt ook hier en daar, b.v. p. 64 - al willen we daarom juist de feiten zelven nog niet in bescherming nemen - voor ons, die deze soort van bewijsvoering, welke slechts in enkele gevallen iets afdoet, als eene ziekte der critici beschouwen, wat te veel klem gelegd op het stilzwijgen van altfried, zonder te bedenken, hoeveel, wat óns nu hoog belangrijk toeschijnt, toenmaals min belangrijk kan geacht zijn, en hoe weinig wij ook alle andere redenen, die dit stilzwijgen kunnen veroorzaakt hebben, vermogen na te gaan.
Ziehier voorts nog eenige historische bedenkingen van anderen aard, door ons opgeteekend. - De redenering p. 2, dat de namen der latere Nederlandsohe Apostelen ‘aeque ac Willibrordi’ behooren gevierd te worden, ‘quamquam negari nequit, Willibrordum fundamenta posuisse magni aedificii’, gaat geheel niet op, tenzij men wilde beweren, dat americus vespucius even goed regt had zijn naam aan 't nieuwe werelddeel te geven als columbus. - Van de gansche dissertatie heeft Part. I, § 1, over de Friesche Apostelen vóór ludger en den kamp der Friezen met de Franken, ons wel 't minst voldaan; deels omdat het ons in steê van een pragmatisch overzigt specialiteiten levert, en dus, als bloote voorbereiding tot ludgers leven - want meer wil het dan toch niet zijn - geene regte houding heeft; deels evenzeer, omdat het, eenmaal tot die specialiteiten afgedaald, volledigheidshalve van willebrords medgezellen en van wulfram althans niet minder had moeten gewagen dan van een amandus of livinus. - In diezelfde §, p. 21, is in de aanwijzing, dat de dwaling, die willebrord, den Aartsbisschop der Friezen, tot eersten Bisschop van Utrecht heeft gestempeld, dááruit ontstaan zij, ‘quod fortuito willibrordus sedem dioecesis suae Traiecti habuerit’ de uitdrukking ‘fortuito’ al zeer ongelukkig gekozen, daar Utrecht in ieder geval niet willekeurig, maar als oudste Christenstad op Friesch gebied tot zetel des Aartsbisschops werd verheven. - P. 89 zijn

{==742==} {>>pagina-aanduiding<<}
al de verschillende verklaringen der Saksische Irminsul opgesomd, behalve juist de eenvoudigste en bijkans onbetwijfelbare: Zuil van den God Irmin (met of zonder beeld); vg. het (anders ook aan p. bekende) Woordenboek der Ned. Mythologie van l.ph.c. van den bergh in vv. Irmin en Urth. - P. 153 acht p. den bij brower voorkomenden titel van ludgers geschrift: Commemoratio de S. bonifacio atque gregorio, als die den inhoud beter zal uitdrukken, aannemelijker dan den gewonen: Vita gregorii abbatis; daar ludger zelf toch genoeg te kennen geeft, dat hij over den meester, van wiens geschiedenis hij daarom ook noch het begin, noch het einde verhaalt, alleen om des discipels wil handelt, en die tweede titel dus kenmerkender en ligt ook authentieker is dan de eerste, waarbij wij aan de emenderende hand van een naauwzienden librarius zouden denken. - Eindelijk begrijpen we volstrekt niet, waarom in de noten op gregorius' leven p. 160 de zóó plausibele verklaring van Attingohem door Achttienhoven, te vinden bij roijaards bl. 242, door p. niet is overgenomen.
Dan, wat zeggen al deze kleinigheden te zamen op een getal van 186 bladzijden? wat zeggen een paar mistastingen of verzuimen tegen een overgroot getal van ware opmerkingen en belangvolle mededeelingen? Welk een blik werpt ge, om maar eens iets op te grijpen, zoo op 't heidendom als op de kerstening van Friesland, wanneer ge hier kennis maakt met ludgers grootvader, den Frieschen Edeling wursing ado, om zijne onkreukbare regtvaardigheid door radboud vervolgd en onder de Franken Christen geworden, later door zijn vorst teruggeroepen en sinds om zijn uitgebreiden invloed op 't volk door willebrord en bonifacius om 't zeerst gezocht; of met het gezin van zijn zoon thiatgrim, ludgers vader, wiens gade, uit eene Christenmoeder, die haren echtgenoot niet dan dochters ter wereld bragt, geboren, den dood naauw ontsnapt was, welken hare Heidensche grootmoeder, in deze reeks van dochters eene straf der vertoornde Goden ziende, ter hunner verzoening haar bereid had; of ook naderhand met ludgers vriend, den blinden Frieschen zanger bernlef, die vroeger in zijne ruwe liederen der Friezen Goden en helden verheerlijkte en alzoo hun Franken- en Christenhaat aanvuurde, maar later, door ludger bekeerd en van zijne blindheid genezen, met de van hem geleerde Psalmen davids zijne landgenooten tot den

{==743==} {>>pagina-aanduiding<<}
waren God en tot zachtere zeden hielp brengen? Verlangt men, tot staving van ons gunstig oordeel, nog meer proeven? wij wijzen dan met ingenomenheid op die vele nuttige en aangename digressiën, als daar zijn over de kloosterscholen en bibliotheken, met name te Utrecht en York, over het dáár onderwezen trivium en quadrivium, over de kloosterregels van benedictus en chrodegang, en meer diergelijks, waardoor ludgers portret zich als in de lijst van zijn tijd aan ons vertoont. Voorwaar, op zulk een kweekeling mag Prof, moll roem dragen, even als deze het in zijne praefatio op hem doet. Zeer trok die praefatio ons aan, omdat het aan haren geheelen toon kennelijk is, dat inderdaad niet enkel de ‘mos, pius sane et haud exprobandus’, maar veelmeer de ‘animus gratus et memor’ den Heer p. bij de afscheidsgroeten aan zijne leermeesters toegebragt, bezield heeft. Dachten alle leerlingen als hij, er zou onder onze academieburgers niet zulk een tal van half- en kwarten ongeleerden worden aangetroffen. Al te stationaire of geïsoleerde Professoren dragen zeker een deel der schuld; maar zelfs van dezen liet zich, bij piëteit in steê van bespotting, bij zelfkennis in steê van waanwijsheid, bij solide studie in steê van oppervlakkig zwetsen, voor den aankomeling nog vrij wat wetenswaardigs opdoen; en zouden zij dàn ook zelven, onder den indruk van de vlijt en de achting hunner scholieren, er niet beter op worden? Aan den Heer p. wenschen wij uit grond onzes harten toe - en we hebben goede hope op de vervulling van dien wensch - dat hij voor Prof. moll een discipel worde als deze is voor Prof, kist, en als ludger was voor gregorius, gregorius voor
bonifacius!
Daar is nog iets in die praefatio, dat om de ongemeenheid onze aandacht trok. Denk eena, de theologant p. heeft niet enkel in de gaauwigheid wat Grieksch en Latijn geleerd, en die oude, achter de bank geschoven klassieken ook niet enkel gebruikt, om er zich een ziertje taalkennis quantum satis uit eigen te maken, maar - hoe is 't ‘op het verheven standpunt der moderne wetenschap’ ter wereld mogelijk? - hij is er Dr. hulleman nóg dankbaar voor, dat deze hem ‘Graecorum elegantiam, Romanorum animos fortes’ heeft leeren bewonderen!! Daarvoor evenwel schrijft hij dan nu ook geen Latijn met Hollandsche woorden, ook niet, alsof dáár het taal-
{==744==} {>>pagina-aanduiding<<}
schoon in stak, een kruis en kras door elkaêr gewrongen en alzoo onverstaanbaar Latijn, maar een eenvoudig, vloeijend, duidelijk, en dus een regt goed Latijn. Ware 't bij een werk als dit niet zóó moeijelijk te onderscheiden, wat van den S. zelven afkomstig en wat door hem aan zijne bronnen ontleend is, we zouden onze lofspraak gaarne met een of ander staal wettigen. Nu moeten we daarvan afzien, en integendeel, namens onze onpartijdigheid, p. met een paar exceptiën op die lofspraak lastig vallen. Vooreerst namelijk betwijfelen wij zeer, of wel iemand, zoo de zamenhang hem er niet toe noopte, onder de ‘auctoritas papalis’, p. 22, ooit verstaan zou een ‘bisschoppelijk gezag, door den paus bekrachtigd’, en niet veeleer het ‘gezag van den pauselijken stoel zelven.’ Dan hebben wij p. 149 niet al te wèl begrepen, waarom het gebruikelijke vitio vertere met in vitium verwisseld zij, tenzij misschien omdat die spreekwijze hier niet, als gewoonlijk, met een dativus, maar met een accusativus cum inf. verbonden wordt, waarbij nu evenwel o.i. 't
een zoo min als 't ander regt passen wil. En voorts is ons nog p. 71, al vatten we in 't algemeen den zin wel, de letterlijke beteekenis der navolgende periode een raadsel gebleven: ‘Nec defuerunt etiam tunc, quae saepius repetita, omnia, quae de Francis sibi monerent, odio vehementi persequentibus Frisiis, iam prope mos esset factus.’
Misschien schuilt hier wel eene drukfout onder. Zoo weinig toch het boek, zoo veel laat de uitvoering te wenschen over. Uitgesleten letter, dunne omslag, maar bovenal slechte correctie. Ja, ware ze overal zóó erg, als op p. viii-x der praefatio - waar we achter elkander benevolentiea, theologics voor theologicas, Ecclesioe, ei voor et, amrre voor amore, practerire, studeae voor studeas, od voor ad, humonitatem, faaio voor facio, aanteekenden - dan ware het geschrift er bijkans onleesbaar door geworden. Toch noteerden we ook in de verhandeling zelve nog: exortae voor exortas, p. 23; Wiho voor Wibo, p. 34; oc currunt, p. 45; rebus gestis voor res gestas, p. 69; nullo voor nulla, p. 104; sinistro voor sinistra, p. 126; ministorum voor ministrorum, p. 128.
Voor eene zóó treffelijke Dissertatie zijn de Theses ten deele wel wat mager uitgevallen.
v.p.






{==745==} {>>pagina-aanduiding<<}

Verhandeling over de Kol- of Heksekringen, ook wel Tooverkringen genaamd. Door Dr. R. Westerhoff. Groningen, Erven C.M. van Bolhuis Hoitsema. 1859. In gr. 8vo. VI en 66 bl. f : - 60.

Onder dezen titel heeft Dr. westerhoff eene Verhandeling uitgegeven, die hij den 2den Februarij 1854 hield in de vergadering van het Genootschap ter Bevordering der Natuurkundige Wetenschappen te Groningen. Wat hem aanleiding gaf, deze Verhandeling te doen drukken, deelt hij in het ‘Aan den lezer!’ dat voorafgaat, mede. Het was vooral omdat het hem - na de vervulling der leesbeurt nog duidelijker dan vroeger - gebleken was, ‘dat slechts enkelen deze groene gras- en paddestoelen-cirkels opgemerkt hadden en kenden.’ In den Tijdspiegel voor 1858 was in een levensberigt van william hyde wollaston - den eerste, die van dit verschijnsel eene op redelijke gronden steunende verklaring had gegeven - beweerd, dat er in ons land weinigen zijn, die ze niet nu en dan hebben opgemerkt. De Schr. had daarentegen slechts zeer weinigen leeren kennen, die met het bestaan der heksenkringen bekend waren, ‘en zelfs menig uitstekend geleerde, van wien men dit niet verwacht zou hebben, aangetroffen, die openhartig verklaarde, dat hij met dit verschijnsel ten eenenmale onbekend was.’
Van deze heksekringen onderscheidt w. een zestal verschillende soorten, die hij beschrijft, met opgave van die plaatsen, waar ze door hem of door anderen waargenomen zijn. Hoewel die indeeling mij toeschijnt wel gegronde aanmerkingen toe te laten, onthoud ik mij echter daarvan, omdat de Schr. waarschijnlijk niet streng zal staan op het beginsel dat hij daarbij meende te moeten volgen. Ook schijnt de orde waarin die verschillende soorten na elkander beschreven worden, niet zeer geleidelijk, maar ook dàt nader aan te wijzen, zou tot al te groote uitvoerigheid van deze aankondiging leiden, en we gaan dus even als de Schr. spoedig over tot de beschouwing der meest algemeen voorkomende - zijne derde - soort van heksekringen.
Deze soort van heksekringen, in het oog springende door een ring van hoogstaand, levendig groen gras, dat eene plek met gewoon gras begroeid, omgeeft, ontstaat door paddestoe-
{==746==} {>>pagina-aanduiding<<}
len, die men op zekere tijden van het jaar een kring om den zoom van hoog gras ziet vormen. Jaarlijks wordt die kring grooter, doordat de paddestoelen telkens verder naar buiten groeijen. Daarbij neemt dan weder hoog gras de plaats in, waar ten vorigen jare de krans van paddestoelen gevonden werd. Dat werkelijk de paddestoelen de oorzaak dezer heksekringen zijn, blijkt daaruit dat, wanneer men deze telkens wegmaait, voordat zij hunne - alleen met het microscoop zigtbare - zaden hebben kunnen uitstrooijen, de kring verdwijnt. Zóó ook wanneer men uit een gedeelte van den kring de paddestoelen wegneemt, is ten volgenden jare de kring op die plaats open. Zoover het verschijnsel, waarover allen het eens zijn. Niet zoo eenstemmig denkt men over de verklaring daarvan, dat de paddestoelen hier altijd, nadat zij als uit een middelpunt, b.v. van eene moederplant voortgekomen zijn, zich steeds verder van dat middelpunt verwijderen, in dier voege namelijk, dat zij op de plek waar zij eens groeiden, niet meer opkomen. Ook de zoom van donker groen gras, die telkens opkomt waar ten vorige jare de kring van paddestoelen groeide, levert voor de verklaring moeijelijkheden op. In vroegeren tijd schreef men, zooals de naam reeds aanduidt, deze kringen toe aan de dansen van heksen, elfen, enz. Als zoodanig maakt ook shakespeare op twee plaatsen, die de Schr. aanhaalt, gewag daarvan; de krans van paddestoelen was hem bekend; ze behooren mede tot het gebied der sage. In latere tijden heeft men een meer natuurlijken grond van verklaring voor het verschijnsel gezocht, en wollaston meende, dat deze hierin gelegen was, dat de paddestoelen bij haren groei zeer spoedig den grond uitputten, en dus niet weder opkomen op eene plek waar ze het vorige jaar
groeiden. Zij zouden bij de langzame ontbinding den grond bemesten en alzoo aanleiding geven tot den groei van het hooge, donkergroene gras, dat men altijd onmiddellijk aan de binnenzijde van den krans van paddestoelen vindt. Tegen deze verklaring brengt de Schr. nu zijne bedenkingen in het midden, en draagt verder eene andere verklaring voor. Dat wollaston's meening slechts eene schijnverklaring is, kan ook theoretisch aangetoond worden. Men mag immers vragen: hoe zal de grond door den groei der paddestoelen uitgeput worden? Wanneer er in de landhuishoudkunde sprake is van uitputting van den grond, dan ligt hieraan de doodeenvoudige regel ten grond-
{==747==} {>>pagina-aanduiding<<}
slag: waar af gaat en met bijkomt, dat mindert. Wanneer van een weiland ieder jaar het gras als hooi weggevoerd wordt en daar niets voor op het land terugkomt, dan verliest dit zijne vruchtbaarheid, enz. Maar wanneer de paddestoelen. groeijen spreiden zij, ja, hunne fijne zaden in den omtrek, maar die omtrek is toch, blijkens de geringe jaarlijksche uitbreiding van den tooverkring, zoo groot niet om daaraan zulk eene plotselinge uitputting van den grond te kunnen toeschrijven. En terwijl het in den grond verborgen blijvende gedeelte van het ligchaam der paddestoelen, bij zijne verrotting den weligen groei van het gras dat in het volgende jaar daar opkomt, ten gevolge moet hebben, begrijpt men niet waarom de paddestoelen hier niet evenzeer als in het vorige jaar zouden kunnen groeijen. Deze eenvoudige theoretische opmerking schijnt den Schr. ontgaan te zijn. Hij deelt echter proeven mede met betrekking tot dit onderwerp, die nader de onhoudbaarheid van wollaston's theorie bewijzen. Het binnenste van een heksekring werd namelijk twee jaren lang sterk bemest; toch - hoewel er nu natuurlijk niet meer van uitputting van den grond sprake kan zijn - bleven de paddestoelen geheel bij hunne vroegere middelpuntvliedende uitbreiding. Het gevolg er van was echter dat de
paddestoelen verdwenen, zooals ook andere planten uit dezelfde natuurlijke familie, b.v. de truffels, door bemesting verdwijnen.
De Schr. zoekt daarentegen de verklaring voor de wijze van uitbreiding der paddestoelen in afscheidingen door de wortels (het mycelium) dier planten, zooals hij in het algemeen die wortel-afscheidingen, die door de landbouwwetenschap der latere jaren op den achtergrond geschoven zijn, ook bij andere planten aanneemt en daarin de voornaamste reden vindt voor de noodzakelijkheid der afwisselende culturen. Met betrekking tot dit onderwerp nam de Schr. proeven en wel met Brabandsche klaver, die hem overtuigden dat uitputting van den grond op verre na niet de hoofdreden is voor die door de ondervinding geleerde noodzakelijkheid. En werkelijk, hoe veel de wetenschappelijke landbouw ook verschuldigd zij aan liebig's onderzoekingen, die in het licht gesteld hebben, waarom sommige planten op den éénen, andere planten weder op een anderen grond het weligst groeijen en de beste voortbrengselen leveren, men moet niet uit het oog verliezen, zooals misschien al te veel gedaan is, dat het op verre na

{==748==} {>>pagina-aanduiding<<}
geene verklaring geeft voor alle verschijnselen die men in de practijk opmerkt. Waarom zijn zoo vele op allezins wetenschappelijken voet ingerigte landbouw- en ontginnings-ondernemingen reeds gestruikeld? Omdat men met het abc te kennen, nog niet lezen en schrijven kan. De boeren zagen die mislukkingen en werden er door gestijfd in hunne vasthoudendheid aan den ouden slender, die zoo veelvuldige verbeteringen toelaat. Zij kenden wel niet het alphabet der natuur, maar konden toch zooveel van haar teekenschrift lezen als zij meenden noodig te hebben.
Die afscheidingen nu door de wortels der planten worden door den Schr. te hulp geroepen tot het verklaren van de groeiwijze der paddestoelen; die afscheidingen zouden nadeelig werken op den groei van nieuwe individu's van dezelfde soort. Ook bij andere planten zou ditzelfde verschijnsel zich in meerdere of mindere mate openbaren. Verder herinnert de Schr. aan eenige oudere waarnemingen, die zich inderdaad goed door de onderstelling van wortel-afscheidingen laten verklaren, zonder dat men echter, naar mijn inzien, noodwendig tot die onderstelling gedrongen is. Met de groeiwijze der champignons in het bijzonder laat zich misschien vergelijken het groeijen der korstmossen. Ook hier eene langzame uitbreiding uit één middelpunt, een gestadig grooter wordende kring, waarvan het middelpunt weldra ledig wordt, omdat de individu's, die oorspronkelijk daar ter plaatse groeiden, stierven en geene andere hunne plaatsen innamen, hoewel aan den omtrek de groei en de uitbreiding voortduurde. Hier geloof ik toch niet dat de theorie der wortel-afscheidingen (al houden we ons niet aan den eigenlijken, beperkten zin van dit woord) toegepast zou kunnen worden.
Maar in ieder geval schijnt westerhoff's verklaring van het verschijnsel der tooverkringen aannemelijker dan die van wollaston. Voldoende bewijzen voor de juistheid zijner meening heeft hij echter niet geleverd. Maar ook voor de onhoudbaarheid der meening heeft de wetenschap geene voldoende bewijzen. Wanneer eenmaal de plantenphysiologie maar een vierde van het aantal beoefenaars telt, dat zich met microscopische onderzoekingen over haren fijneren bouw bezig houdt, zal ook die zaak, willen we hopen, zeker zeer ten nutte van den landbouw, tot klaarheid komen.


a.s.






{==749==} {>>pagina-aanduiding<<}

Verhandeling over de Scheepsbouwkunde als wetenschap, zamengesteld vooral met het oog op het geheel stelselmatig ontwerpen van Stoomschepen, voor Oorlogs-Marine en Koopvaardij. Door H.J. Tideman. Amsterdam, Wed. G. Hulst van Keulen. 1859. In gr. 8vo. XVI en 346 bl., met 2 gelith. platen. f 5-40.

De voorrede van den schrijver stemt reeds den lezer gunstig voor het werk. Daargelaten den verschuldigden eerbied aan Z.K.H. den Prins van Oranje en de hulde aan ZExc. den Minister van Marine, komt de openlijke erkenning van den schrijver, dat hij gebruik heeft gemaakt van de aanteekeningen van den Hoofd-Ingenieur-Directeur voor den scheepsbouw, ons voor als een bewijs, dat hij de meerdere kennis en ondervinding van zijn chef op prijs stelt - hetgeen niet altijd plaats vindt, daar veeltijds jongeren de vruchten der ondervinding van ouderen stoutmoedig als de hunne doen voorkomen, en daardoor zich op een standpunt trachten te plaatsen waar zij niet behooren. De mededeeling in die voorrede, dat men van den lezer meer dan de eerste gronden der wiskunde veronderstelt, vindt men bij het naslaan duidelijk bevestigd, en de schrijver veronderstelt bij hen zelfs die der dynamica en integraal-rekening, waardoor de vrees ontstaat, dat bij kooplieden ten minste dit werk minder algemeen die kooplust zal opwekken, welke eene dergelijke onderneming zoo zeer verdient. Veelomvattend is de taak, welke de schrijver zich in Hoofdstuk I voorstelt in de 5 punten, op bladzijden 6 en 7 voorkomende, te behandelen, - eene taak voorzeker niet gemakkelijk. In Hoofdstuk II handelt hij over de vraag: moet men op zee zeilen of stoomen? en daar deze regelen zich hoofdzakelijk zullen bepalen tot dat gedeelte hetwelk de koopvaardijvaart betreft, vinden wij de bedekte bewering omtrent den braven koopman wel wat sterk gekleurd, als zoude zich deze niet bekreunen om de vraag, of beiden evenveel veiligheid voor de opvarenden opleveren, hetgeen wij te meer betreuren bij den schrijver te vinden, daar hij door een langdurig verblijf te Amsterdam vele kooplieden aldaar toch wel van eene gunstiger zijde had kunnen leeren kennen.
Zeer belangrijk zijn de vergelijkingen welke tot bl. 32 voorkomen omtrent oorlogschepen met hulpstoomvermogen en de later

{==750==} {>>pagina-aanduiding<<}
gebouwde met stoomvermogende beweegkracht, zoo ook tot bl. 50, waar behandeld wordt het bepalen der gevorderde snelheid, waterverplaatsing en afmetingen, en eenige niet onbelangrijke vergelijkingen omtrent de voorkeur welke ijzeren paketschepen boven houten opleveren, waarbij nog gevoegd worden eenige opgaven omtrent de kosten en uitrusting, de bemanning, enz. Tot bl. 78 behandelt de schrijver de theoriën over den tegenstand door verschillende schrijvers opgeworpen; toont de gebreken van elk dezer aan, en geeft de moeijelijkheden op om tot eene bepaalde goede theorie omtrent den tegenstand te komen. - Over de wijze van scheepsmeten sprekende, geeft de schrijver hier in korte maar ware trekken het gebrekkige dier meting aan; over de laadruimte zoo wel in ruimte of capaciteit als in gewigt sprekende, zoo wel naar de Engelsche als de hier te lande gevolgde wijze van meting, heeft het onze bijzondere aandacht getrokken daarbij vermeld te vinden, dat bij de meting van onze oorlogschepen de Engelsche nieuwe meetwijze (New, Gros, or Register tonnage) officiëel is aangenomen. Eene tabel daarbij gevoegd, welke het verschil der meting en belaadbaarheid bij Engelsche schepen opgeeft, staaft deze algemeen erkende onnaauwkeurigheid.
Over den vorm der schepen, vooral voor en achter, worden zeer belangrijke uitkomsten medegedeeld. Zoo ook omtrent de meerdere snelheid welke schepen verkrijgen door het veranderen der gedaante van die gedeelten, en verder vindt men beschouwingen omtrent de voor- en nadeelen van den ronden, regten en scherpen boeg, naar john russell, naar de door hem in het leven geroepen theorie der golflijn, waarmede de schrijver niet ingenomen schijnt, zonder daarvoor echter bepaald de redenen op te geven.
Tot de stabiliteit overgaande, op bl. 95, ontmoeten wij hier zeer ingewikkelde theoriën met formulen uit de hoogere wiskunde, welke, hoe vernuftig ook uitgedacht en door den schrijver met zorg nagegaan en bewerkt, altijd slechts als benaderingswijzen moeten beschouwd worden, en grootendeels ongeschikt voor den beoefenaar van den koopvaardijbouw, wiens wiskundige kennis, hoewel het te bejammeren is, zich meestal tot de beginselen der meetkunst bepaalt. Eene opsomming op bl. 131 van de resultaten daaromtrent, wederom met formules, ofschoon van mindere hooge wiskunde doormengd, sluit

{==751==} {>>pagina-aanduiding<<}
dit Hoofdstuk, waarin de beschouwingen, vooral omtrent de waarde door den schrijver aan het metacenter gegeven, niet onbelangrijk zijn.
Over de beschieting en stuwing worden eenige algemeene regels opgegeven, welke door de ondervinding gestaafd zijn; en wij gelooven, dat de beschouwingen, om bij stoomoorlogschepen de jagers te doen vervallen, ten einde meerdere snelheid en sterkte te verkrijgen, zoo wel aan het voor- als aan het achterschip, zeer juist zijn, zoodat ieder zich gaarne om de opgegeven redenen daarmede zal kunnen vereenigen.
Over het tuig op bl. 150 handelende, vindt men hier uiteengezet op welken grondslag de afmetingen van het rondhout moeten worden bepaald, en levert de schrijver het bewijs, dat een breed, lang tuig in de meeste gevallen te verkiezen is boven een hoog en smal, hoewel niet altijd, vooral bij zulke kustvaarders, welke langs hooge kusten of bergen varende, daardoor den wind in de zeilen zouden missen. Daarna toont hij aan, dat er eene betrekking of verhouding moet bestaan tusschen de stijfheid en het moment der zeilen, en behandelt nu de plaats van het zeilpunt, zoo wel in lengte als in hoogte, en vestigt hier bijzonder de aandacht op zeilschepen met stoomvermogen, waarbij eene eigenaardige uitdrukking wordt aangehaald van kapitein halsted, uit zijn werk Screwfleet: ‘Sailpower is the rule, steampower the exception.’
Hoofdstuk IV handelt over het in getallen uitdrukken van den vorm der schepen, en geeft eene beschouwing over het parabolische systeem van chapman, met het doel om den vorm der schepen daardoor onderling te kunnen vergelijken, waarvan eene tabel is opgemaakt van schepen (ten oorlog varende); hoe volledig die tabel ook zij, is toch hier te lande de algemeene opinie, dat men de oorlogschepen, wat de snelheid betreft, niet in vergelijking kan brengen met vele koopvaardijschepen, bijzonder die in de laatste jaren zijn gebouwd; dit vindt men ook bij de Americaansche Marine; in dat land waar de koopvaardijschepen, door den verbeterden vorm, zulk eene snelheid bereikt hebben, beweert men stoutweg, dat de Marine-schepen onvoldoende zijn, en velen als mislukt kunnen worden beschouwd.
Na het bepalen der coëfficiënten, wordt op bl. 178 behandeld wat dan nog in den vorm der schepen onbepaald blijft, als

{==752==} {>>pagina-aanduiding<<}
stuurlast, valling der stevens, gedaante van het schip onder water, zoo wel naar voren als naar achteren, gedaante of beloop der verticalen, het gedeelte boven water, het beloop der strooken, enz.
In Hoofdstuk V wordt het ontwerpen behandeld, eene werkzaamheid welke tot dus verre in de meeste theoretische werken over den scheepsbouw niet behandeld is, of niet dan onvolledig. Hieromtrent is dit werk eene zeer belangrijke en vrij volledige handleiding, altijd de oorlogschepen op den voorgrond gesteld, waartoe de tabel op bl. 188 en volgg. veel bijdraagt, ofschoon op bl. 198 en 199 dan ook van enkele koopvaardij- en stoomschepen eenige opgaven voorkomen.
Omtrent het meer ingewikkelde vraagstuk, op bl. 186, om een ontwerp te maken, zeer van alle bestaande afwijkende, dan komt er meer ondervinding, meer juistheid van schatting te pas, hadden wij, behalve de kleine opgave van den Leviathan, gaarne een voorbeeld gehad om tot handleiding te kunnen dienen, en om de krachten van den schrijver te leeren kennen.
Over de verschillende berekeningen op bl. 212 en volgg., omtrent de waterverplaatsing en het drukkingspunt, de schaal van die waterverplaatsing of der tonnemaat, van het ondergedompelde deel van het groot spant, van de oppervlakte der lastlijn, van de hoogte van het metacenter, van het moment der zeilen en het zeilpunt, zullen wij heenstappen, daar die in de meeste der werken over den theoretischen scheepsbouw te vinden zijn.
Het stoomwerktuig (bl. 230) behandelt de schrijver alleen met betrekking tot den vorm van het schip, en toont het verschil aan dat er bestaat tusschen nomineel en effectief vermogen der machines, geeft daarna de wijze aan volgens pamvour, hoe men den werkelijken door de machine geleverden nuttigen arbeid kan berekenen.
Bij het behandelen van den voortstuwer op bl. 251, stipt de schrijver eenige vereischten aan, welke de schepraderen vorderen, en somt de gevallen op waarin die gebezigd worden, om daarna de vereischten van de schroef als voortstuwer te behandelen, en wel omtrent de noodige middellijn en de plaats van aanbrengen, den spoed, het aantal bladen en de slip der schroef, alles opgehelderd door tabellen, en eindigt met het berekenen a priori van de snelheid onder stoom, een punt van

{==753==} {>>pagina-aanduiding<<}
het grootste belang, hetwelk door hem zeer volledig en naauwkeurig uit elkander gezet en met vele tabellen is verrijkt.
In een appendix geeft de schrijver eene beschouwing over het trillen of schudden van de achterschepen bij schroefvermogen, en na de redenen daarvan te hebben ontwikkeld, de volgende hulpmiddelen aan om deze ongelijkmatige werking te verminderen: vermeerdering van het aantal bladen der schroef, het geven van eene groote middellijn aan de schroef, eene diepe indompeling, en een goed geproportioneerden spoed.
Eene korte beschouwing over het roer en het sturen bij stoomschepen, eenige aanmerkingen over het gemis aan goede opgaven in de tijdschriften betrekkelijk de stoomschepen, en een vocabulaire van eenige in dit werk gebruikte scheepsbouwkundige (ook andere) termen, besluiten dit waarlijk belangrijke werk. In dit laatste komen tabellen voor omtrent het gewigt van geschut, afmetingen van eenige Engelsche jagten, wigt en beproevingskracht van kabel- en tuig-kettingen, gewigt en afmetingen van barkassen, sloepen, gig en jollen, bepaling van verschillende snelheden in Ned. el, overeenkomstige uitdrukkingen voor den druk van stoom, wigt van kabels, jijns, trossen, lijken; afmetingen, wigt en prijs van victualie-vaatwerk, afmetingen, wigt en prijs van watervaten en kisten, snelheid en druk van den wind, bestanddeelen van divers zeewater, afmetingen, oppervlakte der zeilen en hoogte van het zeilpunt van Nederlandsche en Fransche oorlogzeilschepen, Americaansche clippers, jagten en Nederlandsche oorlogschepen met stoomvermogen.
Bij het einde dezer opsommingen, en een blik slaande op den titel: Verhandeling over de Scheepsbouwkunde als wetenschap, zamengesteld vooral met het oog op het geheel stelselmatig ontwerpen van Stoomschepen, voor Oorlogs-Marine en Koopvaardij, vragen wij ons af: bevat dit werk alles wat de titel opgeeft? en dan is het antwoord: ja, ten volle. Het geheele werk draagt de onmiskenbare blijken, dat de schrijver de middelen had en den goeden weg is ingeslagen, om zich op de hoogte van den wetenschappelijken scheepsbouw te stellen, alle bronnen heeft geraadpleegd en ze opnoemt. Al wat opgegeven werd heeft hij aan zijn oordeel en ondervinding getoetst en aan de strenge wetenschap of wiskunde, om te zien of die daarmede overeenkwamen. Het stelselmatig ontwerpen is door hem in

{==754==} {>>pagina-aanduiding<<}
den zin van dat woord behandeld, en het werk levert een geheel op, dat ieder die zich den bouw, de inrigting en het ontwerpen van stoomschepen (vooral oorlogschepen) wil eigen maken, in staat stelt dit te doen. Den beginnende stelselmatig te laten ontwerpen, is aan te bevelen en doelmatig; hij wordt daardoor belet groote fouten te begaan; in lateren leeftijd en als hij meer ondervinding opgedaan heeft, ontslaat hij zich als van zelf van die knellende banden en behoudt daarvan alleen het goede. Alzoo voortgaande kan en moet de wetenschappelijke scheepsbouw den rang die haar toekomt onder de wetenschappen innemen en blijven behouden, en den practicus tot bewondering leiden.
Van harte wenschen wij den schrijver zelfvoldoening toe voor zijn moeijelijken arbeid, en hopen dat welligt nieuwe mededeeling, even belangrijk als deze, uit zijne pen mogen vloeijen.


x.y.z.





John Halifax. Uit het Engelsch door W.J. Mensing. Twee Deelen. Amsterdam, P.N. van Kampen. 1859. In gr. 8vo. f 6-70.

Als ik u een boek stuurde met het berigt er bij, dat er noch avonturen, noch intrigues in te vinden zijn; dat de hoofdpersoon een leerlooijer en het tooneel een binnenstadje is, dat ik op de kaart van Engeland niet vinden kan; dat het ter aanprijzing niet eens den naam van een bekenden schrijver op den titel draagt, maar tot ons kwam aandrijven onder de altijd eenigzins twijfelachtige vlag van het anonyme... dan zoudt gij misschien van zulk een boek geene hooge verwachting hebben en het slechts aannemen onder benefice van inventaris. - Goed, ga uwen gang, ik ben daarmede tevreden, en overtuigd dat, hoe meer gij onderzoekt, de held u des te meer zal innemen. Want dat doet john halifax; hij nestelt zich met zijn gezin in de harten zijner lezers: het is een werk waaraan men ook nog wel eens denkt, al heeft men het juist niet in handen, en ik heb er ter sluiks menig half uurtje aan gewijd, dat eigenlijk anders besteed had moeten worden.
John is een echt Engelsche type: die van den doortastenden, volhardenden industriëel, en men zou denken dat de

{==755==} {>>pagina-aanduiding<<}
Schrijver in hem de kracht van het volk had willen personifiëren, indien niet telkens in zijn voordeel werd aangevoerd hoe hij uit de aanteekeningen in zijn ouden bijbel wist dat zijn vader een gentleman was geweest.
Hoe dat zij, als de lezer kennis met hem maakt, vindt hij hem in de heffe des volks; te trotsch om te bedelen, is hij echter hongerig genoeg om een stuk brood dat hem uit een venster wordt toegeworpen, niet te versmaden, en op dezelfde plaats waar wij hem, voor den regen schuilende, voor het eerst ontmoeten, bevindt zich op dat oogenblik ook een rijk burger uit de stad, met zijn gebrekkig zoontje, die john voorslaat om het kind in zijn wagentje naar huis te brengen en dus eene kleinigheid te verdienen. Dit aanbod wordt met graagte aangenomen en is het begin eener kennismaking die over john's geheele toekomst beslist: de kleine, ziekelijke phineas schept behagen in zijn nieuwen makker en hecht zich hoe langer hoe meer aan den sterken jongeling, die hem in alles helpend ter zijde staat, en dien hij weldra niet meer kan missen.
Eerst als leerling in de looijerij van den vader zijns vriends opgenomen, wint hij door zijn eerlijk, krachtig en openhartig gedrag, de gunst zijns meesters, die hem later als deelgenoot in zijne zaken aan zich verbindt. Maar ook als vriend, als echtgenoot, als vader ontwikkelt het karakter van halifax zich voorbeeldig, in geluk en in tegenspoed: als hij eindelijk op meer gevorderden leeftijd door zijn ijver tot hoogen rang en in het bezit van grooten rijkdom is gekomen, erkent hij dien zegen door zich een zacht, regtvaardig en edelmoedig meester te betoonen en waar hij kan zijn naaste te ondersteunen, zijn naaste in de ruimste beteekenis van dit woord.
Waarlijk, deze roman is een der weinige die nut kunnen stichten, want hij die het bevel: hebt elkander lief! zóó in practijk brengt als john halifax het doet, mag verzekerd zijn dat hij op den weg is om een goed Christen te worden, en het ware daarom te wenschen, dat het werk in veler handen mogt komen; het ware te wenschen dat, om dit te bevorderen, er eene goedkoope uitgave van verscheen, of dat het b.v. werd opgenomen in de Guldens-Editie, welke verzameling meer zou winnen door zulk een vertaald stuk in zijne gelederen te tellen dan door menig flaauw oorspronkelijk product dat er aan wordt toegevoegd. Je prends mon bien où je le trouve, en aan dezen Engelschman kan men gerust het burger-
{==756==} {>>pagina-aanduiding<<}
regt verleenen. - Vraagt men mij nu, of er op de voorgestelde gebeurtenissen niet hier of daar eene kleine aanmerking zou zijn te maken, dan zou ik op mijne beurt aan den Schrijver kunnen vragen, of het niet wat al te romantisch is, dat een meisje van goede geboorte zonder veel aarzelen er toe overgaat om een looijersleerling tot haren man te nemen? of het zeer waarschijnlijk is, dat in één gezin vier menschen op dezelfde wijze sterven, of liever zonder lijden inslapen, zoo als dat slechts zelden gebeurt? of de liefde der beide oudste zonen van den held op hetzelfde meisje niet wat ongemotiveerd en donderslagachtig in het verhaal valt? Maar dit vragende zou ik meteen moeten erkennen aan vitterij schuldig te zijn, want deze kleine vlekken worden door ontelbare schoone en treffende tooneelen niet alleen weder goed gemaakt, maar geheel op den achtergrond geschoven. Ik verwijs den lezer onder anderen naar de handelwijze van john bij het brood-oproer, of naar zijn gedrag op het kantoor van den ouden bankier, of dat ten opzigte der verlatene, krankzinnige lady caroline brithwood. Een
schilder zou door de lectuur menige aanleiding vinden tot allerliefste huiselijke genre-stukjes, en welk eene roerende episode is niet het leven en sterven der blinde muriël!
Ten slotte nog een blik op datgene waarmede de Schrijver niets te maken had: de vertaling is vloeijend; de druk en het papier zijn aangenaam voor het oog; de plaatjes zijn het minder, daar de teekenaar eene bijzondere voorliefde voor groote hoofden schijnt te hebben, en het nette, doch doodeenvoudige bandje is volkomen goed genoeg voor een werk als dit, dat boven de behoefte aan een prachtband is verheven.


m.p.





Het Koningrijk der Nederlanden, voorgesteld in eene reeks van schilderachtige gezigten zijner belangrijkste plaatsen, merkwaardigste steden, kerken, kasteelen en andere aanzienlijke gebouwen van vroegeren en lateren tijd, naar de natuur geteekend en in staal gegraveerd door onderscheidene kunstenaars, en beschreven door J.L. Terwen. Te Gouda, bij G.B. van Goor. 1858 en 1859. Afl. 1-24.

Een leelijke titel voor een waarlijk fraai plaatwerk, lezer! een werk dat aanbeveling verdient, zoowel door zijne kunstwaarde, als door den ongemeen lagen prijs waarvoor gij het

{==757==} {>>pagina-aanduiding<<}
u kunt aanschaffen. Geef den heer van goor niet de schuld van het gebrekkige van den titel, want dit zou onbillijk zijn. Dit werk toch is eerst te Darmstad uitgegeven en toen door den tegenwoordigen uitgever overgenomen, zoodat wij niet eens den heer terwen durven beschuldigen, dat hij ons spreekt van ‘schilderachtige gezigten van belangrijke plaatsen, enz.’ - Wij noemden het werk fraai, en niet zonder reden; het is eene verzameling van uitmuntende gravures, waarop werkelijk veel van het schoone van ons vaderland is voorgesteld; wij noemden het werk goedkoop, en ook dit mogten wij met regt doen; elke aflevering toch, bevattende behalve een vel druks, drie der genoemde staalplaten, kost slechts f : - 50.
Daar wij den tekst als bijzaak beschouwen - wij meenen den heer terwen hiermede geene ondienst te doen - willen wij eerst een woordje spreken over de platen, en wel vooral over de keuze. Een bepaald oordeel daarover uitspreken kunnen wij niet, daar wij het werk nog niet compleet gezien hebben, maar wij kennen toch de uitgave op weinige afleveringen na. De keuze dan kan over 't algemeen onze goedkeuring wel wegdragen, maar wij vinden aan den eenen kant te veel afbeeldingen van de groote steden Amsterdam, Rotterdam en 's Gravenhage, terwijl wij aan den anderen kant te veel gedeelten van ons vaderland geheel gepasseerd vinden. Nog geene plaat hebben wij opgemerkt van Assen, door den Drenthenaar met zooveel fierheid de stad der paleizen genoemd; hetzelfde moge gelden van Maastricht, 's Hertogenbosch en Middelburg, allen toch hoofdsteden van provinciën, welke bij de hooge regering wel niet in groote gunst schijnen te staan, maar die toch daarom nog niet in de ongenade van uitgevers van plaatwerken behoefden te vervallen. En toch, om maar alleen de St. Janskerk te 's Bosch en het stadhuis van Middelburg te noemen, zijn deze niet overwaardig afgebeeld te worden onder de merkwaardigste gebouwen van ons land? Meer zekerlijk dan eene zeer gewone kerk te Groenendijk, dan een gezigt op de strafgevangenis te Woerden, of op een eilandje bij Edam, die men gerust onafgebeeld had kunnen laten. Men had het aantal afbeeldingen vooral van Amsterdam en Rotterdam wat moeten beperken; daardoor zou men plaats hebben kunnen geven aan andere, welke wij nu met leedwezen in deze verzameling missen. Behoorden met, om nog een paar te noemen, de ruïne van brederode, de bouw-
{==758==} {>>pagina-aanduiding<<}
vallen van ter Haar (bij Kleuten), eene plaats te hebben onder de merkwaardigheden van Nederland? Zouden niet afbeeldingen b.v. van het kasteel Enghuizen (bij Hummelo), van het slot te Keppel, van den burgt Eetsum (te Middelstum in Groningen), van den
Assumburcht en van Marquette beter hare plaats innemen dan het vermoeijend groot getal gezigten op Rotterdam? Maar - niet alles kon afgebeeld worden, en laat ons tevreden zijn met 't geen ons gegeven wordt; mogt het werk later eenige uitbreiding kunnen verkrijgen, het zou ons aangenaam zijn, wanneer van onze wenken werd gebruik gemaakt.
En nu de tekst? Ja, mooi zal niemand hem vinden, maar als bijzaak kan het er mede door; het is eene bijzonder dorre opgave welke de heer terwen ons schenkt, die als zij minder slordig gestileerd was, iets beter zou voldoen dan zij nu doet. Misschien heeft de schrijver haastig er aan moeten werken, en haastigheid en schoonheid van stijl zijn onverzoenlijke vijandinnen.
Uit de lijsten van inteekenaars mogt ons blijken, dat de onderneming, thans in handen van onzen wakkeren van goor, genoegzame sympathie in ons vaderland heeft mogen vinden; een verder goed succes zij aan dit werk van harte toegewenscht, terwijl wij het gaarne onzen lezers nog eens in 't geheugen willen roepen, wanneer ons de overige afleveringen worden toegezonden.


Het Kunstmineraalwater, zijne bereiding en aanwending in verschillende ziektegevallen. Vrij naar het Hoogduitsch van Dr. W. Keil. Arnhem, J. van Egmond, Jr. 1859. In kl. 8vo. IV en 44 bl., met houtsneê-figuren. f : - 35.

Onder dezen titel werd dezer dagen aan het publiek een werkje aangeboden, dat aan eene behoefte konde voldoen, bij het toenemend gebruik van kunstmineraalwateren en dranken in Nederland - indien de Schrijver aan het publiek meer de zaak zelve, dan wel de toepassing er van bij verschillende ziektegevallen, enz. had verklaard. Dit laatste toch, geschikter in een geneeskundig werk, dan wel voor 't algemeen, vult het grootste gedeelte van het geschrift (25 bladzijden van de 43), terwijl de fabrijkmatige bereiding, die voor

{==759==} {>>pagina-aanduiding<<}
velen nog een geheim is, zeer oppervlakkig wordt behandeld. De Schrijver schijnt niet bekend met de uitgebreide mineraalwater-inrigting van Dr. struve te Dresden, en de door dezen mede opgerigte Filialanstalten te Weenen, Berlijn, Hannover, Cleef, enz. - Eene verklaring toch b.v. van de zich bij laatstgenoemde (door zoo vele Nederlanders bezochte) plaats bevindende inrigting zoude zeer welkom geweest zijn.
Wij raden echter ieder aan het werkje te lezen, om meer bekend te worden met de bereiding en het doel der koolzuur bevattende wateren, en tevens het vooroordeel weg te nemen, dat zelfs nog bij vele medici bestaat, als zouden door kunst bereide wateren niet in vergelijking kunnen komen met de natuurlijke bronwateren. Wij gelooven het tegendeel; - altijd namelijk dáár, waar die bereiding in handen is van vertrouwde en bevoegde scheikundigen, - iets, waarop hier te lande, helaas! niet kan worden gerekend.
Amsterdam.


v.c.


De schaduwzijde der Nieuwe Wet op het Onderwijs, in Brieven. Eerste Brief. Algemeene beschouwingen; middelbaar en lager onderwijs. Tweede Brief. Over de vakken van onderwijs in de lagere scholen; - voortgezet lager onderwijs, volgens de nieuwe wetgeving. Te Amsterdam, bij L.F.J. Hassels. 1859. In kl. 8vo. III en 48 bl. Eerste en Tweede Brief. f : - 40.

Alles in de wereld kan van twee kanten bekeken worden - chaque médaille a son revers - en bij gevolg ook de nieuwe wet op 't onderwijs. Van die beide kanten nu heeft de Schr. dezer Brieven den minst gunstigen gekozen, en is van daar uit zijne argumentatie begonnen, die wij, practicus als hij, intusschen niet altijd even practisch vinden.
Wij behooren in 't geheel niet tot degenen, die zich onder de bewonderaars dezer nieuwe wettelijke regeling onzer schoolzaken scharen, gelooven echter, dat al de gevaren, lasten en schade, die zich sommigen van haar voorspiegelen, niet zoo erg te duchten zijn, en dat de bekwame, degelijke onderwijzer, onder deze wet als onder de voorgaande, zich wel zal weten te handhaven.
We hebben deze twee Brieven gelezen, en gezien dat de thans vigerende Wet op 't lager onderwijs in 't geheel de eer

{==760==} {>>pagina-aanduiding<<}
niet heeft den Schr. te bevallen, en zij, volgens hem, eigenlijk gezegd, aan geene partij in den lande voldoet, omdat er geene bij gebaat wordt; verder, dat men van geen openbaar of bijzonder onderwijzer, schoolopziener of inspecteur kan verwachten, dat hij zich de moeite zal getroosten zijne landgenooten voor te lichten omtrent hetgene wij als resultaten dezer wet in 't vervolg te wachten hebben, de eersten om deze, de laatsten om gene reden - die 't weten wil, koope 't boekje; waarom de Schr. er, zeker noode, toe heeft moeten besluiten zelf de handen aan 't werk te slaan: dit is, gelooven we, de conclusie. Enkele bladzijden nogtans lazen we met genoegen, schoon het niet is, omdat wij hopen, dat er vooreerst verandering in zal komen, of dat de uitgave zijner Brieven of ons geschrijf hier eenige vrucht zal dragen. We bedoelen 't volgende: ‘Er zijn eene menigte geleerden in ons land, die, wanneer zij de theorie van het onderwijs wilden bestuderen, daarin zeer goed zouden slagen; maar om over eene nieuwe schoolwet grondig te oordeelen, daartoe behoort kennis van de praktijk, eene kennis, die men op de studeerkamer niet kan verkrijgen, die men zelfs door herhaalde schoolbezoeken niet opdoet.’ Wat hier gezegd wordt van de zamenstelling der wet is evenzeer van toepassing op de daarop gevolgde regeling. Even toch als men vroeger bij voorkeur zekeren maatschappelijken stand koos tot opzieners en voorzitters bij 't onderwijs, schijnt nu de smaak op een anderen kuur gevallen te zijn, en slechts in weinige gedeelten van ons vaderland verheugt er zich de onderwijzersstand in mannen aan 't hoofd geplaatst te zien, schoolmannen in den vollen zin des woords, geheel bekend met de school en hare behoeften, die even als de ruyter in zijn tijd den minsten matroos wist voor te gaan en 't werk uit de handen te nemen, als 't hem niet beviel, den onderwijzer bij elk vak van onderwijs,
practisch en voor de schoolbanken staande, kunnen toonen hoe 't zijn moet.
Dan zoo voortpratende, zouden we ook haast brieven beginnen te schrijven over 't een en ander 't onderwijs betreffende - we keeren nog liever maar een oogenblik tot ons onderwerp terug.
De Schr. volgt verder de Titels van 't Opstel der Wet, en deelt over 't geen achtereenvolgens daarin voorkomt, zijne op- en aanmerkingen mede; in deze twee Brieven komen slechts de Inleiding en Titel I ter sprake. We kunnen zijne

{==761==} {>>pagina-aanduiding<<}
bedenkingen niet verder dan in aard en strekking doen kennen, en deden dit reeds hierboven.
Daarom nog slechts een enkel woord over iets wat we op bl. 43 en 45 vinden: ‘In de eerste plaats moet ik u zeggen, dat ik niet veel verwachting heb van een onderwijs (in talen en wetenschappen (?)) van 8 à 10 uren per week.’ En verder: ‘Elk onderwijzer in de talen weet hoeveel tijd er noodig is, om ook slechts in ééne dezer talen te vorderen, en hoe weinig 8 uren per week daaraan kunnen doen.’
't Moet wel zijn, dat we den Schr., 't zij 't aan ons of aan hem ligt, hier niet verstaan: wie acht uren onderwijs per week in deze of gene taal krijgt, kan 't waarlijk niet aan den korten tijd dat hij onderwezen wordt, toeschrijven, zoo hij geene vorderingen maakt. Zelden of nooit is er zooveel tijd voor te vinden.
Bij genoegzame deelneming zullen op deze beide Brieven nog een tiental andere volgen. Dan gul gesproken, we mogen niet met van alphen eindigen: ‘Die perzik smaakt naar meer.’


a.b.m.


Korte mededeelingen.

Het geval heeft zich natuurlijk meermalen voorgedaan, dat in onze Indische bezittingen door de Zendelingen zulke Mohammedanen voor het Christendom waren gewonnen, die krachtens de vergunning van den Islam met meer dan ééne vrouw gehuwd waren. Daar nu het Christendom het monogamische beginsel uitdrukkelijk uitspreekt, ontstond de vraag, of de tot de Christelijke godsdienst bekeerde Mohammedaan zijne tweede, derde, vierde vrouw mogt behouden, dan of hij, Christen en dus monogamist wordende, deze moest wegzenden - met onderhoud, dit was iets bijkomends; de hoofdvraag was, of hij zijne vrouwen mogt behouden. Een bekrompen dogmatisme, steunende op het ellendige hangen aan de letter der H. Schrift, met voorbijzien van den geest des Evangelies, zeide: neen! Verstandiger geest zeide: ja! Het Nederlandsche Zendelinggenootschap, dat in deze dagen wel een harden strijd heeft wegens zijn afkeer van dogmatisch rigorisme, schreef aan zijne Zendelingen het volgen van eene gedragslijn in den laatsten, milden zin voor, doch het schijnt, dat niet alle Zendelingen zich ten dezen aan hunne instructiën gehouden hebben. Althans de vraag: of een tot het Christendom bekeerde Mahomedaan meer

{==762==} {>>pagina-aanduiding<<}
dan ééne vrouw mag behouden, heeft aan den ons overigens niet bekenden heer g.s. de veer aanleiding gegeven tot een Onderzoek, dat hij heeft nedergelegd in een stukje, te 's Gravenhage bij de Gebr. van cleef uitgegeven en f : - 80 kostende. Het beslist de vraag mede in den toestemmenden zin, en dat is niet alleen niet in strijd met het Christelijk-monogamisch beginsel, maar ook in overeenstemming met de burgerlijke wetgeving, in Nederlandsch-Indië geldende, gelijk de schrijver overtuigend aantoont. Men bedroeft zich over de dwaasheid dergenen, die in zulke klaarblijkelijke zaken nog betoog noodig maken.

Daar voorvallen in de levensgeschiedenis van bijzondere, overigens gansch onbekende personen, ofschoon door de drukpers openbaar gemaakt, echter geen algemeen belang kunnen wekken, vermelden wij alleen met een woord, dat ons is toegezonden, een Wederwoord, door een zich noemenden ‘Vriend der waarheid’, betrekking hebbende tot de veranderde denken levenswijze van zekere sietske albertsma. Het is uitgegeven te Leeuwarden, bij u. proost, is 22 bladz. groot en kost f : - 15. De ‘mededeeling’ van den Eerw. g.t. harders, Pred. te Wirdum, is het eenige, wat eenig belang aan de voorstelling dezer bekeeringsgeschiedenis bijzet.

Zekere Brief aan een Vriend naar aanleiding van de ‘Wenken opzigtelijk moderne Theologie’, te Kampen, bij k. van hulst, à f : - 25, heeft alleen eenige waarde als bijdrage tot de geschiedenis van den aan de godgeleerde wereld bekenden pennestrijd, maar eischt hier ter plaatse niets dan eenvoudige aankondiging.

Lang na de brochure van den Vlissingschen diaken m. pot te hebben aangekondigd (zie Vad. Letteroef., 1859, bladz. 442), ontvingen we die, tegen welke de eerste gerigt is, ter aankondiging in dit Tijdschrift. Hetgeen we er toen van zeiden, zeggen we nog: Het Woord tot regt begrip en juiste toepassing van het Synodale Reglement voor de Diaconiën der Ned. Herv. Kerk, door Mr. f.r. pennink, Procureur te Zutphen (te Zutphen, bij a.e.c. van someren), is meer doortastend dan voorzigtig, meer in overeenstemming met de letter der wet dan met hare bedachtzame toepassing, meer ijverig dan uitvoerbaar.

{==763==} {>>pagina-aanduiding<<}

Magazijn voor Landbouw en Kruidkunde, door Dr. j.c. ballot (Utrecht, nolet en zoon), is de titel van het Tijdschrift, dat, aan het einde van 1858 met de 12e aflev. het Eerste Deel (eener nieuwe reeks?) ten einde heeft gebragt. Ref. moet betreuren, dat, zoo hij het nog in dezen Jaargang ter sprake wilde brengen, hem niet dan zeer weinig ruimte door de Redactie kon toegestaan worden. Een tijdschrift aan de zaken des landbouws gewijd, is eene onderneming, die allezins ondersteuning en toejuiching verdient. Want het is treurig hoe de landbouw in ons land nog ten achteren is, daar de geest van routine nergens meer dan hier aan vooruitgang in den weg staat. Bij de boeren is dit geheel natuurlijk; die vooruitgang moet van de meer ontwikkelden uitgaan. Maar die meer ontwikkelden zijn in den regel niet veel verder, dan dat zij weten dat vele der nieuwere verbeteringen de proef der ondervinding niet hebben kunnen doorstaan, en dat menig eerste beproever dier verbeteringen zich heeft geruïneerd; maar om te onderzoeken wat wèl proefhoudend is bevonden, daartoe komt men niet. Daarom is al wat het landbouwende publiek dienaangaande kan inlichten zoo noodig als brood - ja, als spoorwegen. Het Magazijn doet dat door mededeelingen van allerlei aard, oorspronkelijke van inlandsche deskundigen en overgenomene uit vreemde Tijdschriften, die meest alle belangrijk zijn, omdat de zaak belangrijk is. De bijgevoegde meteorologische waarnemingen, getrokken uit het Jaarboek van die inrigting te Utrecht (dat in handen van weinigen is), hebben ook hunne waarde, nogtans zullen zeer weinigen daar het juiste gebruik van weten te maken.
Wij juichen ook vooral de wijziging toe, die in den jaargang van 1859 is aangebragt. Behalve het handzamer octavo formaat tracht de active redacteur er meer en meer een middel van gedachtenwisseling over al wat den landbouw betreft van te maken, en ook een vollediger overzigt te geven van geschriften, tentoonstellingen en andere feiten op den landbouw, vooral in ons vaderland, betrekkelijk. De stijl kon in den regel wel iets zorgvuldiger en vele stukken konden wat beknopter en zaakrijker zijn. Maar over het algemeen kunnen wij dit Tijdschrift met ruimte aanbevelen.

Den houders van en vooral den speculanten in de Oostenrijksche fondsen worden dringend ter lezing aanbevolen de Brieven, welke daarover te Haarlem, bij j.j. weeveringh, in

{==764==} {>>pagina-aanduiding<<}
dit jaar zijn uitgegeven. Krachtig, met bewijzen gestaafd, toont de schrijver aan, dat ‘het niet te regt komt’ d.i. hij stelt de kans voor als 50 procent. In eene vierde brochure ontwikkelt de schrijver zijn denkbeeld over het geldbeleggen en crediet. Aan allen die in geldzaken en geldbeleggen belang stelt (en wie doet dit niet?) wordt deze arbeid dringend ter lecture aanbevolen. De speculatie om deze werkjes te koopen, zal welligt grooter winst of schadeverlies opleveren, dan de Makelaars ons kunnen waarborgen, in spijt van al hunne politieke kennis en beurs-operatiën.

Holland op zijn smalst, zoo luidt het tegenwoordige wachtwoord der Amsterdammers; het plan der doorgraving is mooi, grootsch zelfs, en wij zijn te veel optimisten om de heerlijke verwachtingen welke de bewoners der hoofdstad van dat plan hebben, voor enkel illusie te houden. Het is een gepermitteerd egoïsme dat hen zoo veel moeite doet geven om tot de verwezenlijking van hun plan te geraken; maar tevens vinden we het zeer goed te verklaren dat bewoners van plaatsen, welke door de gevolgen der doorgraving schade zouden lijden, die onderneming met een minder gunstig oog beschouwen. Dit doet o.a. de heer kikkert in zijne brochure: De Kust in gevaar; als bewoner van Texel is hij er van doordrongen, dat het noordelijkste gedeelte van N.-Holland door de doorgraving veel zal verliezen. Zijne poging is wel wat onhandig, en met ons zullen velen nog niet regt vatten, waarom er bij eventuële verwezenlijking van het gevreesde plan, gevaar voor de kust ontstaan zal; maar het is eene onhandigheid gepleegd door den S. uit liefde voor de plaats zijner inwoning, welker belangen hij ook als lid der Prov. Staten moet voorstaan, en daarom te verschoonen.

Eene vrije vertaling van het Duitsche Stäbchenlegen, is onder den titel: De Stokjes, tot spel en ontwikkeling van ligchaam en geest voor kleine kinderen, te Zutphen, bij Gebr. willemsen uitgekomen. De man, wiens methode hier aangewezen wordt, de beroemde trübel, is te gunstig bekend, dan dat zijn naam niet eene aanbeveling voor dit boekske zijn zou. Wij gelooven dat hier de vruchtbaarste methode van vormleer voor kleine kinderen gegeven wordt. Het materiaal, daarvoor vereischt, de stokjes, is zoo onder het bereik van allen, dat wij niet twijfelen, of op zeer vele plaatsen zal deze leerwijze vooral op bewaarscholen worden ingevoerd.



{==1==} {>>pagina-aanduiding<<}

Mengelwerk.

De slavenhandel in vrije negers.

Toen in 1807 de Abolition act of slavery door het Engelsche Parlement werd aangenomen, waarvan wilberforce de eer en fox met zoovele anderen mede de moeite hebben gehad, ging er een juichtoon van opgewonden zelfvoldoening, eerst door der Britten land, toen door gansch Europa, en zelfs America blaakte voor een tijd van geestdrift voor het edele, grootsche werk.
Dat was een feit in de geschiedenis der beschaving, door velen aan de Fransche revolutie in belangrijkheid gelijk, in schoonheid tegenover gesteld. Men scheen zich te verwonderen hoe het mogelijk was, dat die schandvlek zoo lang op het menschdom had gekleefd, dat die gruwel 18 eeuwen met en nevens het Christendom had kunnen bestaan. Maar nu de oogen der menschheid eenmaal opengegaan waren, nu zou men alle krachten der Christelijke liefde inspannen om dien smaad der volkeren van de aarde weg te vagen. Der 19e eeuw komt de eer toe, dat groote beginsel te hebben uitgesproken en erkend, en dàt alleen zou genoeg zijn om haar boven al hare voorgangsters te verheffen.
Niemand koestert voorzeker de gedachte, om iets af te dingen op de lofspraak, aan dat groote beginsel eenstemmig toegekend. Maar toch, na eene 50jarige ondervinding, is men wat koeler en bezadigder geworden. Het beginsel was wel schoon en treffend; maar er ligt eene groote, zeer groote schrede tusschen het uitspreken daarvan en het bereiken van het voorgestelde doel. Ieder die niet tevreden is met groote hervormingen op het papier, maar verbeteringen in werkelijkheid wenscht te zien, zal moeten toestemmen, dat wat er werkelijk aangaande den slavenhandel in de 19e eeuw is geschied, niet alléén verblijdende, maar ook beschamende zijden heeft.
Wij willen niet eens spreken van ééne schaduwzijde, die al spoedig in dit edele werk van Britsche fijngevoeligheid is

{==2==} {>>pagina-aanduiding<<}
opgemerkt. Velen toch zagen bij den aanvang al dadelijk in, dat hier de belangen van het rijkste volk der aarde op eigenaardige wijze zamenvielen met zijne menschlievende begrippen. Want juist in de Britsche coloniën was òf het climaat, òf de toestand der bevolking zóó, dat daar de arbeid der zwarten geene behoefte scheen te zijn. Met de coloniën der Franschen, Spanjaarden en Portugezen en, voor een deel ook, met die der Nederlanders was het geval anders. De economische nadeelen der groote hervorming zouden dus vooral op het hoofd van die staten neêrkomen. Doch men moet erkennen, dat Engeland nu ook de geldelijke opofferingen voor de goede zaak gewillig zich zelf oplegde, en in allen gevalle kan men wel aannemen, dat bij het opkomen van het denkbeeld deze arrière-pensée niet bestond. Men had toen nog niet genoeg ondervinding van de werking der afschaffing, om deze practische zijde der zaak genoeg te doorgronden.
Er is iets anders, waardoor de juichtoon over deze overwinning door de 19e eeuw behaald aanmerkelijk lager wordt gestemd. Het zijn de bezwaren, die zelfs 50 jaren van inspanning nog niet hebben kunnen overwinnen. Het zijn de listen en de tegenstand, die een gedeelte der menschheid aan de goede bedoelingen der andere helft heeft tegenovergesteld. Het is vooral de toestand waarin het jaar 1858 den slavenhandel, dien men reeds afgeschaft waande, gevonden heeft.
Eene halve eeuw heeft men onafgebroken gearbeid, om deze gedachte der Christelijke liefde ten uitvoer te leggen. Maar men heeft dan ook rijkelijk de ondervinding opgedaan, dat het gemakkelijker is theoriën op te stellen, dan ze in practijk te brengen. Wilt ge in miniatuur, en dan nog maar voor een deel, de bezwaren zien waarmede men te kampen had, herinner u dan, wat er in de laatste jaren over de slavenemancipatie in onze colonie Suriname is geschied, - maar neen, niet geschied, - is gepraat. Enkele heethoofdige philanthropen willen wel met één slag al wat slaaf is vrijlaten. Zij stellen zich daarvan een genoegen voor gelijk aan dat van den knaap, die het kooitje van zijn vogeltje open zet, en trillende van eene eigenaardige soort van vreugde, den gevangene in vrije lucht de wiekjes reppen ziet. Jammer maar, dat de negerslaven geene vogeltjes zijn, en niet zoo gemakkelijk in de vrije natuur hun weg zullen vinden, en niet zoo ligtelijk gemist kunnen worden.

{==3==} {>>pagina-aanduiding<<}

De pogingen, de inspanningen en opofferingen door Engeland gedaan, om die bezwaren te boven te komen, om alle volkeren der aarde tot proselyten van hun geloof te maken, leveren inderdaad een verheffend schouwspel op. Een schouwspel te schoon om te zien, dan dat men zich het genot daarvan zou willen bederven door de gedachte, dat welbegrepen staatsbelang zich mengen zou in die daad der liefde. Veel is er dan ook geschied, om de dagen voor te bereiden, dat de panther naast het lam zal nederliggen, en de Africaan den Europeër na zal zeggen: ‘ik ben vrij!’ Oostenrijk, Pruissen en Rusland waren gemakkelijk te winnen. Zij hadden geene coloniën. Frankrijk niet zoo ligt: het had coloniën, het had het tooneel op Haïti gezien, en het had napoleon I. Maar naauw was die eerste Anti-Brit gevallen, of ook Frankrijk besloot om zich aan genoemde mogendheden aan te sluiten en den negerhandel op te geven (1816). Denemarken had het reeds vroeger gedaan, Zweden en de Nederlanden volgden weldra. Spanje maakte men met 400 duizend £ negerlievend, en Portugal liet zich voor 100 duizend £ minder vinden. America deelde zich spoedig in twee helften van abolitionisten en slavenhouders, al naar dat het climaat den arbeid der negers wenschelijk scheen te maken of overbodig. Het langst bood Brazilië weêrstand; en het blijkt dat het niet ten onregte aan het genot der neger-armen gehecht was. Toen het in 1830 voor den overmagtigen aandrang van Engeland bukken moest, schenen de krachten van het rijk der Braganza's verlamd, en ging het achteruit in dezelfde mate als het eenmaal aanwezige aantal slaven verminderde. Tegenwoordig tracht het zich door den vrijen arbeid der Europesche colonisten weder op te heffen. Maar die Europeanen zijn duur, en hebben nog het nadeel dat zij niet bedrogen en uitgezogen willen worden.
Doch hoe dan ook, eindelijk had men het zoo ver gebragt, dat alle Europesche mogendheden, nog wel niet de slavernij, maar den slavenhandel hadden afgeschaft, en dat men langzamerhand zich voorbereidde, om eenmaal ook de slavernij zelve te doen ophouden. Wel bleef Turkijë nog over, dat evenmin van zijne slaven geliefde afstand te doen als van zijne harems; maar geen wezen behandelt zijn slaaf zoo Christelijk als de Turk, en zij mogten dus wel voortgaan met slavinnen

{==4==} {>>pagina-aanduiding<<}
te koopen, om hun Turksch huwelijksgeluk te vermeerderen, en slaven in te voeren, die dikwijls tot belangrijke waardigheden opklimmen.
Doch de afschaffing van den slavenhandel had twee zijden, eene officiële en eene negotiële. Met de hoven en cabinetten kon de zaak wel tot beslissing gebragt worden, maar bezwaarlijker was het met de particulieren, met de kooplieden, te onderhandelen. Het sprak van zelf dat, zoo lang er nog één land bestond waar slaven werden gebruikt en begeerd, de speculatiegeest alle verdragen ten spot handel in die winstgevende waar drijven zou. Daarom moest men eene schrede verder gaan. Alle hoven moesten niet alleen den slavenhandel afschaffen, maar bovendien moesten zij allen slavenhandel verbieden, onmogelijk maken, vervolgen en onderdrukken, - gelijk stellen in een woord met den zeeroof.
Hier was het bezwaar, dat den goeden wil van Engeland zelfs te magtig is geweest. Nooit kon de smokkelhandel in dit artikel met wortel en tak worden uitgeroeid, zoo niet elke staat het regt had, om elk schip van dien handel verdacht overal aan te houden en te onderzoeken. Vele afzonderlijke verdragen om hiertoe te geraken zijn gesloten, maar geheel geordend werd deze zaak nooit. Vooral N.-America en Frankrijk waren er noode toe te bewegen, dat zij de vergunning gaven, dat elk schip onder hunne vlag varende door ambtenaren van een anderen staat onderzocht zou worden. En hadde Engeland, dat zich vooral die onderzoekingstaak oplegde, zijne geduchte marine niet gehad, dan hadden de slavenhandelaars hunne smokkelvoorzorgen wel geheel achterwege kunnen laten. En nog is het niet lang geleden, dat wij de Americanen, ondanks verdragen, toornig het hoofd zagen opsteken over de uitoefening van dat onderzoekingsregt, zooals het door de Engelschen toegepast werd.
Nemen wij dus een overzigt van wat er in deze 50 jaren in het openbaar ten voordeele der emancipatiezaak geschied is, dan mogen wij zeggen, dat het veel, zeer veel is. De slavenhandel moge nog niet uitgeroeid zijn, regt van bestaan heeft hij niet meer. Bijna alle Europesche magten hebben het houden van slaven òf afgeschaft, òf zij bereiden de eindelijke afschaffing voor. In de Engelsche bezittingen alleen is (1838) aan 639,000 slaven de vrijheid gegeven, waarvoor aan de

{==5==} {>>pagina-aanduiding<<}
planters de énorme som van 20 millioen £ als schadeloosstelling is uitbetaald, terwijl het verlies van de kroonslaven door het Gouvernement zelf is gedragen. Welke onberekenbare sommen uitgegeven zijn, om andere staten tot hetzelfde denkbeeld over te halen, om voor het lot der vrijgelatenen te zorgen, om eindelijk voortdurend op verschillende punten kruisers ter wering van den slavenhandel te onderhouden, wie zal het bepalen? Van de Europesche staten heeft Spanje alleen nog eene slavenmagt van eenige beteekenis op Cuba, en in America zijn het alleen de zuidelijke der Vereenigde Staten, die slaven houden. De strijd die daar over de zaak wordt gevoerd, moge nog eenigen tijd kunnen aanhouden, zeer lang zal hij niet duren, en de meeste staatkundigen zijn van oordeel, dat algeheele afschaffing er het einde van wezen zal. Evenzoo zal ook in het algemeen de geheele opheffing der slavernij op de afschaffing van den slavenhandel eenmaal moeten volgen, als de bestaande slavenmagten niet door nieuwen aanvoer, maar alleen door voortplanting aangevuld kunnen worden.
Zietdaar de openbare stand van het vraagstuk der slavernij. Maar nu de minder bekende, tevens de minder verblijdende zijde.
Officiëel is de slavenhandel wel afgeschaft, maar inderdaad heeft hij nog na de afschaffing grooter uitgebreidheid verkregen. Juist door de officiële afschaffing; werd die handel nog meer winstgevend dan vroeger het geval was. De kans van verlies der lading, zoo de slavenhaler opgebragt werd, maakte dat er voor eene behouden aangekomen lading veel meer werd betaald. Het gevolg was, dat de koopmansgeest van sommige volken de overhand behield boven de Christelijke liefde. Zelfs onze landgenooten konden niet altijd de verzoeking van dezen gruwelijken, maar grove winst belovenden handel weêrstaan. Er zijn nog firma's onder de kooplieden van Amsterdam, die men het nog wel eens fluisterende hoort nazeggen: ‘Dat fortuin is vroeger door den smokkelhandel in slaven gemaakt.’
Portugezen, Spanjaarden en Franschen bleven ongestraft dien handel drijven tot 1830, en ook na dien tijd hebben zij nog niet kunnen besluiten, om hem geheel op te geven. Maar vooral door de Americanen werd het bedrijf van slavenhaler zonder schaamte en vrees voortgezet. Bij de spanning in het voorjaar van 1858 tusschen America en Engeland ontstaan over het visiteren van Americaansche schepen, is door den

{==6==} {>>pagina-aanduiding<<}
Americaanschen minister van marine Mr. cass een officiëel rapport over den slavenhandel bij het Congres der Vereenigde Staten ingediend. Daaruit is tot verwondering der Americanen zelven gebleken, hoe groot het aandeel hunner schepen aan den slavenhandel was. In de eerste maanden van 1857 voerden van de 10 opgebragte schepen, 8 de Americaansche vlag. Bovendien werden er nog 19 andere schepen genoemd, alle door Americaansche huizen uitgerust, van wie men wist, dat slavenhandel het doel hunner reis was. Officiëel heeft America het eerst (in 1808) den slavenhandel afgeschaft, maar feitelijk hebben steeds de Americanen er zich het meest op toegelegd.
Zoo hebben dan ook inderdaad de Africaansche negers nog weinig gewonnen bij de liefdevolle bedoelingen der Europesche gouvernementen. Vroeger, vóór 1789, berekende men het aantal negers, dat uit Africa werd uitgevoerd, gemiddeld op 74 duizend. En hoe groot was nu dit getal nog vóór weinige jaren? Alleen naar America meent men te kunnen bewijzen dat een getal van 200 duizend negers jaarlijks werd uitgevoerd. Als men daarbij rekent de verbazend groote menigte die bij het opvangen en het transport te land en ter zee omkomen, dan kan men veilig aannemen, dat die handel jaarlijks aan Africa een verlies van 400 duizend (sommigen beweren 600,000) menschen kostte, meest in den bloei des levens.
In zeker opzigt zijn juist de goede bedoelingen gebleken ten nadeele der arme negers te zijn uitgekomen. De meerdere zachtmoedigheid dezer eeuw - althans in de vormen -, en de ontwikkeling van het zeewezen zouden de gelegenheid gegeven hebben, om de kostbare waar op de zeereis goed te verzorgen. Maar nu men smokkelen moet, is de eerste vereischte van een slavenhaler, snel te kunnen zeilen, om den kruisers te ontkomen. De negers worden nu in kleine Americaansche clippers gestuwd, waar men geene ruimte en geen tijd heeft om ze te verzorgen. Zoodat het bezwaarlijk om te zeggen en bedroevend om te weten zou zijn, een hoeveelste gedeelte van de in goeden staat ingenomen lading levend op America's kusten aan wal wordt gezet.
Meer en meer zijn de Engelschen er dus op uit geweest, om met die staten, die noode den visitatie-ijver hunner kruisers konden dulden, verdragen aan te gaan, dat zij dan voor de
{==7==} {>>pagina-aanduiding<<}
schepen onder hunne vlag smokkelende eigen kruisers zouden uitrusten. Zoo heeft zelfs de laatste spanning met America het gevolg gehad, dat de Vereenigde Staten hunne kruisers bij die der Engelschen gevoegd hebben, en welgemeender dan ooit het onbeschaamde drijven van den gruwelijken handel schijnen te zullen tegengaan.

Zoo stonden de zaken met den slavenhandel, toen een paar onbeduidende voorvallen hebben doen zien, dat men druk bezig was aan de eene zijde af te breken, wat aan de andere met zoo veel moeite, en dan nog maar zoo gebrekkig, werd opgebouwd.
Reeds vóór eenige jaren had men gehoord, dat eenige handelshuizen in Marseille bij de Fransche regering aanzoek hadden gedaan om de vergunning tot eene onderneming, die men zeer schoon wist voor te stellen. Het gold het aanwerven van vrije emigranten uit Africa, om in de Fransche coloniën handenarbeid en ander werk te verrigten. De Regering heeft hieraan gaarne gevolg gegeven. Wel werd er in het Engelsche Parlement, gelijk naar alles, zoo ook hiernaar gevraagd, zelfs de vrees te kennen gegeven, dat deze vrije emigratie ligtelijk tot slavenhandel aanleiding kon geven, en in elk geval de contrôle over den verboden slavenhandel moeijelijk maken zou; - maar was Frankrijk dan ook geene beschaafde natie? De regering des Keizers verklaarde zelve te zullen toezien, en voor elke ontaarding en elk misbruik van dezen maatregel te zullen zorg dragen. Daarmede werd het beginsel van vrije emigratie der negers aangenomen. In beginsel was dat ook zeer goed, zeer doelmatig, Christelijk zelfs. Men zou alleen het voordeel trekken van hun gestel, beter voor den arbeid in tropische gewesten geschikt, maar zij zouden gelijk staan met den daglooner in Europesche staten. Zij zouden daardoor in aanraking komen met der Europeanen beschaving en met Christendom, en alzoo zou juist hierdoor hun waarachtig heil bevorderd worden.
Maar al te spoedig bleek het dat ook deze zaak twee handvatsels had, dat de vrees der Engelschen niet ongegrond was geweest. Een paar drama's uit de vele, die op Africa's westkust worden gespeeld, wekten de openbare aandacht en bragten aan het licht, wat tot nog toe slechts aan weinigen bekend was.

{==8==} {>>pagina-aanduiding<<}

In den loop van 1858 hoorden de bewoners van Europa en ook van deze landen, waar men naauwelijks om slavenhandel meer dacht en er weinig geloof aan hechtte, van eene treurige gebeurtenis op de westkust van Africa, die tot allerlei vermoedens en verklaringen aanleiding gaf. De zaak zelve was reeds voor geruimen tijd voorgevallen (Nov. 1857), maar eerst in Junij werd zij openbaar in het Eng. Parlement besproken. Zij was deze. Een Fransch schip, de Regina Coeli, Kapt. simon, lag voor de kust van Liberia ten anker, om vrije emigranten in te nemen. Reeds waren er 271 aan boord, terwijl de overigen weldra volgen zouden, toen plotseling deze ‘vrije lieden’, van wie men zulks niet verwachten zou, in opstand kwamen, het grootste deel der equipage vermoordden en zich meester maakten van het schip. Zij wilden den kapitein, die toevallig aan land was, niet aan boord laten, en gaven het schip eindelijk over aan den Engelschen consul, die de Ethiope afzond, om de Regina Coeli in beslag te nemen. Kapitein simon protesteerde, en er verscheen een Fransch oorlogschip, dat de Regina Coeli van het tooneel verwijderde.
Het tweede feit dat de aandacht te meer op de emigrantenquestie vestigde, was de gebeurtenis met de Charles-George. Ook deze was op zich zelve van weinig beteekenis en is dit alleen geworden, door het verband waarin zij tot de zaak der vrije negers stond en de gebeurtenissen die er op gevolgd zijn. Met een enkel woord is er in een vorig No. van gesproken, zoodat wij haar hier niet weder behoeven op te halen.
Het spreekt van zelf dat deze beide gebeurtenissen, waarin de zoogenaamde ‘vrije emigranten’ werden gezien, geketend en geboeid en zelfs in opstand tegen de Europeanen, die hun de weldaad bewezen van ze over te voeren, de vraag deden ontstaan, van waar komen die negers? Op welke voorwaarden zijn ze geëngageerd?
Het antwoord der Franschen was: ‘zij komen uit Liberia, de kolonie van vrije negers aan Africa's westkust. Zij werden vrijwillig overgevoerd tot vrijen arbeid in onze coloniën.’ En onmogelijk was dit niet.
Tevreden kon men echter met deze verklaring niet zijn. Men had reeds genoeg gehoord, dat het daar te Liberia toch wat vreemd toeging, en men twijfelde. Doch die twijfel zal

{==9==} {>>pagina-aanduiding<<}
zekerheid worden, wanneer men eens goed nagaat wat dat Liberia eigenlijk is.

Met weinig zaken is de wereld zoo bitter om den tuin geleid, als met de stichting van Liberia. De meesten houden het voor eene echt philanthropische onderneming, waarbij aan gewezen negerslaven de gelegenheid gegeven wordt, om weder in hun geliefd vaderland terug te keeren, en daar, onder bescherming van der Europeanen liefde, door eigen vlijt en onder eigen bestuur, al hunne wenschen bevredigd te zien. Maar hoe geheel anders is de ware toedragt der zaak, zooals die in het laatste No. van de Edinburgh Review, wij mogen bijna zeggen, aan het licht gebragt is.
Voor 26 jaren kwam een Americaan elliot cresson in Engeland, om eene groote zaak te bevorderen. Hij was gezonden door de Americaansche Colonisation Society, die reeds sedert eenigen tijd uitvoering had gegeven aan een plan, vroeger door Engeland zelf met ongunstigen uitslag beproefd, terugvoering der bevrijde slaven naar Africa. Met al den ophef, voor goed slagen in deze wereld een vereischte, hield hij door geheel Brittannië lezingen over hetgeen hij als een nieuw plan voorstelde, om een eind te maken aan de slavernij, door de negers aan ‘hun vaderland’ weder te geven, waar zij als zendelingen des Christendoms en verspreiders van beschaving onder de barbaarsche stammen zouden optreden. Daardoor eerst zou de slavernij in wortel en oorsprong worden aangetast, want Africa eenmaal bekeerd en beschaafd, dan hielden negerjagten en slavenhalen van zelf op. Hij bezat eene verwonderlijke gave voor zulke lezingen en voor geheel zijn werk, en wist zijne argumenten naar verschil van omstandigheden en van smaak meesterlijk af te wisselen. Den kooplieden spiegelde hij het openen van nieuwe handelsbronnen voor; aan populaire schrijvers een rijke bron voor nieuwe, schilderachtige onderwerpen; aan mannen van wetenschap de opening van den weg tot het hart van Africa; aan godsdienstigen groote winsten voor het koningrijk der hemelen; aan abolutionnisten de eindelijke opheffing der Americaansche slavernij. Doch mooi praten zonder zich vast te praten is op den duur moeijelijk. Weldra ging men aan het onderzoeken, waarbij een Americaan, Mr. garrison, toen juist in

{==10==} {>>pagina-aanduiding<<}
Engeland, aanleiding en hulp gaf. Men vernam, dat deze vroeger zelf een lid en voorstander der Americaansche Colonisation Society geweest was, maar zich spoedig overtuigd had, dat de geheele toeleg eene uitvinding was van de slavenhouders der zuidelijke staten van de Unie. Het was duidelijk dat hun doel er mede was, om zich van de tegenwoordigheid der negers, die toch eenmaal hunne vrijheid verkregen hadden, te ontdoen, en per slot van rekening den slavenhandel te bevorderen, terwijl zij de noordelijke staten wilden misleiden met het vooruitzigt, dat alzoo eene trapsgewijze emancipatie bevorderd en men eindelijk geheel en al van de kleurlingen verlost zou worden.
Het aantal dergenen, aan wie de oogen opengingen groeide van dag tot dag aan, zoodat Mr. cresson's triomph in Engeland van korten duur was. Sommigen begonnen zich te verwonderen, hoe men Africa het ‘vaderland’ van de Americaansche negers kon noemen, daar de aanvoer van slaven in 1808 was afgeschaft, en zij die voor dien tijd waren ingevoerd te oud waren voor colonisatie. Ook was het niet uitgemaakt dat de Americaansche negers zelven op die wegzending gesteld waren. - Anderen vroegen, hoe toch slaven voor zendelingen geschikt konden gerekend worden; terwijl eenige practische hoofden uitrekenden hoe vele jaren en eeuwen er wel noodig zouden zijn, om de milioenen van negers te transporteren, en hoe zij in Liberia hun onderhoud zouden vinden.
Ondertusschen had echter Mr. cresson tijd genoeg gehad, om geene kleine som in postjes van f 90 (volgens zijn beweren het vereischte bedrag, om een Americaanschen slaaf in een Africaanschen vrije te herscheppen) bijeen te brengen. Hij zeide geen geld te vragen, maar hij nam het altijd aan, en talrijk waren de kinderen die hunne spaarpenningen aan hem hadden toevertrouwd en de dienstmeisjes, die hare overgelegde shillings aan hem gegeven hadden, verheugd te mogen helpen aan de verlossing van een slaaf, - totdat zij overtuigd werden, dat het juist een steun voor den slavenhandel moest worden, en dat er toch wel eenigen waarborg behoorde gegeven te worden, dat de plaats des bevrijden niet onmiddelijk door een nieuw slagtoffer zou aangevuld worden. Het eerst werd deze liefdadigheid tegengehouden door de hoofden der anti-slavery partij, wilberforce, buxton, de croppers, Sir george stephen en

{==11==} {>>pagina-aanduiding<<}
anderen, die in 1833 openlijk protesteerden tegen elke ondersteuning van het schoonschijnende plan door Engelschen, op grond dat het was ‘een hinderpaal voor de afschaffing der slavernij, een uitvloeisel van fellen haat tegen de vrije zwarten, een dwangmiddel om hen kwijt te worden, eene aanleiding tot hunne onderdrukking in America, en bovendien eene list om den onbedachtzame af te houden van hetgeen werkelijk de afschaffing der slavernij zou bevorderen.’ De Americanen mogten eene colonie in Africa oprigten, zoo zij dit goed vonden; maar het zou een noodlottige misgreep zijn, wanneer Engelschen meenden daardoor de goede zaak te zullen bevorderen. Sedert verschenen er meer onthullingen der groote mystificatie. Mr. clarkson, die nog lang onder den invloed van cresson's gladde tong had gestaan, erkende eindelijk ook openlijk, dat hij van het onhoudbare systeem was teruggekomen. Hij voegde er bij, dat, wanneer de slaven waren zooals ze door hunne eigenaars werden afgeschilderd, zij Africa zouden bederven in plaats van evangeliseren; en dat, wanneer daarentegen alleen verlichte vrije negers gezonden zouden worden, de slavernij in America daardoor niet benadeeld maar veeleer bevoordeeld zou worden. Bovendien, de stichters van de Colonisation-Society waren slavenhouders, die openlijk verklaarden, dat de negers geene menschen waren, maar tot een lageren trap van wezens behoorden. In 't kort, het was een ‘duivels-plan’ en ‘hij wenschte voor altijd zich de handen te wasschen van die onderneming.’
Dit was alles wat het meerendeel van het Engelsche publiek met Liberia te maken gehad heeft. Slechts weinigen bleven bij hunne illusies volharden en meenden hiertoe nog grond te vinden in het feit, dat eindelijk de Republiek Liberia door het Engelsche gouvernement erkend, en een verdrag met haren President werd aangegaan.
Zien wij nu, hoe de Colonisation-Society in America optrad. Toen Mr. cresson in 1832 in Engeland verscheen, had dit genootschap reeds 16 jaren bestaan. Het was te Washington opgerigt en werd eerst door de planters met leede oogen aangezien, maar die tegenzin kon gemakkelijk overwonnen worden. Mr. madison en Mr. clay, na elkander een geruimen tijd Presidenten van het genootschap, waren zelve planters en verklaarden, dat zij volstrekt geen plan hadden om slaven vrij

{==12==} {>>pagina-aanduiding<<}
te laten. Zij hebben er dan ook geen enkele naar Liberia gezonden, maar wel velen verkocht. Een ander lid beval, ook reeds bij eene der eerste bijeenkomsten van het genootschap, het plan aan, als een der beste waarborgen voor den eigendom in slaven. En diezelfde beschouwing vinden wij in alle Verslagen van de vergaderingen weder. Geen enkele slaaf zou er door vrij komen; maar hunne onderwerping zou des te vollediger zijn door de verwijdering van de vrije zwarten. Wel is waar, deze weigerden te vertrekken; maar een planter van Virginia verklaarde openlijk, dat hunne ‘toestemming’ verkregen moest worden, zooals die vroeger verkregen was ‘door eene heusche vermaning van duchtige zweepslagen.’ - ‘Even als de roodhuiden zoo moest men zich ook de zwarthuiden van den hals schuiven.’ - De President wise sprak steeds van het ‘groote beginsel van het genootschap, vriendschap voor de slavenhouders.’ En zoo zouden er gansche bladzijden gevuld kunnen worden met dergelijke getuigenissen, die openlijk werden uitgesproken.
Niet minder belangrijk zijn de practische resultaten van een genootschap, waartoe op verschillende tijden bijna elk uitstekend man van de Unie behoorde, dat bijna door de geheele Unie van spreekgestoelten en door de openbare pers werd vertegenwoordigd, en door besluiten van het Congres en wetsbepalingen der afzonderlijke staten werd ondersteund.
Terwijl Mr. clay aan de eene zijde sprak gelijk vermeld is, had hij, in 1835, nog de gewoonte om de aandacht van vreemdelingen en onkundigen op het genootschap te vestigen als het middel, waardoor de slavernij eindelijk in de Vereenigde Staten onderdrukt zou worden. Eindelijk vroeg hem iemand, of de geheele marine der Vereenigde Staten toereikende zijn zou om alleen den jaarlijkschen aanwas der slavenbevolking te transporteren, die volgens den officiëlen census meer dan 60,000 beloopt. Eene andere vraag was, hoe zulk een verbazend aantal gevoed zoude worden op een klein deel der Africaansche kust. Mr. clay klopte eens op zijn snuifdoos en antwoordde, dat ‘hij hoopte, dat dit binnen weinige jaren zou kunnen geschieden.’ Maar tot nog toe is het daar nog zeer ver af. Gedurende de eerste 20 jaren bleef het aantal negers dat naar de beide coloniën, Liberia en Kaap Palmas, gezonden is nog onder de 3000, ofschoon het transportatie-
{==13==} {>>pagina-aanduiding<<}
systeem gebruikt werd om slaven kwijt te worden, die òf wegens te geringe òf wegens te groote bekwaamheden lastig en gevaarlijk schenen. In 1853, nadat het genootschap 36 jaar bestaan had, had het nog maar 8500 negers in Africa aan wal gezet.
Men moet ook zeer weinig gebruik van zijn verstand maken, zoo men gelooven kan, dat de zuidelijke staten, die altijd zeer naijverig waren op den aanwas der noordelijke staten door Europesche immigratie, zich werkelijk van bruikbare handen tot den arbeid zouden ontdoen. Tegenwoordig weet men dan ook volkomen, tot welk einde men van dit colonisatie-systeem gebruik maakte. Geen beter licht wordt daarover verspreid, dan door het bekende feit, dat de wegzending van negers naar Liberia zich geheel regelt naar den staat van den katoenoogst. Ofschoon altijd zeer gering, zijn de uitvoeren toch het talrijkst, wanneer de katoen laag in prijs is, en houden bijna geheel op als hij in waarde stijgt. In het eerste geval is men verlegen mét, in het tweede verlegen òm werkende handen. In de laatste tien jaren was de katoen bijna verdubbeld in prijs, en toen hoorde men in America ook niet veel meer van Liberia. Gedurende de laatste prijsvermeerdering van den katoen en de slaven beiden, scheen de zaak ook verloopen te zijn. Nogtans werd het genootschap in stand gehouden, en hetgeen de Regina Coeli aan het licht heeft gebragt, geeft de verklaring waarom.
Dat de Americanen er inderdaad belang bij hebben, om de vrije negers van het grondgebied der Unie te verwijderen, blijkt uit alles, wat ons van de houding en den toestand van dezen bekend is. Die zijn onlangs goed geschetst, hoewel in den vorm van een roman in webbe's ‘The Garies and their friends’, en men kan begrijpen, dat personen, van welk ras of gestel ook, die in het bezit zijn van huizen, schepen, winkels en publieke fondsen, ook gaarne hun eigen wil en eigen begrippen hebben. Al mag de kleurling ook geen grondeigendom bezitten, al verklaart het hoogste geregtshof ook ‘dat de zwarte geene regten heeft, welke de blanke behoeft te eerbiedigen’, een ras, dat geestelijken, doctoren, advocaten, professoren en kunstenaars oplevert, kan niet nalaten aanspraak te maken op meerdere regten. Sedert eenigen tijd heeft men dan ook de teekenen kunnen waarnemen, dat de vrije negers

{==14==} {>>pagina-aanduiding<<}
er naar streven, om hun stand te verheffen boven den druk, waaronder de Americanen hen leggen. Eene belangrijke demonstratie in dien geest heeft nog dit jaar (1858) plaats gehad, in eene vergadering van vrije kleurlingen van New-Bedford, eene bloeijende koopstad in Massachusetts. In de besluiten daar genomen drukken zij hunne overtuiging uit, dat de Americanen drie zaken ten hunnen opzigte wenschen: terugbrenging tot den toestand van slavernij, verwijdering uit het land, en vernietiging als een sociaal element. Maar zij verklaren, dat geene pogingen om hen te verbannen, door hun druk bestendig en meer en meer bezwarend te maken, hen er toe brengen zullen, om hun ‘vaderland’ (hier America) te verlaten. Zulk eene uitspraak, nadat men 41 jaren proef had gehad van de colonisatie naar Liberia, is eene stemme zeker ook waardig gehoord te worden.
Wenden wij den blik naar Liberia zelf, ook wat wij daar zien zullen is weinig geschikt, om onze sympathie voor het werk der Colonisation-Society op te wekken. Het terrein voor de Americaansche colonie gekozen was eene vrij bloeijende streek, voor dat de slavenhandelaars het vonden. Langs de rivier St. Paul en tusschen deze en Kaap Mesurado leefde eene landbouwende bevolking in eene reeks van dorpen, die tot op 2 mijlen landwaarts in van de oevers der rivier verspreid lagen. Na de verschijning van de Americaansche slavenhalers voor deze kust, werd alles verlaten. De bewoners werden weggevoerd of verspreidden zich, en hunne gehuchten werden verbrand. De Colonisation-Society koos eene strook grond langs de kust van omtrent 300 (Eng.) mijlen lang en van afwisselende breedte. Zij wordt door verscheiden rivieren doorsneden, die echter niet bevaarbaar zijn en met zandbanken aan de mondingen, zoodat eene geschikte ankerplaats ontbreekt. Monrovia, de hoofdstad van Liberia, is eene ongezonde plaats, en moeijelijk genaakbaar van de zeezijde. Nooit heeft het die eigenaardige levendigheid gehad, die eene plaats van vertier kenmerkt, en het levert niets op om den treurigen indruk weg te nemen, dien men reeds dadelijk ontvangt bij het bestijgen van de slechte wegen, die er henen leiden. Het is verre van dat paradijs te zijn, zooals het wordt beschreven aan de colonisten huns ondanks, die er met geweld of met list worden henengelokt.

{==15==} {>>pagina-aanduiding<<}

Een paar geloofwaardige getuigenissen zullen ons nader inlichten wat Liberia is. Dr. bacon, in Engeland genoeg bekend dat men aan zijne verklaringen niet twijfelen kan, is de verlichte en ondernemende arts, door wiens mededeelingen de Engelschen voornamelijk den aard der colonie hebben leeren kennen. Dr. bacon ging er henen als een enthusiastische voorstander van de onderneming (*), even als zoo vele anderen om den tuin geleid. Hij landde er in 1837 aan en bleef er bijna twee jaren, terwijl hij nog een jaar in naburige streken doorbragt. Het getal Americanen (negers) dat hij er vond bedroeg niet meer dan 5000, tegenover 80,000 inboorlingen. Hij vond er roberts, die later President geworden is (voor eenigen tijd overleden), fungerende als agent en handlanger van den slavenhandelaar pedro blanco, die daartoe te Gallinha een groot etablissement had. Hij vond er j.n. lewis, Secretaris van de colonie, ook een agent van blanco, en verder den zoogenaamden zendeling payne, formeel in dienst van de slavenfactorij van New-Sesters. Roberts bezigheid was, om opgebragte schepen te Sierra Leone te koopen, die blanco weêr als slavenhalers gebruikte, en lewis bezorgde de leverancie van goederen en koopwaren, die tegen slaven werden ingeruild. Het was iets van algemeene bekendheid in America, dat een der bronnen van bestaan te Liberia was het smeden van de ketenen voor de slavenladingen, die hier opgehaald werden. Duizende dollars werden er door deze drie agenten van de slavenhouders ontvangen, en van 1835 tot 40 was de colonie de hoofdsteun voor den handel, dien zij heette te zullen opheffen.
Dr. bacon zag niet minder dan 6 slavenhalers tegelijk voor Monrovia ten anker, en gedurende dien tijd dacht niemand om eenige andere broodwinning, dan het bezorgen van de treurige lading. Het spreekt van zelf, dat er verschillende listen moesten in het werk gesteld worden, om de waakzaamheid der kruisers te ontgaan, even als om de opgekochte schepen, die geen Engelschman of Spanjaard koopen mogt, aan pedro blanco in handen te spelen, om ze onder een anderen naam weder als slavenhalers in zee te brengen.

{==16==} {>>pagina-aanduiding<<}

Doch alle wetten zijn te ontduiken, en vooral aan de Westkust van Africa.
Dr. bacon verliet de colonie om de eenvoudige reden, dat het gebrek aan voedingsmiddelen zijne zelfopoffering nutteloos maakte, en het verhaal van zijn vertrek, waarbij velen, voornamelijk pas aangekomen emigranten, hem smeekten om hen mede te nemen, is allerbedroevendst. Zij waren bereid om overal henen te gaan en in welke betrekking ook, als zij maar van die verschrikkelijke plaats afkwamen, waar niemand zich om de emigranten bekommerde en iedereen hen bestal en beroofde.
Men zou kunnen zeggen: ‘dit alles is jaren geleden, het zal er nu wel beter uitzien’. Niet veel. Nog een belangrijken berigtgever hebben wij in de brieven van a. washington, uit Liberia gedateerd van Maart tot Junij 1854, die in het New-Yorksche dagblad de ‘Tribune’ openbaar gemaakt zijn. Deze washington was een vrije neger, door de Colonisation Society als zendeling naar Liberia gezonden. Hij had alle redenen om de beste gedachten te koesteren en althans de gunstigste getuigenis af te leggen; maar ten laatste overwon het verdriet over het jammerlijke schouwspel, dat hij hier dagelijks onder de oogen had, de vrees, die een zwarte agent van blanke slavenhouders nog altijd koestert. Hij besloot dus aan het genoemde dagblad de waarheid te schrijven: ‘vijf-en-negentig van de honderd, die hier met zoo goed als niets aankomen, hebben ongeloofelijke jammeren en ontberingen te lijden. De Morgan-Dix bragt hier 151 emigranten aan, en twee jaren later was de eenige vraag, of de overgeblevenen ten getale van 9 of 14 waren. Andere bezendingen verliezen maar een derde of soms minder; doch de sterfte is toch altijd verschrikkelijk, en die het het best hebben geraken hiertoe alleen door het uitoefenen van eene vreeselijke tyrannij. De emigranten spelen den slavenhouder over de inlandsche negers en zij voeren de zweep zeer handig. Die eenig geld hebben, kunnen spoedig rijk worden; zij koopen verschillende producten van Engelsche schepen, en zetten die met grove winst weder af. Anderen, die eenige kunst of eenig handwerk verstaan of wat energie hebben om landbouw te drijven, kunnen hiermede althans het leven houden. Maar van de meesten komt weinig te regt. De zieke en noodlijdende emigranten

{==17==} {>>pagina-aanduiding<<}
worden landwaarts in, de rivieren op, gezonden, ver genoeg dat men geen last van hen heeft. Dan verdwijnen zij, ten minste men geloofde vroeger dat zij uit het oog verloren werden. Eerst nu heeft men reden gekregen tot het vermoeden, dat dit niet zoo is.
Het geval met de Regina Coeli en later met de Charles-George heeft licht verspreid over vele punten, die tot nog toe duister waren. Vooreerst, dat die vrije emigranten vrij waren niet als de vogelen des hemels, maar als de papegaai in zijne ijzeren kooi of met zijn geketenden voet. Vrije passagiers worden niet geketend en vermoorden de equipage niet, nog vóór dat zij vertrokken zijn. En, als van Fransche zijde wordt beweerd, dat de Fransche officiële agent aan boord van de Charles-George een onbedriegelijke waarborg was voor de vrijheid der emigranten, kan ik mij niet weêrhouden daarbij aan de argumentatie ex absurdo te herinneren, die een Engelsch dagblad hiertegenover stelde, ‘dat men dan even goed zou kunnen beweren, dat de Franschen vrij zijn, omdat de Keizer aan hun hoofd staat.’
Verder is er veel getwist over de vraag, of de emigranten van de Regina Coeli geboren Africanen of daarheen getransporteerde Americaansche negers geweest zijn. De Franschen beweren het laatste, ten bewijze dat zij werkelijk vrijwillig scheep gegaan moeten zijn. De Americaansche Colonisation Society ontkent het. Zonder de gevolgtrekking van de Franschen aan te nemen, schijnt het toch wel dat hun beweren de meeste waarheid bevat. In het Engelsche Parlement kon men zich maar niet begrijpen, hoe die emigranten Americanen konden zijn, daar zij toch blijkbaar niet van Monrovia, noch uit de naburige streken kwamen. Welnu! de moeijelijkheid lost zich op, als men om de ongelukkigen denkt, die wegens ziekte of nooddruft naar binnenslands worden gezonden. Daaruit zal wel grootendeels de lading zamengesteld zijn geweest.
Het resultaat van Liberia is dus, dat Americaansche planters, zeer menschlievend, vrije negers naar dat land van belofte transporteren, en dat Fransche planters, even menschlievend, dezelfde negers uit dat Utopia uitvoeren als vrije arbeiders, die zoodra als zij zich van hunne boeijen kunnen ontdoen, de equipage vermoorden en naar land terugzwemmen.
Geschieden deze transacties met goedvinden van de Liberi-
{==18==} {>>pagina-aanduiding<<}
aansche autoriteiten? Wie zal het beweren, wie zal het ontkennen? Aan de eene zijde is het een feit, dat de grond van het verdrag tusschen Liberia en Engeland benevens andere mogendheden, en de voorwaarden waarop de republiek erkend is, bestaat in het verbod van uitvoer van elke soort van emigranten, tenzij van paspoorten voorzien, waardoor men altijd eenige contrôle kan uitoefenen. Ook verklaarden de autoriteiten van Liberia, ‘dat het gouvernement tot nog toe (tot de zaak met de Regina) niet wist hoe men zich die emigranten verschafte; maar dat het later gebleken is, dat het grootste gedeelte er van geprest was en met geweld aan boord gebragt, zoodat het niet meer of minder is dan werkelijke slavenhandel.’
Aan de andere zijde zijn er feiten, die de zaak in een ander licht stellen. Eenigen tijd vóór dat de Keizer van Frankrijk zijn contract sloot met de firma regis & cie., om vrije negers naar de Fransche coloniën te transporteren, verheugde de toenmalige President van Liberia (roberts) de kamer der vertegenwoordigers met het berigt van een geschenk van 1000 geweren met toebehooren, door den Keizer aan de Republiek geschonken. Dit zou vreemd zijn, zonder hetgeen er volgde. De agenten van regis & cie. gingen nu aan het opkoopen van ‘arbeiders’ langs de kust, en van bekende slavenhandelaars. Die kust moet men zich niet voorstellen als overal bewoond. Op eenigen afstand van Monrovia vertoont zij, behalve enkele dorpen, niet anders dan oneindige bosschen van amandelboomen en acacia's, alleen afgewisseld door één ding, en dat is - hier en daar een slavenbarrak. Men begrijpt, dat er dus wel middel was, om ‘arbeiders’ te krijgen. Maar er was ééne moeijelijkheid, die de geweren hadden moeten oplossen. Het schip moest te Monrovia uitgeklaard worden, waar de eenige haven was, en dat kon niet geschieden zonder paspoorten. Misschien had roberts hier geene zwarigheid gemaakt, maar ondertusschen was benton President geworden, die wat minder gunstig voor de emigratiezaak gestemd schijnt te wezen. Eerst wilden de Fransche agenten hem dwingen om een generaal paspoort voor de geheele lading te geven, later betaalde de kapitein van de Regina Coeli 1564 piasters paspoortgeld voor 400 arbeiders, die bij hem aan boord waren of zouden komen. - Nog een ander feit met betrekking tot

{==19==} {>>pagina-aanduiding<<}
de Fransche patronage over Liberia is het volgende. Eenigen tijd na het vroeger vermelde geschenk had de Keizer aan de Republiek een nieuwe oorlogsbrik beloofd. Reeds was tijd en plaats voor de overdragt bepaald; maar de belofte werd ingetrokken, omdat de Liberiaansche autoriteiten, gelijk wij zagen, den emigrantenhandel niet genoeg bevorderden. Ook sommige Americaansche bladen waren er op uit om den President benson en zijn bestuur van alle schuld in de zaak vrij te pleiten. - Wij zullen hun proces niet opmaken; zulke delicate quaesties zouden zelfs in een Europeschen staat, onder het licht der openbare pers, moeijelijk uit te maken zijn. Hoe zal men dan hier beslissen?
Nog een feit willen wij mededeelen, dat dezelfde zaak nog van eene andere zijde te beschouwen geeft, uit de Fransche coloniën zelven. Te St. Pierre verschijnt een dagblad, de Outre-Mer, dat ook over de zaak gesproken heeft, maar waaraan het stilzwijgen is opgelegd. Doch Dominica is eene Engelsche bezitting, en door zijne ligging tusschen de Fransche, Martinique en Guadeloupe, natuurlijk best in staat om met den waren stand van zaken bekend te worden. Daar verschijnt ook een dagblad, maar een Engelsch, The Dominican, die in het No. van den 16den Junij 1858 het volgende als een staaltje uit meerdere mededeelt.
Den 2den Mei landden er twee negers op Dominica, gevlugte slaven van Martinique. Den 15den Junij verschenen er nog drie anderen, van welke één, zaba, Engelsch kon spreken, en van hem vernam men de historie van alle vijf. Zij waren geboortig van eene streek bij de Fransche nederzetting Grand Bassin, aan de Cape-Coast (Engelsch). Zaba had gewerkt voor Bristolsche en Liverpoolsche schepen, die op Cape-Coast voeren voor ivoor en goudstof, waarbij de kapiteins in dier voege te werk gingen, dat zij met het opperhoofd van het district, kingh peter, eene overeenkomst sloten, voor de dienst van een zeker aantal mannen (‘boys’) voor zes maanden, tegen een bepaald loon. Deze boys kwamen altijd op den bepaalden tijd weder naar huis met hun geld, zoodat zij geen het minste wantrouwen meer koesterden. Maar nu kwam er tegen het eind van 1856 een Fransch schip, dat ook zulke mannen verlangde ‘om te werken even als zij voor de Engelschen deden; alleen zouden zij iets verder gaan, maar goed loon ontvangen,

{==20==} {>>pagina-aanduiding<<}
en na 6 maanden weder teruggebragt worden.’ Een veertigtal werd zoo aangeworven. De eerste verwondering veroorzaakte reeds het groote aantal mannen, die in dat schip bijeengebragt waren, en hunne verscheidenheid van ras en stam. Gedurende de reis hadden zij nergens over te klagen, maar hunne ontvangst op Martinique was geheel anders, dan zij zich voorgesteld hadden. Na een lang onderhoud tusschen den kapitein en den gouverneur werden zaba en zijne 4 medgezellen, benevens nog een ander, die later stierf, in volslagen slavernij overgegeven aan een Mr. jules, den opzigter van een planter enou, eigenaar van de plantage l'Autrebord. De 34 anderen werden op dezelfde wijze weggevoerd, en zij hadden er nooit meer van gehoord. De slagtoffers van Mr. jules moesten overmatig werk verrigten, met schraal voedsel, vele slagen en geen loon. Een van hen stierf ten gevolge der slagen, en toen zij van naar huis gaan spraken, zagen zij wel dat zij niets anders dan slaven waren. Na een jaar zeide zaba, dat hij naar huis wilde, naar vrouw en kind, en dat ook zijne vijf medgezellen hunne vrijheid en hun loon verlangden. Maar de opzigter zeide hun dat zij ‘nikkers’ en niets anders waren, en nooit terug zouden keeren.
Thans was hunne eenige hoop gevestigd op den hoogen berg, die aan den horizont uit zee oprees, en ‘Engelsch land’ was, gelijk zij vernamen. Twee ontsnapten, maar hierdoor werden er strenge voorzorgen genomen, en alle booten bij nacht goed vastgelegd. Het doet er weinig toe door welke listen, maar genoeg is het te zeggen, dat ook zaba en de beide anderen eene boot wisten los te krijgen en te ontsnappen. Zij konden echter niet eer gelooven dat zij werkelijk vrij waren, voor dat men hun herhaaldelijk had verzekerd, dat zij naar Liverpool en verder naar huis vervoerd zouden worden, zoodra zij met werken genoeg hadden verdiend, om hun overtogt te betalen. Zij hadden meer vertrouwen in de Engelschen, dan in de Franschen, die, zooals zij zeiden, ‘twee monden hebben, één (een suikermond) in Africa en een anderen, veel minder aangenaam, in Martinique.’

De medegedeelde feiten zijn voorzeker voldoende om te doen zien, wat men van de emigratie der vrije negers te denken hebbe, en dat ik het teregt een slavenhandel heb genoemd.

{==21==} {>>pagina-aanduiding<<}
Gelijk men begrijpen kan, de bovenstaande berigten over de Liberiaansche zaken zijn uit Engelsche bronnen geput. Waar zou men ook anders die bronnen gevonden hebben? In Frankrijk is er betrekkelijk weinig over de zaak gezegd, en natuurlijk alles met het doel om elke smet van de natie af te wisschen. In Engeland is er veel over gesproken en daar kon men ook best over de zaak oordeelen en ingelicht zijn. De slavenquaestie is daar eene nationale zaak bij uitnemendheid, waartoe men met alle zorg steeds elk document bijeenverzamelt, gelijk dan ook het reeds genoemde artikel in de Edinburgh Review van Oct. 1858 getiteld: ‘The Slave-trade in 1858’, waaruit ik de meeste feiten heb leeren kennen, onloochenbaar met kennis van zaken er over spreekt. Wel is het waar, dat de Engelsche Reviews in den laatsten tijd eene croisade contre l'empire schijnen te voeren, gelijk de Franschen zich beklagen; maar de medegedeelde feiten dragen alle kenmerken der waarheid.
Dit alleen zou men er tegenover kunnen stellen, dat de Engelschen te zeer geneigd zijn, om aan het Fransche gouvernement ten laste te leggen, wat misschien meer aan de winzucht der particulieren is toe te schrijven. Zeker is het, dat de Keizer de emigratie heeft willen bevorderen; maar hebben de personen, met de uitvoering daarvan belast, er niet meer een werkelijken slavenhandel van gemaakt, dan het gouvernement kon weten, of althans wist?
Voor den Nederlandschen lezer, die misschien minder met den toestand van Liberia bekend is, wil ik ter aanvulling van het reeds medegedeelde nog het volgende voegen. De vooronderstelling, dat de slavenschepen juist voorzien worden uit die negers, die als vrijen uit America gevoerd, maar in Liberia tot gebrek en ziekte vervallen en naar het binnenland worden weggemoffeld, (om dit meer juiste dan schoone woord te gebruiken) - die vooronderstelling heeft meer bepaald betrekking op hetgeen met de Regina Coeli is voorgevallen. Doch men heeft reeds kunnen opmaken, dat het aantal slavenhalers, dat aan die kusten hare levende lading opneemt, vrij aanzienlijk is.
Van waar komt zulk een groot aantal menschen? Zeker niet alleen uit de uit America aangevoerden, waarvan een deel tot eene zekere mate van welvaart komt, en een nog grooter deel door den dood wordt weggenomen, terwijl het geheele

{==22==} {>>pagina-aanduiding<<}
aantal immers in 1853 niet meer dan 8500 bedroeg. Doch men moet zich Liberia ook niet voorstellen als een staat, alleen uit die Americaansche emigranten zamengesteld. Deze jonge staat, sedert 1847 tot eene vrije republiek verheven, beslaat thans eene lengte van 76 Duitsche mijlen en eene gemiddelde breedte van 9. De aankomelingen uit America gingen al spoedig verdragen aan met de naburige neger-opperhoofden, waarvan sommigen zich aan den opkomenden staat aansloten. Zoo trad in 1843 het geheele District Cru of Kruh, met ongeveer 40,000 inwoners, en kort daarop dat van Klein-Bassa tot Liberia toe. Reeds in 1830 was het op deze wijze tot een staat van 300,000 inwoners geklommen, met verschillende scholen, kerken en zelfs drukkerijen en twee dagbladen. Ook drijft het wat handel en voert palmolie, ivoor, goudstof, enz. uit. Ongetwijfeld zijn de Americaansche emigranten de beste, althans de minst onbeschaafde bewoners, en wanneer alleen die werden uitgevoerd, zouden er spoedig niet anders dan bare negers overblijven.
Maar dit is vooral het bezwaar dat ik tegen de Liberianen heb, niet, dat zij zich laten uitvoeren als slaven, maar dat zij de hand leenen om de inlandsche negers, gedeeltelijk tot hun land, gedeeltelijk tot naburige districten behoorende, den slavenhandelaars aan te brengen. Wat zien wij daar dus gebeuren? Menschen behoorende tot het ras, dat zoo lang onder een vloek door menschen alleen hun opgelegd zucht, zoodra zij tot vrijheid zijn gekomen en er in geslaagd zijn om zich even boven den stand van boschneger te verheffen, - zich verrijken ten koste van de vrijheid hunner stamgenooten, die maar een weinig minder gelukkig, of iets minder beschaafd zijn dan zij. Noch Franschen, noch eenig ander volk zou hier ooit zijne slavenmagt kunnen recruteren, zoo zij niet juist in negers hunne ijverigste handlangers vonden.
Ook hier zien wij dus hetzelfde verschijnsel als in de Europesche staten. Officiëel heeft de staat Liberia al wat slavernij is afgezworen en afgeschaft, maar zijne burgers en zelfs vele overheidspersonen laten zich door winzucht verleiden, om al die schoone bepalingen ijdel te maken. Maar met dit verschil - een groot verschil, voorwaar - dat dezen niet de verontschuldiging hebben van het zoo algemeene denkbeeld, dat de neger toch eigenlijk eene mindere soort van mensch is. Zelven

{==23==} {>>pagina-aanduiding<<}
hebben zij misschien vroeger de zweepslagen des drijvers gevoeld, of weten dat vader of moeder daaronder hebben gezucht. En ziet, nu in het genot hunner vrijheid, nu deel uitmakende van een staatsligchaam, alleen uit mannen van datzelfde ras bestaande, - in plaats dat het eerste streven van den jongen staat wezen zal, om hun vertrapt ras op te heffen uit zijne vernedering, zijn zij de eerste steunpilaren der verfoeijelijke instelling, de geessel en de vloek van de gansche westkust van Africa. Weinige personen zijn misschien de spil waarop alles draait; maar die weinigen, zij zijn waard al het leed te dragen, dat hun gansche ras sedert zoo vele eeuwen heeft moeten verduren. Dat is eene laagheid met geene woorden te beschrijven.
Voor het oogenblik is deze nieuwe phase van den slavenhandel weêr afgeloopen. Na al wat over deze treurige zaak geschreven is, heeft de Keizer der Franschen aan eene commissie opgedragen, om de quaestie der emigranten te onderzoeken. Zijn brief aan Prins napoleon, die aan het hoofd der commissie staat, gerigt, is gedateerd van den 30sten October, en heeft denzelfden geest van gevatheid en diplomatischen tact, die alles kenmerkt, wat uit het keizerlijke cabinet uitgaat. En terwijl ik dit schrijf leeren ons de dagbladen, dat het gevolg van dit onderzoek wel zijn zal, dat de uitvoer van vrije zwarten van Africa's westkust afgeschaft wordt. In zeker opzigt is in deze retractatie een bewijs van schuld gelegen, misschien ook een bewijs van Engelands magt en invloed. Maar in allen gevalle moet het erkend worden, dat het Keizerlijke gouvernement zeer te pas weet terug te treden, en ook wil terugtreden, als het noodig is.
Maar nog, wie zegt het ons, dat niet eerder of later onder een nieuwen vorm hetzelfde verschijnsel zich weder zal voordoen? Mag men geen slaven halen, dan haalt men vrije arbeiders, en mag men geen van beiden, dan smokkelt men. Zoo lang nog ergens slaven worden gebruikt, zoo lang zal Africa bezwaarlijk ruste vinden. Omdat Africa door hebzucht van vorsten, door onderlinge tweespalt, door onbeschaafdheid en laagheid zelf den rug naar de zweep keert.
Daarom hebben de Engelschen meer en meer hunne pogingen, - zeggen wij liever hunne wenschen - gerigt, om het kwaad in zijne bakermat, in Africa, zelf aan te tasten.

{==24==} {>>pagina-aanduiding<<}
Daarom hoopt het door het licht des Evangelies en der beschaving den toestand van Africa eenmaal zoo verbeterd te zien, dat men er evenmin slaven zal gaan zoeken, als in Groot-Brittannië of Frankrijk. Het rust zijne zendelingen uit, nu met den Bijbel alleen in de hand, dan, gelijk livingstone thans, met het doel, om landbouw, handel en nijverheid in het land der verstootelingen in te voeren. Het is de koninklijke weg, maar de langzame. Ook de groote Sahara kan in bouwland herschapen worden, mits water aangebragt en geduld geoefend, en zoo zal er nog al wat tijd verloopen, eer dat Africa, niet door officiële verdragen en slechts in schijn, maar door eigen beschaving in werkelijkheid, tegen hebzucht en onmenschelijkheid beschermd zal zijn.
d - d.






De vestiging van Nederlanders in verschillende streken van Europa.


Door F. Nagtglas.

Coelum, non animum mutant, qui trans mare currunt.
Onder de opmerkelijkste verschijnselen in de geschiedenis der beschaving, mag voorzeker gerekend worden de zucht tot landverhuizing, die nu eens in meerdere dan weder in mindere mate bij de meeste volken kan worden waargenomen. Die vreedzame verspreiding der natiën is eene hoogst gewigtige zaak, waaraan niet alleen het koloniserende volk, maar ook de menschheid in het algemeen, veel is verschuldigd. En toch is de geschiedenis der landverhuizingen, en niet het minst in ons vaderland, wel wat verwaarloosd geworden. Voor haar schoten maar weinig bladzijden over in de reeks van boekdeelen, waarin sints eeuwen de zoogenaamde ‘histoire bataille’ van Nederland tot in de geringste bijzonderheden werd beschreven. De eigenlijke ontwikkelingsgeschiedenis van het volk bleef maar al te zeer verborgen onder den kruiddamp van zeegevechten en veldslagen.
De historie van de verspreiding der Nederlanders in andere werelddeelen, hoewel soms verzuimd als die koloniën zelven,

{==25==} {>>pagina-aanduiding<<}
was meestal zoo naauw verbonden met de krijgsgeschiedenis van den staat, dat er daarvoor bouwstoffen genoeg voorhanden zijn, maar zooveel te meer blijft er nog te onderzoeken over aangaande de lotgevallen en den invloed der Nederlanders, die zich in vroeger en later tijd in verschillende streken van Europa hebben gevestigd. Was in ons land het lot dier nederzettingen genoegzaam onbekend, de vreemdeling heeft niet altijd vergeten op te teekenen, welke gewigtige diensten hem door de landverhuizers zijn bewezen.
Tot onze landgenooten reken ik bij deze beschouwing ook de bewoners van Braband en Vlaanderen, die, al zijn wij thans door godsdienstige en staatkundige omwentelingen gescheiden, door afkomst, taal en zeden steeds naauw aan ons verbonden blijven.
Reeds vondel zong: ‘De liefde tot zijn lant is ieder aengheboren’ - en waar schijnt het, dat alleen zeer gewigtige omstandigheden den mensch, en vooral den minder beschaafden, die gewoon is zich in een beperkten kring te bewegen en stad of dorp zijn wereld acht, dringen kunnen om de natuurlijke traagheid te overwinnen, waarmede hij aan oude gebruiken gehecht is. Uit enkele luim verlaat de mensch, door adam smith het moeijelijkst te verplaatsen voorwerp genoemd, zijn vaderland zelden of nooit, tenzij misleid door een ideaal, dat hij zich elders voorspiegelt.
De Nederlandsche vestigingen in Europa waren dan ook aan belangrijke oorzaken hun ontstaan verschuldigd.
Als wij de oude kronijken doorbladeren, vinden wij op bijna iedere bladzijde gewag gemaakt van ontzettende watervloeden, die deze lage landen teisterden, en uitgestrekte streken somtijds voor altijd bedolven. Zoo vindt men, om slechts een tijdperk te nemen, tusschen den Marcellusvloed in 1219 (waarbij tusschen Schelde en Wezer meer dan honderd-duizend menschen verdronken, en die vooral in Friesland zulke groote verwoestingen aanrigtte, dat zij nog eeuwen daarna een spreekwoord in den mond des volks bleef) en den bekenden St. Elisabethsvloed in 1421, waarbij de Dortsche waard inliep, zestien belangrijke overstroomingen opgegeven. Onder anderen brak op Kersmis 1277 de Dollard in, waarbij 35 dorpen genoegzaam verloren gingen, en bij den vloed die in 1374 Vlaanderen teisterde, werden er aan de Westerschelde 16 dorpen vernield.

{==26==} {>>pagina-aanduiding<<}

Als men nu in aanmerking neemt, dat destijds de bezittingen van de meest gegoeden alleen in grond en in kostbaarheden bestonden, daar andere geldbelegging genoegzaam onbekend was, dan gevoelt men welke droevige gevolgen die onverwachte vloeden te weeg bragten. De kronijkschrijvers verhalen het dan ook, en er ligt eene onbeschrijfelijke mate van jammer in de weinige regels, waarmede reigersberg zijn verslag van den voor Zeeland zoo rampspoedigen vloed van 1530 besluit. ‘Daar waren menig honderd menschen, zegt hij, zoo mannen als vrouwen die zeer rijk waren en groote dominatie hebbende, dienaars en boden hielden, en die namaals zelven moesten gaan dienen en van huis tot huis moesten gaan mendiceren en brood bidden.’
Het verlies van uitgestrekte gronden gaf tot plotselinge overbevolking aanleiding en de verarming die hieruit voortkwam, deed den Nederlander, uit zorg voor zijn gezin, gretig gehoor geven aan de roepstem van geestelijke of wereldlijke vorsten uit het buitenland, om zich aldaar in vruchtbare en weinig bewoonde streken te komen vestigen.
Zoo verlieten zelfs aanzienlijke geslachten den vaderlandschen grond. Onder velen herinner ik u slechts de ouders van johannes wier, een der verlichtste mannen van zijn tijd, die door overstroomingen van hunne bezittingen beroofd, uit Zeeland naar Duitschland verhuisden.
Behalve de watervloeden waren het ook nog de onophoudelijke burgertwisten, veten en oorlogen, waardoor de beste krachten van onze gewesten verloren gingen, die tot verwoesting, verarming en alzoo tot verhuizing aanleiding gaven.
Werden dus velen onzer landgenooten door onverwachte omstandigheden die hen geheel verarmd hadden, tot uitwijken gedrongen, anderen verlieten den vaderlandschen grond minder uit dringende behoefte, dan wel omdat zij elders meerdere welvaart hoopten te vinden. Ik noem slechts de boekdrukkers, die in de laatste helft der 15e eeuw uit Holland naar Italië en andere streken hunne kunst overbragten, zooals een frederik de courceels, in 1459 of 1461, met zijne gezellen door schoone beloften naar Engeland werd gelokt, onze ingenieurs in Frankrijk, Engeland en Italië, onze geleerden, krijgslieden en kunstenaars in Rusland en Oostenrijk, en onze landbouwers in Denemarken, Frankrijk, Zweden. Van dien aard waren ook

{==27==} {>>pagina-aanduiding<<}
de nederzettingen uit onzen handelsbloei ontstaan. De overgroote vermeerdering van kapitalen en eene welvaart die zich alleen tot de steden beperkte, bragten te weeg dat er voor overzeesche ondernemingen gemakkelijk geld te krijgen was, maar maakte tevens den toestand van de kleine kapitalisten niet zeer gunstig. Deze waren dus ligt tot verhuizen geneigd, zoo zij elders meerdere winsten konden behalen, en zijn de stamvaders geworden der meeste handelsfamiliën van Nederlandsche afkomst, die in het buitenland gevestigd zijn. Zeker niet minder aanleiding tot emigreren gaf de zucht naar godsdienstige en staatkundige vrijheid. Toen de geest der Hervorming in Nederland veld won, doch het zwaard nog niet was gegrepen om den hopeloos schijnenden strijd te beginnen, waren er honderde Nederlanders, die liever have en goed verlieten dan ontrouw te worden aan hunne beginselen. Van 1540-1545 staken er reeds vele onzer landgenooten naar Engeland over, en na het strenge plakkaat van 20 Augustus 1556 groeide het aantal uitgewekenen zoozeer aan, dat er te Londen, Sandwich, Colchester en Maidstone Hollandsche gemeenten tot stand kwamen. De aanzienlijkste vereeniging was echter de meestal uit Zeeuwen bestaande gemeente te Norwich, die eene eigene drukkerij en eene school had, en niet weinig tot den bloei dier stad bijbragt. Door de onverdraagzame maria vervolgd, weken velen dezer Nederlanders later naar Denemarken en vertrokken, toen zij zich daar te vergeefsch poogden te vestigen, gedeeltelijk naar Emden, gedeeltelijk naar Frankfort a/M. Ook hier werd hun het verblijf in 1562 moeijelijk gemaakt, en eene nieuwe verhuizing gaf aanleiding tot de vestiging van Nederlanders te Wezel, Aken, Keulen en elders, en tot de stichting der Hollandsche gemeente te Frankendahl in den Paltz. Onze landgenooten maakten daar en te Hanau eene op zich zelve staande kolonie uit, zij kozen er hunne eigene regering en genoten er vele voorregten, die zij met hunne taal,
kleeding en gebruiken meer dan twee eeuwen behielden, en waarvan misschien nog de sporen te vinden zijn.
Uit godsdienstvervolging ontstond zestig jaren later de Nederlandsche kolonie in Sleeswijk, dat rampzalige gedenkteeken van de onverdraagzaamheid der 17e eeuw. Een aantal uitgewekene Remonstranten zette zich onder willem van den hove, Heer van Wedde en Westerwolde, in 1619 in die streken neder en bouwde in 1624 Frederikstad aan den Eider.

{==28==} {>>pagina-aanduiding<<}

Onze staatkundige twisten gaven ook dikwijls tot verhuizing aanleiding, doch bij het wisselen der omstandigheden kwamen de uitgewekenen gewoonlijk terug. Zoo deed de komst der Pruissen in 1787 vele Nederlanders naar België en Frankrijk en bepaaldelijk naar Rijssel en St. Omer de wijk nemen, en toen acht jaren later de omwenteling zegevierde, verplaatste zich menig gezin naar Hannover of Engeland.
Wij willen thans de kolonisten in hun aangenomen vaderland nader beschouwen.
De belangrijkste vestigingen van Nederlanders vond men in het noorden van Europa, in Zweden en vooral in Noord-Duitschland. Daartoe gaven waarschijnlijk onze aloude betrekkingen met de koopsteden der Oostzee aanleiding. Zeer vroeg, sommigen spreken van de 9e eeuw, had er reeds een levendig handelsverkeer plaats tusschen de Vlamingen, Hollanders, Friezen en de ‘Coopluijde van Oostland’, de Oosterlingen, zoo als zij gemeenlijk genoemd werden. In het oosten, daar lag het beloofde land, dat tegenwoordig zoo menigeen in het westen gaat zoeken. Gij herinnert u de versen van vondel, waar hij den aartsengel rafael tot gijsbrecht van amstel laat zeggen:

Gods Wil is dat gij treckt naar 't vette land van Pruissen 
Daer uit het Poolsch geberght, de Wijsselstroom komt ruisschen, 
Die de oevers, rijck van vrucht, genoegelijck bespoelt. 
Vertrou u daer en wacht tot dat de wraeck bekoelt, 
Gij zult in dat gewest een stad Nieuw-Holland bouwen 
En in gezonde lucht en welige landouwen, 
Vergeten al uw leet en overbroghten druk, 
Waerdoor u nazaet klimt, ten bergh op van 't geluck. 


Dat men echter reeds lang vóór vondel zoo dacht, blijkt uit een der schoonste liederen die uit de middeleeuwen voor ons zijn bewaard gebleven. Daar heet het:

Naer Oostland willen wi varen, 
Naer Oostland willen wi mee, 
Al over die groene heiden 
Frisc over die heiden, 
Daer is een betere ste. 


De eerste sporen van Nederlandsche kolonisten vond men in Bremen. Die streken waren niet alleen uitgeput door de

{==29==} {>>pagina-aanduiding<<}
oorlogen met de Wenden (een volkstam die zich tegen het einde der groote volksverhuizing meerendeels in Nedersaksen, de zoogenoemde Marken, Pommeren en aan den oostelijken oever der Saale had nedergeslagen) maar waren ook nog geteisterd geworden èn door gedurige invallen van noordsche zeeroovers èn door overstroomingen. Frederik, aartsbisschop van Bremen en Hamburg, lokte in 1106 vele Nederlanders derwaarts, met het doel om de ontvolking te herstellen en de ondergeloopen landen weder vruchtbaar te maken. Deze kolonisten ontvingen eene moerassige streek niet ver van Bremen, het zoogenoemde Hollerland, ter bebouwing. De belangrijke oorkonde van de tusschen den bisschop en de landverhuizers gesloten overeenkomst is bewaard gebleven. Daaruit weet men dat voor iedere mansus of hoeve eene ruimte van 720 roeden lang en 30 roeden breed bestemd werd, waarvoor moest betaald worden 1 denaar huur, de elfde garve, van ieder veulen 1 penning, van een kalf 1 heller, benevens de tienden van vee, honig, was, enz. De boeren behielden regten als vrije mannen en kozen hunne eigene regters in het wereldlijke, doch het derde gedeelte der boeten kwam in sommige gevallen aan den bisschop. Hoewel het den kolonisten vrij stond om kerken te bouwen, bleven zij echter in het geestelijke aan den bisschop onderworpen. Eene halve eeuw later noopten dezelfde redenen graaf adolf II van Schaumburg om uit Vlaanderen, Holland, Westphalen en Friesland landbouwers te lokken door hen vele voorregten en grondbezit in Holstein, Wagrien en Westelijk Mecklenburg aan te bieden. Onder deze lieden werd het schier ontvolkte land verdeeld en iedere stam, als ik mij zoo eens mag uitdrukken, ontving de gronden die het best met zijn vaderlandschen bodem overeen kwamen. De Vlamingen, waaronder ook wel Zeeuwen zullen geweest zijn, schijnen zich vooral in de omstreken van Kiel te hebben gevestigd, waar nog een dorp Flemhude ligt en eene straat de
flamische Gasse genoemd wordt.
Dat onze landgenooten aan de uitnoodiging tot verhuizing zoo gereedelijk gehoor gaven, is waarschijnlijk wel een gevolg geweest der groote overstroomingen, welke de regeringen van onze graven dirk IV en floris III zoo droevig onderscheidden, en die o.a. in de jaren 1129, 1135 en 36 en 1170 vooral Vlaanderen en Zeeland zwaar hebben geteisterd.

{==30==} {>>pagina-aanduiding<<}

Toen andere Duitsche vorsten den gunstigen invloed der vlijtige en bekwame kolonisten bemerkten, lieten zij niets onbeproefd om ook die voordeelen deelachtig te worden. Niemand was hier ijveriger in dan de vermaarde markgraaf van Saksen, later van Brandenburg, albrecht, bijgenoemd de Beer, die omstreeks het midden der 12e eeuw na langdurige worstelingen de Wenden terugdreef, en de nu ledige plaatsen oostwaarts van de Elve tot op de grenzen van Silesië en de Lausnitz, alsmede ten zuiden van den stroom in Thuringen en de zoogenoemde goldene Aue, door kolonisten trachtte aan te vullen.
Deze landverhuizers schijnen voornamelijk Hollanders, Zeeuwen en Vlamingen te zijn geweest. Een oude kronijk in het plat Duitsch, van casper abel, vermeldt dat de Hollanders eene streek ontvingen aan de Elve, waar zij Angermunde bouwden, en de Zeeuwen eene woeste plek digt bij dezelfde rivier, waar door hen eene stad gesticht werd, die zij naar hunne afkomst Seehusen noemden. De Vlamingen bouwden of herbouwden Stendhal, dat de hoofdstad van de zoogenaamde Altemark werd. Deze kolonisten stonden ook albrecht ter zijde, toen hij aan den oever der Spree de naar hem genoemde stad Bärlein, het tegenwoordige Berlin, grondvestte. Door landverhuizers uit Westphalen werd de voorstad Köln gebouwd, welken naam tot heden toe een der vijf groote wijken van Pruissen's hoofdstad draagt. In Oost-Pruissen, niet ver van Elburg, zou het zoogenoemde Pruissisch Holland aan na den moord van floris V uitgewekene Nederlanders zijn oorsprong verschuldigd zijn. Ik herinnerde u reeds dat vondel daarop zinspeelt. Hoewel de naam de overlevering schijnt te bevestigen en er in die streken werkelijk eene Nederlandsche kolonie gevonden wordt, waarover straks nader, is het echter gansch niet zeker dat deze vestiging aan gijsbrecht van amstel haren oorsprong te danken heeft. De geschiedschrijver van spaan is van meening dat Heer gijsbrecht, door de omstandigheden tot een dolend ridder gemaakt, niet ver is uitgeweken, maar dat de half kindsche grijsaard zich na zijne vlugt in het land van Kleef gevestigd heeft. In Dantzig woonden al vroeg Hollanders en Vlamingen, daar zij bij name voorkomen in een privilegie, door koning casimir jagello in 1457

{==31==} {>>pagina-aanduiding<<}
aan genoemde stad verleend. Ook in het Maagdenburgsche, Anhalt en den Keurkreitz meenen sommigen in vele plaatsnamen den Nederduitschen oorsprong te herkennen. Zoo zou Kemerich of Kemberg, Kamerik - Brugk, Brugge - Mucheln, Mechelen - Gentin, Gent - Damm, Damme - Niemeck, Nijmegen, enz. beteekenen. Andere taalkundigen beweren echter, dat de meeste der genoemde namen van Wendische grondvormen afstammen.
Allerbelangrijkst is de invloed door deze landverhuizers uitgeoefend. De aankomst van honderde vrije lieden, waaronder van adelijken geslachte, beschermd in hunne persoonlijke vrijheid door bepaalde wetten, moest noodwendig terugwerken op het lot der oude bewoners en niet weinig toebrengen om de lijfeigenschap te verzwakken en langzamerhand bijna ongemerkt te doen ophouden. Maar Noord-Duitschland ontving van de kolonisten eene nog grootere weldaad; want de Nederlanders bragten er met de Christelijke leer Christelijke beginselen. Hierdoor werd de kiem gelegd tot beschaving der Heidensche Wenden, en eene voortdurende ontwikkeling, die alleen het Christendom verschaffen kan, verzekerd.
De bekwaamheid en vlijt onzer landgenooten deden ook den landbouw meer en meer toenemen, en de vrijheid die zij bedongen hadden liet ook daarop haren gunstigen invloed gelden. Anton zegt daarvan in Geschichte der Teutschen Landwirthschaft: ‘De landhuishouding moest in hunne meer vrije handen eene andere gedaante aannemen, de beheerschers des lands moesten leeren inzien dat de landbouw, de gewigtigste bezigheid der menschen, niet tot slavernij gedoemd was, en dat hij steeds heer des lands zou blijven, ook wanneer zijne gronden zich in handen van meer vrije lieden bevonden.’
Deze vrijheid werd den kolonisten verzekerd door verschillende wetten, uit de Nederlanden afkomstig, en die hier en daar in Noord-Duitschland tot zelfs in het laatst der vorige eeuw zijn in stand gebleven. In de omstreken van Bremen vond men het Jus Hollandricum; in Thuringen en de zoogenoemde Marken het Jus Flamingicum, welke in de hoofdbeginselen geheel overeenstemden. Deze belangrijke regtsbronnen zal ik echter hier niet nader beschouwen. Het zou ons te ver leiden om bijvoorbeeld te onderzoeken, wat het privilegie was aan

{==32==} {>>pagina-aanduiding<<}
onze landgenooten toegekend, om, in tegenstelling der inboorlingen, zonder vare een eed te mogen afleggen, of om over het regt te spreken, zip genaamd, waarvoor de Vlamingen in Meissen jaarlijks schatting betaalden (‘Pro ea Justitia, quae Zip vocatur triginta nummos persolvunt.’)
De sporen dezer koloniën zijn ook nog op te merken in de taal, al neemt men nog niet aan, wat een Duitsch schrijver beweert, dat het platduitsch eene dochter van het Hollandsch is en door de landverhuizers zou zijn overgebragt. Overal echter waar Nederlanders gevestigd zijn geweest, vindt men woorden in gebruik, die van deze afkomst getuigen. Zoo spreekt men b.v. in de buurt van Bremen van een dijksloot, van een snees-aal, van een blokland, van een vim-hout, enz.
Ook in later tijd hebben zich in Noord-Duitschland vele Nederlanders gevestigd. Behalve die uitgewekenen, waarvan ik straks met een enkel woord reeds melding maakte, vestigden zich vele Hollanders tijdens de godsdienstvervolging aan de oevers der Oostzee, waar eene betrekkelijke vrijheid van geweten stand hield. Niet ver van Dantzig vindt men eene bloeijende streek, de Dantziger Werder genoemd, waar men zich in Nederland verplaatst waant te zijn. Tusschen de rijke weilanden met heerlijk vee bezet, ziet men nette boeren-erven en steeds werkzame watermolens. Die Waard werd, naar men zegt, in de 16e eeuw bevolkt door uit Nederland geweken Doopsgezinden, wier namen zoo als dijk, de veer, enz. nog van hunne afkomst getuigen. De overbevolking uit deze buurt trekt van tijd tot tijd naar Rusland, waar aan de oevers der Molotschau geheele koloniën met dorpen, die dezelfde namen dragen als in den Werder, bestaan en waar vele rijke Doopsgezinden wonen.
Was de Nederlandsche invloed in Duitschland groot, het is bekend dat zij even gewigtig, zoo niet belangrijker, geweest is in Rusland. Holland was, gelijk de Russische vorstin catharina I erkende, de wieg der grootheid van peter I, van den man die een Rusland van hout bij zijne troonsbeklimming vond, en een Rusland van graniet heeft achtergelaten.
Lang echter vóór Czaar peter waren onze handelsbetrekkingen met Rusland van het grootste gewigt. Czaar iwan wasilowitz II verkreeg zelfs in 1547 van karel V verlof

{==33==} {>>pagina-aanduiding<<}
om in de Nederlanden 300 kunstenaars te mogen aanwerven goudsmeden, papiermakers, metselaars, beeldhouwers, bouwmeesters, ja zelfs theologanten en juristen. Hoewel deze kolonisatie door de eene of andere omstandigheid niet naar wensch geslaagd is, zijn er vooral te Moscou, Usting en Wologda nog vele nakomelingen dezer landverhuizers aan hunne Hollandsche namen, zooals jongthijs, witmond, loenen, kenbaar.
Aan de Witte Zee vestigden zich al vroeg Nederlanders. De in 1577 of 1578 uit Antwerpen naar Middelburg of Arnemuiden verplaatste kantoren van balthasar de moucheron en gillis van egchelenberg, gezegd hoofman, waren de eerste die zich dezen handelstak aantrokken, daartoe welligt opgewekt door een schipper uit Colijnsplaat, filippus winterkoning geheeten, die zich een twintig jaren vroeger in Noorwegen gevestigd en met de Russen betrekkingen aangeknoopt had. In 1584 kwam michiel moucheron namens zijn broeder balthasar en françois le fort, koopman te Zierikzee aan de Dwina. Op zijn raad zeilde schipper krijt uit Vlissingen de rivier hooger op tot aan een eenzaam aan st. michaël gewijd klooster. Hier vonden deze Zeeuwen eene goede ligplaats. Zij rigtten er pakhuizen op en legden alzoo den grond tot de nog bloeijende stad Archanchel. Kort daarop waren er reeds 17 Nederlandsche handelshuizen gevestigd, en later werd er ook eene Hollandsche kerk opgerigt. In Novogorod, waar een Zeeuw, gerrit van der heide genaamd en die zich veel met de alchymie ophield, eene vrij luidruchtige rol speelde, te Moscou en in andere gedeelten van het gebied van den Czaar waren mede vroeg Nederlanders gevestigd. Zoo werd er in de hoofdstad in 1629 reeds eene kerk gebouwd voor de Hollandsche Gereformeerde gemeente, misschien wel onder het toezigt van cosmo mouchoron, die destijds fabriekmeester van den Czaar was. In 1628 werd een ander Nederlander, gillis van exel, 's vorsten goudsmid, naar Holland gezonden om kunstwerken te koopen en werklieden aan te werven. Dezen last had ook ieder gezantschap en men slaagde er meestal niet slecht in. Een Nederlander, pieter marcelis, begon er de eerste ijzerwerken, en een ander,
johan van sweeden, de eerste lakenfabriek, waarvoor hij werklieden uit Holland ontbood, even als voor de eerste papierfabriek, die hij in de buurt van Moscou stichtte. Beide mannen verdienen ook genoemd te worden,

{==34==} {>>pagina-aanduiding<<}
omdat Rusland aan hen (1666 of 1667) de instelling van een postwezen te danken had.
In hetzelfde jaar zond Czaar alexis, het gewigt eener zeemagt inziende, personen naar Nederland, om bekwame scheepstimmerlieden over te halen zich naar Rusland te verplaatsen. Dit gelukte, en het zijn deze eenvoudige Noord-Hollanders en hunne opvolgers geweest, die door gemeenzamen omgang met den troonsopvolger peter een zoo gewigtigen invloed hebben uitgeoefend op het lot van het Russische rijk. Van dien tijd af hield de Czaar een gemagtigde in Holland om bekwame lieden voor zijne dienst te werven. - Wij zijn eenigzins uitvoerig geweest in deze beschouwing, omdat men wel eens meent, dat onze betrekkingen eerst van den tijd van Czaar peter dagteekenen, terwijl uit het medegedeelde blijkt, dat bij zijne geboorte, in 1672, reeds duizende Nederlanders in Moscovie gevestigd waren.
Met de troonsbeklimming van dien vorst brak echter een nieuw tijdperk voor Rusland aan, en geen volk had daarop meer invloed dan het Nederlandsche. Er is nog altijd iets zonderlings, dunkt mij, in de voorliefde van dezen in menig opzigt grooten Czaar voor al wat Hollandsch was. Als men vermeld vindt, dat die ontembaar driftige man, wiens geheele karakter zoo in strijd scheen met het Nederlandsche phlegma, zich nooit gelukkiger gevoelde dan in het gezelschap van Noord-Hollandsche scheepstimmerlieden, en niets liever hoorde dan de Hollandsche taal, dan is men bijna geneigd het Zaandammer vrouwenportret in Peterhof te vergelijken bij den tooverring, die, volgens de legende, op eene andere reuzengestalte in de geschiedenis, op karel den Groote, zooveel invloed uitoefende.
Toen peter ons land voor de eerste maal bezocht, nam hij honderde werklieden mede. Op den 16den Mei 1698 vertrokken er alleen met de zoogenaamde Moscovische vroegvloot uit Texel naar Archanchel, behalve degenen die over land reisden, 640 handwerkers van allerlei aard. Zelfs de eenvoudigste bedrijven waren er vertegenwoordigd. Men vond er schoenpennensnijders en rottenvangers onder, en verscheidene vrouwen die de kunst van spinnen moesten gaan onderwijzen. Velen dezer landverhuizers vestigden zich aan de Witte of aan de Oostzee, onder anderen te Riga, waar spoedig eene Hollandsche gemeente tot stand kwam. De meesten echter gingen met der tijd de nieuwe hoofdstad bevolken, die peter aan den mond van de Newa

{==35==} {>>pagina-aanduiding<<}
grondvestte. De gunstige handelsligging dezer moerassige streek was reeds lang door de Nederlanders opgemerkt, en bij de oude schans had zich reeds veel vroeger een Hollandsch koopmanshuis gevestigd van de vries of frisius, welk geslacht later als Baron van frisenheim in den Zweedschen adelstand is opgenomen.
Jaren lang ging de verhuizing uit Nederland naar Rusland onophoudelijk voort. In 1702 kwam de admiraal cornelis cruys, uit onze dienst in die van den Czaar overgegaan, en die de grondlegger der Russische marine mag genoemd worden, naar Holland, met last om niet minder dan 200 zee-officieren, scheepsbouwmeesters en andere in de zeevaart kundige personen aan te werven, waardoor vele jongelieden, sommigen uit aanzienlijke geslachten in Russische dienst overgingen. Het is bekend dat peter in 1616 of 1617 voor de tweede maal ons vaderland bezocht, en toen het stoute voornemen opvatte om de Hollandsche taal in Rusland in te voeren, waarvoor hij bijbels in beide talen te gelijk liet drukken. Wij kunnen ons naauwelijks voorstellen, welken invloed het welslagen dezer zaak zou hebben te weeg gebragt. Doch zij mislukte, en dat kon ook wel niet anders, want zelfs een Czaar aller Russen kan het gevoel van nationaliteit bij zijn volk, waarvan de taal de uitdrukking is, niet willekeurig veranderen.
Dat na deze tweede reis de verhuizingen niet afnamen, laat zich begrijpen, en zij vermeerderden zelfs in die mate, dat de Staten er zich mede bemoeiden en in 1722 het vertrek van werklieden belemmerden. Na den dood van den vorst in 1725 kwam er spoedig verandering, en hoewel nog gedurende de geheele 18e eeuw vele geleerden en krijgslieden in Russische dienst gingen ik herinner u slechts aan cau boerhaave, de gorter, de witte, van suchtelen, van kingsbergen en van heiden, hield het eigenlijke emigreren onzer landgenooten ten laatste geheel op.
Geheel afgescheiden van de genoemde verhuizingen, meent men in zuidelijk Rusland de sporen eener Nederlandsche kolonie te hebben ontdekt. Hugo de groot merkt in zijne vergelijking der gemeenebesten op: ‘Dat men bij de toenmalige bewoners der Krim de zindelijkheid der Hollanders waarnam, en er ook in de taal overeenkomst bestond benevens met eene eenvoudigheid gepaard gaande schranderheid,’ wat de geleerde schrijver voor geen twijfelachtig bewijs houdt eener derwaarts gevoerde volk-
{==36==} {>>pagina-aanduiding<<}
planting. Misschien verdient het ook opmerking, dat eene wandeling, eene soort van boulevard van Sebastopol, ‘Hollandia’ wordt genoemd.
Meer bekend zijn de Hollandsche nederzettingen in Zweden en Denemarken. In 1368 kreeg Amsterdam van albrecht, Koning van Zweden, reeds eene strook lands op Schonen, waar zich vele Nederlanders kwamen vestigen, die er door een voogd, volgens de wetten van hunne moederstad, bestuurd werden. Bijna te gelijker tijd speelden onze landgenooten in het toen bloeijende Wisby in Gothland eene belangrijke rol, en in de oude geschiedboeken dezer zoo vermaarde stad komen vele Nederlandsche namen voor. De fabrieken van Utrechtsch fluweel en Amsterdamsch laken, waarvan in 1450 gesproken wordt, zullen waarschijnlijk wel in Hollandsche handen zijn geweest. Toen gustaaf adolf het door karel IX gestichte en in 1611 door de Denen verwoeste Gothenburg herbouwde, spande hij alle krachten in om de werkzame en nijvere Nederlanders te nopen zich aldaar te komen vestigen. Toen dit hem gelukte werd de regering er geheel op Hollandsche wijs ingerigt, en de Nederlanders waren daarvan niet uitgesloten, terwijl er bovendien bevolen werd: ‘dat alle Raads- en landsprotocollen, gerigts-, stads- en schepenboeken zoowel in het Hollandsch als in het Zweedsch moesten worden bijgehouden.’
In 1624 vestigde zich, volgens sommige schrijvers, eene kolonie van Hollandsche boeren nabij Jönkoping in Zweden, misschien wel door toedoen van zekeren nils stiernkold, die tweemalen Holland bezocht had en landdrost van deze plaats was. In Zweden worden de beste koeijen nog ‘Hollandsk’ genoemd, en de hoeve van een veeboer heet, even als in Noord-Duitschland langs den Wezer, eene ‘Hollanderi’.
Nergens echter zijn, voor zoover mij bekend is, de vaderlandsche zeden langer bewaard gebleven, dan op het zuidwaarts van Kopenhagen gelegene eilandje Amäger, gewoonlijk Amack genoemd. Christiaan II, Koning van Denemarken, gehuwd met isabella, de zuster van karel V en bevriend met de welbekende Amsterdamsche sigbrit, die zelfs na den dood harer dochter duveke, 's Konings bijzit, hem geheel beheerschte, liet in 1515 vier-en-twintig boerengezinnen uit West-Friesland ontbieden en schonk hun vele voorregten, waarvan de oorspronkelijke oorkonde in 1668 bij de belegering van Kopen-
{==37==} {>>pagina-aanduiding<<}
hagen ongelukkig verloren is gegaan. Het eilandje Amäger, dat 1½ mijl lang en 3¼ mijl breed is, levert voornamelijk aardappelen en groenten op, waarmede de markt van de hoofdstad voorzien wordt. De 4000 inwoners zijn in twee kerkdorpen verdeeld, waarvan het eene ‘Hollanderbye’ heet en voornamelijk door nakomelingen der kolonisten bewoond wordt. Onze landgenoot Dr. dassen, die het in 1837 bezocht, werd op zijne wandeling vergezeld door den kerkvoogd gerrit cornelis bakker. In de kerk vond men een Hollandsch opschrift, doch de bijbels waren in het Deensch, zijnde de vroegere kort te voren door een brand vernield. In het laatst der vorige eeuw werden er echter voor deze gemeente nog boeken gedrukt, daar in 1783 te Kopenhagen het licht zag: Nedder-düdersche kerchen und Husz Psalmboeck, to deenst der Hollander gemeene op Amack, en in 1788 f.c. schmitto, Ordnung des Heils, durch den Catechismum lutheri tom gebruch der Dütche gemene te Hollanderdorp op Amack.
Tegen den kerkmuur stond te lezen: ‘Anno. 1731 is deese kerk omgebouet op onse eigen bekostung’, en op eene zerk van 1776 was gebeiteld: ‘De 3e November is hier under begraven worden de trouwe geert, older in dessen wereldt is eweest 29 jahr, 9 maenden, 3 weeken ende 5 dagen.’ Tot vóór weinige jaren werd op Amack nog in het platduitsch gepreekt, doch tijdens het bezoek van Dr. dassen waren er nog maar vier of vijf oude mannen die Hollandsch kenden, en die het allen evenzeer betreurden, dat de voorvaderlijke gewoonten op Amäger zoo in verval geraakten, want in hunne jeugd mogt er op de boerenerven niets dan Nederduitsch worden gesproken. In de woningen en kleeding der dorpelingen waren ook nog overal de sporen hunner afkomst zigtbaar. Opmerkelijk was de belangstelling dezer eenvoudige lieden om iets van Nederland te vernemen. Onze geschiedenis was hun echter vrij vreemd, daar zij in 1837 aan Dr. dassen vroegen: ‘of wij Batavia reeds van de Belgen hadden teruggekregen’, - een verlies, dat zij zich sterk hadden aangetrokken.
De gehechtheid der Amagers aan het land hunner afkomst zou waarschijnlijk reeds lang uitgedoofd zijn, indien zij in Denemarken niet als eene soort van curiositeit werden aangemerkt, en ook velen onzer zeevarende landgenooten het eilandje bezocht en er het bestaande gevoel levendig hadden gehouden.

{==38==} {>>pagina-aanduiding<<}

De ligging van Groot-Brittannië ten opzigte dezer gewesten gaf aanleiding, dat er altijd vele verhuizingen, vooral van onze kustbevolking, naar Engeland en Schotland plaats grepen. De overlevering vermeldt, dat de akkerbouw in Groot-Brittannië 1½ eeuw vóór christus' geboorte zou ingevoerd of liever verbeterd zijn door kolonisten uit Belgium, die er eene schuilplaats kwamen zoeken tegen uit Duitschland dringende stammen. Meer zeker is het echter, dat in de eerste jaren der 12e eeuw Vlamingen, door watervloeden uit hun vaderland gedreven, zich in West-Wales, op het schiereiland tusschen Swansea en Caermathen, hebben gevestigd, waar zij gedurende ruim 7 eeuwen hunne bijzondere kenmerken hebben bewaard en zich van de oorspronkelijke bewoners door zindelijkheid, orde en vlijt onderscheidden. Deze nederzetting stond waarschijnlijk ook wel in verband met de toenmalige betrekking tusschen Engeland en Vlaanderen, daar de Koning, hendrik I, zoon van willem van Normandië, door zijne moeder de kleinzoon was van den Vlaamschen graaf boudewijn V. Cambden deelt in zijn Brittannia een en ander van deze kolonisten mede. ‘Dit gedeelte van het land,’ zegt de oude schrijver, ‘is door Vlamingen bewoond, die zich tot op dezen dag door hunne gewoonten en taal van de overige bewoners zijn blijven onderscheiden. Die taal heeft zooveel van het Engelsch, dat weder veel met Nederduitsch overeenkomt (!), dat de Britten gewoon zijn deze streek te noemen Klein Engeland aan gene zijde van Wallis. Het is een stout en welberaden volk, doch door hunne onophoudelijke twisten hunnen naburen wel eens lastig. Uitnemend bekwaam echter zijn zij in nijverheid en handel en altijd gereed om hunne bezittingen ten koste van land- of zeegevaren te vermeerderen. Doch ook niet minder dapper en even bereid om het zwaard te grijpen, als
om de hand aan den ploeg te slaan. Innig verknocht zijn deze Vlamingen aan Engeland en zijne vorsten.’
Het blijkt echter uit denzelfden schrijver, dat die krijgshaftigheid voor de kolonisten noodzakelijk was, daar zij zich gedurig tegen de aanvallen der Welschen, die hen het land uit wilden drijven, moesten verdedigen. Zoo werden in 1217 de Vlamingen, die het eiland Ross en Pembroke bewoonden, gedrongen den Welschen vorst lhewelyn up jorwert als opperheer te huldigen, hem 1000 marken zilvers te betalen en

{==39==} {>>pagina-aanduiding<<}
20 hunner voornaamste lieden als gijselaars over te leveren, wat echter niet belette dat drie jaren later dezelfde vorst een leger tegen hen afzond en hun land te vuur en te zwaard verwoestte.
Eene andere kolonie van Nederlanders, naar ik vermoed Zeeuwen, ontstond uit de arbeiders die met onzen landgenoot uit Tholen, cornelis vermuijden, later Sir cornelius vermuyden, dijkgraaf der Britsche stranden, in 1626 naar Engeland overstaken om de moerassen ten zuid-oosten van Doncaster in Hatfieldchase droog te maken. Deze aangewonnen landen werden evenals bij ons in kavelingen verdeeld en ieder stuk wordt nog tegenwoordig een Cavell genoemd.
De nakomelingen dezer arbeiders zouden, naar een belangrijk opstel onlangs in de Quarterly Review medegedeeld (Difficulties of Railway Engineering), de overal bekende Engelsche aardwerkers ‘de navvies’ zijn. De merkwaardige Hollandsche huizen van een deel der arbeidende klasse in sommige streken van Lincolnshire en Cambridge, en bepaaldelijk tusschen de South Holland drain in het eene en de Great Vermuyden drain in het andere graafschap, bevestigen dit vermoeden. ‘Deze menschen,’ zegt genoemde schrijver, ‘bezitten van ouds eene bekwaamheid en handigheid in allerlei aardewerk, die hen onontbeerlijk gemaakt heeft bij de groote ondernemingen van den laatsten tijd.’
Van de menigte uitgewekenen, die ten tijde der Reformatie naar Engeland overstaken, heb ik reeds gesproken. Die arme vlugtelingen waren zeker in scherpe tegenstelling met de vele Nederlanders die ruim eene eeuw later willem III vergezelden. Het is bekend hoe de meeste Hollandsche gunstelingen van dezen vorst zoo als bentinck, reede, keppel, nassau en anderen als graven van portland, athlone, albemarle en rochfort het Engelsche pairschap verkregen. Doch ook de levendige handelsbetrekkingen die uit de politieke gebeurtenissen volgden, gaven aanleiding dat velen onzer landgenooten zich destijds naar Engeland verplaatsten. Dat sommigen onder hen tot aanzien en vermogen opklommen bewijzen de namen van van notten, van sittart, en andere.
Ook in Schotland vindt men sporen van Nederlandsche of Vlaamsche koloniën, en naar buchanan vermeldt zou er zich in 1438 eene belangrijke nederzetting hebben gevestigd, waaromtrent ik echter niets vond aangeteekend.

{==40==} {>>pagina-aanduiding<<}

De bekende vaardigheid onzer landgenooten om dijken aan te leggen en moerassen droog te houden gaf aanleiding, dat ook meer dan eens hunne hulp in Frankrijk werd ingeroepen. In een belangrijk opstel van Mr. s. de wind over leeghwater wordt medegedeeld, dat deze vermaarde ingenieur in 1628 naar Bordeaux werd ontboden om een moeras droog te malen, en twee jaren later nabij Metz dezelfde dienst ging bewijzen. Zoo zijn ook de moerassen van Aunis, Poitou en Saintonge reeds vroeg door Hollanders drooggelegd. Koning hendrik IV ontbood uit Holland en Vlaanderen een groot aantal arbeiders onder zekeren humphrey bradleij uit Bergen op Zoom, aan wien met den titel van maitre des digues de France de droogmaking der Fransche moerassen was opgedragen. Dit plan bleef door den dood des konings onvoltooid, doch werd dertig jaren later door lodewijk XIII weder opgevat en toen onder de leiding van onzen landgenoot jan van ens, raadsheer des konings, waardoor uitmuntende werken tot stand kwamen aan den linkeroever der Rhone, in de nabijheid van Arles.
Waarschijnlijk zijn vele der medegebragte arbeiders in Frankrijk gebleven, en men zegt dan ook dat de bewoners van Arles en St. Giles zich nog altijd door hunne bekwaamheid in het aanleggen van dijken onderscheiden, alsmede door zindelijkheid en orde, iets wat zij van de oude Hollanders zouden hebben overgenomen.
Opmerkelijker nog zijn de berigten aangaande eene andere kolonie, voorkomende in een door scheltema vermeld reisjournaal van zekeren Mr. gijsbrecht de witt, die in 1634 eene Nederlandsche vestiging in westelijk Frankrijk aantrof. Niet ver van La Rochelle ligt eene vroeger moerassige streek, La Petite Flandre geheeten, omdat het door boeren uit Holland (door de Franschen gewoonlijk Flamands genoemd) bebouwd werd. Omstreeks 1600 werd het aan Hollandsche kooplieden vergund dit moeras droog te malen, waarna zij uit hun vaderland eenige boerengezinnen met de noodige gereedschappen ontboden. De witt trof er nog een twintigtal Nederlandsche familiën aan, onder anderen zekeren pieter tas en jan martens, die nog goed Hollandsch spraken, en den reizigers zulke uitnemende Hollandsche boter voorzetteden, dat zij zich in hun vaderland verplaatst waanden. Ook aan de Garonne schijnen Nederlanders te hebben gewoond,

{==41==} {>>pagina-aanduiding<<}
waarvan ik echter geene bijzonderheden kon opsporen, doch alleen vermeld vond, dat aldaar de oudhollandsche boerenwagen nog altijd in gebruik is.
In het midden der 18e eeuw werd er in Spanje eene kolonie van Vlamingen en Duitschers gevestigd, en wel op aanraden van den markies del puerto, destijds Spaansch gezant bij onze Republiek. De welwillende en verlichte Koning karel III sloot in 1766 eene overeenkomst met den Duitscher thurriegel, waarbij deze zich verbond om 6000 kolonisten, voor de helft landbouwers, de andere handwerkslieden, over te brengen, terwijl de staat uiterst vruchtbare, maar verwaarloosde streken in de Sierra Morena zou beschikbaar stellen. De nieuwe bewoners, die allen Katholijk moesten zijn, zouden onderworpen wezen aan de bestaande wetten, doch bijzondere voorregten verkrijgen.
De kolonie kwam werkelijk tot stand, doch velen der landverhuizers, die door de Spanjaarden voor ketters werden uitgekreten, bleken niet onder de eerlijkste lieden te zijn aangeworven. Er was veel gespuis onder, dat spoedig verliep. De schrijvers stemmen weinig overeen in hunne beoordeeling van de nakomelingen der kolonisten, die hunne oorspronkelijke taal geheel vergeten hebben, maar wier gelaatstrekken toch nog aan hunne noordelijke afkomst herinneren. Onbetwistbaar is het echter, dat hunne goedbebouwde akkers en nette witte huizen merkelijk afsteken bij hetgeen in andere streken van Spanje gevonden wordt, en dat de weg door de Sierra Morena, het werk der kolonisten, onder de schoonste en kunstigste van Europa kan gerekend worden.
Van mindere bekendheid is eene overoude nederzetting van Friezen of Noordduitschers, waarvan men de sporen in Boven-Italië, in de provinciën Verona en Vicenza, meent gevonden te hebben. Deze kolonisten onderscheiden zich nog door hunne taal, die men voor eene vermenging van het Friesch en Deensch houdt, terwijl ook de landbouw door hen anders dan in het overige Italië beoefend wordt en op eene wijs, die aan Friesland en Noord-Duitschland herinnert. Aangaande den oorsprong dezer volkplanting, waarvan men in meer dan twintig gemeenten de sporen vindt, is, zoo ver ik weet, niets met eenige zekerheid te bepalen.
Zoo zijn onze landgenooten schier over geheel Europa ver-
{==42==} {>>pagina-aanduiding<<}
spreid geweest en nog tegenwoordig heeft die verhuizing niet geheel opgehouden. Kort geleden deelden de dagbladen mede dat een aantal tabaksplanters met hunne gezinnen naar Spandaw waren verhuisd, aangelokt door de schoone toezeggingen van groote grondeigenaren, welke in die streken de tabakscultuur wilden gaan beproeven, en nog later vond ik vermeld dat een gegoed landbouwer uit Overijssel zijne bezittingen had te gelde gemaakt en naar Hongarije was vertrokken, waar velen hem zouden volgen, zoo er slechts goede berigten kwamen.
Opmerkelijk is het echter dat waar ook Nederlanders in Europa gevestigd waren, hun invloed merkbaar is, en zelfs in streken waar de herinnering aan de oude kolonisten bij het volk geheel is verflaauwd of wel verloren gegaan. Overal hebben zij zich onderscheiden door vlijt, orde en spaarzaamheid, en nog heden zijn dit de kenmerken der bevolkingen, waaronder zij zich nederzetteden en waarmede zij zich hebben vermengd.
Die deugden zijn dan ook de kenmerken van ons volk. Zij staan in naauw verband met den Nederlandschen bodem, voor een groot gedeelte de vrucht van onverpoosden arbeid, van eene vereeniging van kennis en kracht: eene krachtsbetooning die niet schitterde voor het oog der wereld, maar die door geduld en orde de grootste bezwaren te boven kwam.
Daardoor heeft een klein volk eene groote rol gespeeld op het wereldtooneel. Die rol, al schijnt zij door de ontwikkeling van andere natiën van minder beteekenis dan voorheen, zal niet afgespeeld zijn zoolang als de Nederlanders, zonder blind te wezen voor de gebreken, getrouw blijven aan de deugden der vaderen.
November 1858.





Een violist op Otahaiti.

Muziekvirtuozen zijn zelden schrijvers, evenmin als koningen. Twee zulke eigenschappen in één persoon vereenigd is ook evenmin noodig als twee staarten aan eene comeet. Toch heeft zich onlangs zulk een verschijnsel voorgedaan, en wel in Duitschland. De in dat land (hier nog niet) bekende vioolspeler m. hauser heeft ter verpoozing van het strijken de schrijfstift ter hand genomen en een boek in de wereld ge-
{==43==} {>>pagina-aanduiding<<}
zonden, getiteld: Aus dem Wanderbuch eines östreichischen Virtuosen (Herbig, Leipzig). Gelijk gij ziet, eene reisbeschrijving. Nu, daartoe kon hij stof opgedaan hebben; want, niet tevreden met het geluid van Europeesch handgeklap, heeft hij America van zuid tot noord rondgereisd en het zelfs niet versmaad om den Polynesiërs te leeren wat harmonie is. En wedergekeerd ins liebe Deutschland heeft hij zijne ontmoetingen en bevindingen aan zijne landgenooten verhaald.
Vele reizigers wreken zich over de moeite, die het maken van een dagboek hun gekost geeft, door het publiek er op te vergasten. Van deze soort is hauser niet. Gemakkelijk, vlug en onderhoudend is zijn boek geschreven en schijnt bovendien nog de verdienste te hebben van niet alleen aangename, maar ook juiste schilderingen mede te deelen. Althans wanneer wij uit hetgeen hij over meer bekende plaatsen mededeelt, tot de juistheid van het overige mogen besluiten. Zeer aardig zijn zijne beschrijvingen van de muziekwereld te San Francisco en in de goudmijnen (ook daar!), en boeijend wat hij van het leven in Lima, Valparaiso of San Jago di Chile verhaalt, terwijl hij eene innemende onbedorvenheid van oordeel heeft, die niet altijd bij zijne collega's gevonden wordt. In Duitschland begint het werk, geloof ik, reeds opgang te maken, en weldra zal het misschien ook wel de eer der vertaling - dikwijls even kwistig weggeschonken als ridderorden - waardig gekeurd worden. Nu, ik kan daar niet tegen hebben, daar ik zelf mij haast de gelegenheid tot kennismaking met hem aan te bieden. Zonder te willen beweren, dat ik juist het belangrijkste heb gekozen, meende ik dat enkele staaltjes, die hij van zijn verblijf onder de Polynesiërs mededeelt, eene eigenaardige belangrijkheid hebben. Den 30sten Sept. 1854 was hij op Otahaiti of Tahiti aangekomen en bleef daar twee weken. Zijn intogt daar beschrijft hij aldus:
‘Börne zegt: drie dingen vindt men overal: gebraden appels, verkoudheid en eene overheid. Dat bespeurde ik ook hier, want men heeft geen begrip, hoe men hier door de policie geplaagd wordt. Zij bestaat uit inlanders, die uit vrees voor de Franschen liever te veel dan te weinig dienstijver toonen. Geen vreemdeling mag zonder vergunning op het eiland overnachten, en wil hij langer blijven, dan moet hij passen en allerlei andere documenten aan de hoogwijze Otahaitische po-
{==44==} {>>pagina-aanduiding<<}
licie toonen, die dan na naauwkeurig onderzoek er toe overgaat, om eene verblijfkaart aan hem af te geven.
Dadelijk bij mijne aankomst vervoegde ik mij aan het bureau van policie, dat zich alleen door de Fransche vlag op het dak van de hutten der inlanders onderscheidt. De ambtenaar zag er in zijn wijde witte buis, Franschen pantalon met roode strepen, waaronder zijne bloote gele voeten kwamen uitgluren, al vrij zonderling uit. Nadat hij mij van top tot teen nieuwsgierig had opgenomen, begon het viseren van mijn pas.
Het viel mij mede zoo meesterlijk als deze natuurzoon er in slaagde, om zijne in 't wild gegroeide physiognomie in de deftige trekken van een policiebeambte te plooijen; maar nog meer stond ik verwonderd, toen de gele eilander een procesverbaal opstelde, zoo naauwkeurig als het in een geval van hoogverraad maar geschieden kan. Mijn beroep “toonkunstenaar” gaf hem het meest te doen. Toonkunstenaar en Flibustier scheen hem al tamelijk hetzelfde te zijn, en het woord vioolspelen was hem zoo duister en verdacht, dat hij verlegen de schouders ophalende, eene gevaarlijke vrijbuiterij daarachter zocht. Hij zeide, dat de zaak hem niet rigtig toescheen, en schelde eenige halfnaakte dienaren, die mij zwijgend in hun midden namen. De beambte ging met alle deftigheid voorop, dan ik in het midden, en de dienaren achteraan, en zoo ging het naar den (Franschen) gouverneur. Ik kon mij niet houden van lagchen, hoe weinig vrolijk mijn toestand ook was, en hoe meer het natuurkind mij met woedende gebaren teregt wees, des te harder schreeuwde ik het uit.
Men denke zich mijne onschuldige persoon, in het midden van dezen imposanten trein, door de straten van Tahiti marcherende. De lieve straatjeugd en andere inlanders, die mij in de magt der philisters zagen, liepen juichend achteraan, en zoo hield ik mijn intogt, waaruit men ziet, dat een reizende virtuoos niet overal bloemen en lauweren oogst, ofschoon de laatsten hier in 't wild groeijen.
De gouverneur ontving mij met Fransche innemendheid, maakte zijne verontschuldiging over de strengheid die men mij betoond had en beloofde mij zijne ondersteuning. De bruine policiecommissaris, die zich den roem ontgaan zag van een gevaarlijken vrijbuiter ontdekt te hebben, maakte verder geene zwarigheid, om mij eene verblijfkaart te overhandigen, of-
{==45==} {>>pagina-aanduiding<<}
schoon blijkbaar de mystische duisternis, die de woorden virtuoos en viool omgaf, hem nog niet opgehelderd was.
De Franschen hebben zich hier langzamerhand geheel heer en meester gemaakt, en strekken hunne bescherming zoo ver uit, dat de arme inlanders zeker veel liever zouden wenschen, dat zij maar weggebleven waren. Overal zijn kanonnen geplant en liggen er soldaten in bezetting, die zwaar gewapend door de straten trekken, terwijl de halfnaakte inlanders in hun vreedzaam uiterlijk wonderlijk bij zulke troepenbewegingen afsteken. 's Avonds om acht uur hoort men een kanonschot, en daarna mag geen inlander meer op straat gezien worden. Dan ziet men de Indianen bij troepen naar huis stroomen, en met gemelijk gezigt verlaten zij de drinkhuizen, die grootendeels door de Franschen tegelijk met de beschaving hun aangebragt zijn, maar op het karakter van dit volk een hoogst nadeeligen invloed uitoefenen.’
Niet alleen van de grappige zijde schildert hauser het eiland. Hij heeft niet minder een geopend oog voor den rijken dos, waarin de natuur deze paradijsachtige streken hult, en voor de prachtige ligging der hoofdstad, binnen in een zeeboezem aan den rand van een palmbosch gelegen. De her en der verspreide Tahitische hutten, door palmen en bananen overschaduwd, en de talrijke Europesche huizen, met tuinen en villa's omgeven, vormen een bekoorlijk geheel. Eerst als men in de zeer levendige hoofdstraat komt, krijgt men den indruk van eene stad. Franschen, Engelschen, Negers, Portugezen en Chinezen, kooplieden en militairen doorkruisen de straten. Engeland en Frankrijk hebben ook hier hunne winkels opgeslagen, waar men meer dan Tahitische behoeften bevredigen kan, en de hôtels en speelhuizen maken het eiland voor zeelieden van alle natiën tot eene oase in deze woestijn der beschaving.
‘Pomare IV bewoont een geheel naar Europeschen trant ingerigt huis. Zij is gehuwd met een inlander, die zoo populair is, dat men hem dikwijls met de andere Indianen door de straten ziet wandelen. Het Gouvernementsgebouw, van steen opgetrokken en met vele torentjes en vlaggen versierd, is het schoonste van het eiland. De Fransche smaak heeft het zich ook hier zoo confortable mogelijk gemaakt.
Elken zondag en donderdag is hier militaire muziek op een

{==46==} {>>pagina-aanduiding<<}
ruim plein, in het midden door een palmbosch versierd. Dan ziet men hier le beau monde op en neêr wandelen, en de fatjes loopen statig daarhenen in een opschik, waarvan men in de gansche beschaafde wereld de wederga niet vindt. Het haar is netjes opgemaakt, als hadde een Fransche haarkunstenaar het gefriseerd, en het hoofd wordt met een scheef opgezetten breedgeranden palmhoed bedekt. Een dikke witte doek, die eene Europesche witte das moet beduiden, is op de onhandigste manier om den hals gewonden, en het bovenligchaam in een zwarten frac gehuld, zoo ongefatsoeneerd en wijd, dat hij voor een driemaal dikker persoon geschapen schijnt. Een wit vest vervangt zoowat de plaats van het gordelkleed; maar de beenen - o wee! bedek de oogen, beschaving! - de beenen zijn naakt, zooals de natuur ze hun gegeven heeft, en nog bovendien geel, groen of blaauw getatoeëerd. Ik moet zeggen, dat ik in lang niets zoo ontzettends gezien heb als deze vereeniging van Tahitische en Europesche mode, en telkens als ik naar de getatoeëerde beenen zag overviel mij een angst, die alleen tot bedaren kwam, als ik op de geciviliseerde bovenhelft lette.
In dezen originelen opschik loopen de barrevoetige dandy's behagelijk op en neder en coquetteren met hunne dames, trots den besten Weener of Parijser lion. Hunne glimmende lichtbruine gelaatskleur steekt wonderlijk af bij de witte en roode gezigten der Engelschen en Franschen, die men of in gestreepte matrozenbuizen, of als heeren, of in schitterend uniform met spottende trekken en ondeugenden glimlach langs deze exotische natuurproducten ziet henen wandelen.
De vrouwen zijn welgemaakt, hebben een aangenaam gelaat, eene fijne taille, bekoorlijk ronde vormen en schoone oogen. Het fijne haar is ordelijk opgemaakt en boven het hoofd in vreemde strengen gevlochten. Met de mode nemen zij het zoo streng niet. Zij kleeden zich òf zeer weinig òf in de prachtigste zijden stoffen. Het kleed komt haar niet ver over de knie, zij hebben doeken om het hoofd gewonden of een stroohoed; de voornamen versieren hare armen, ooren en beenen met paarlen, coralen en gouden ringen, maar gaan altijd blootsvoets. Hare taal, half Fransch, half Tahitiesch, heeft iets weekelijks, hartstogtelijks en nonchalants, even als hare manieren. Dansen en paardrijden zijn hare hoofdver-
{==47==} {>>pagina-aanduiding<<}
maken; slechts een klein deel heeft smaak in Europesche bezigheden. In de liefde hebben zij den hartstogtelijken gloed van alle bewoneressen van het Zuiden, maar hare zeden zijn streng en echtelijke ontrouw is iets hoogst zeldzaams. Maar de vrouwen hebben hier eene magt en een aanzien, zooals alleen bij beschaafde natiën gevonden wordt.’
Van het concert, dat hij hier den 6den Oct. 1854 gaf, verhaalt hauser het volgende:
‘Het locaal, thans in eene geimproviseerde concertzaal herschapen, was vroeger een afgodstempel geweest. Later werden hier, op bevel der Koningin, de afgoden verbrand; nog later werden hier door een Franschen krijgsraad de oproerige inboorlingen ter dood veroordeeld. En nu staat op dezelfde plaats een zwartgerokte virtuoos, en tracht met viool en strijkstok aan deze onbesnoeide natuurkinderen eenig denkbeeld te geven der hedendaagsche Europesche beschaving, van welke kennis de goede Voorzienigheid hen tot nog toe verschoond heeft. Regts, door tropische planten omgeven, zat de gouverneur en zijne gemalin, benevens verscheidene officieren in blinkende uniformen. Ter linkerzijde was de met stroomatten en draperiën omhangen plaats voor de ongeschoeide Koningin. Het overige van de zaal was gevuld met de eigenaardige gestalten der inlanders, wier gehoorzenuwen tot heden nog gezond en onbedorven waren en nog meest met het gezang des nachtegaals hadden gedweept.
Ik trad op, maakte eene buiging voor het auditorium en opende het concert. Trouwens het duurde eenigen tijd voordat men dit publiek aan het verstand kon brengen, dat men op een concert eigenlek alleen hooren moet; want zij babbelden zoo luid, dat ik dikwijls genoodzaakt was om op te houden. Ik speelde “Othello, phantasie van ernst”; maar een schetterend trompetgeschal met obligaat paukenspel zou den gelen eilanders zeker meer genoegen gedaan hebben dan mijn armzalig vioolspel, want behalve eenige welwillende Europesche handen kwam er geen vinger in beweging. Zoo onverschillig werd ik nog door geen publiek ter wereld aangehoord.
Eindelijk verscheen de Koningin met een kleinen jongen aan de hand en door hare hofdames begeleid, die blootvoets, even als hare meesteres, in phantastische toiletten de zaal intrippelden, en met verwondering en nieuwsgierigheid de dingen die komen zouden afwachtten.

{==48==} {>>pagina-aanduiding<<}

De eerste muzikale celebriteit van Otahaiti, Mr. camieux, chef van de Fransche kapel, een breedgeschouderde reus, verscheen nu en speelde een stuk op de fluit. Wat het was is vrij onverschillig en was ook moeijelijk te herkennen, daar vele toonen alle gehoorzaamheid weigerden, hoewel de inspanning hem de zweetdroppels uit het voorhoofd joeg. Dat was echter eerder te vergeven dan de hardnekkigheid, waarmede hij, ondanks al mijne zeer duidelijke teekenen, maar altijd voortkwinkeleerde. Reeds zag ik tot mijn schrik de gapende pomare opstaan, en de ongelikte autochthonen, die zich niet uit beleefdheid vervelen wilden, de zaal verlaten. Al mijne schitterende verwachtingen, om de Koningin der antipoden door mijn spel in verrukking te brengen, vloden henen. De vreeselijke fluitspeler werkte nog toen pomare de zaal verliet - zonder mij gehoord te hebben.
Nadat de Franschman eindelijk opgehouden had met blazen en mijn verontwaardigd gemoed wat tot bedaren gekomen was, trad ik weder op. Ik verzamelde al mijn moed, speelde sentimentele liederen en Paganinische hexen-variaties, maar te vergeefs; geen teeken van goedkeuring beloonde mij; de gele Tahitiners bleven koel en onverschillig.
Toen deden angst en ergernis mij een koen besluit vatten. Ik begreep te moeten bluffen, rukte driftig voor de oogen van het verbaasde publiek de snaren van de viool en speelde op de g-snaar alleen het “Carneval”. Dat ging op. Een gemompel van verwondering vloog over de menigte en spoedig was ik omringd door de gele enthusiasten, die bij iedere passage, maar vooral bij de flageolettoonen, in een applaudissement uitbarstten, zoo als een publiek van kinderen der beschaving niet zou kunnen voortbrengen. Ik bleef maar altijd het Carneval spelen, bleef maar altijd nieuwe variaties improviseren, en hoe doller en baroquer deze waren, des te opgewondener jubelden mijne barvoetige bewonderaars, die niet eer de zaal verlieten, dan toen mijn arm van vermoeidheid den strijkstok niet meer hanteren kon.
Na het concert was gansch Tahiti in enthusiasme. Al wat mond had vertelde van den vreemden vioolspeler, die zoo ver over zee gekomen was, en op zijn hout kon fluiten als een vogel. De schoonste bloemen en vruchten worden mij in het hôtel toegezonden; wanneer ik speel verzamelt zich eene schaar

{==49==} {>>pagina-aanduiding<<}
bewonderaars onder mijn venster, en als ik uitga groet alles mij en komt mij vriendelijk te gemoet, - in 't kort, ik ben de held van Tahiti. En al die wonderen heb ik alleen aan het Carneval te danken. Trouwens anderen hebben met mij wel meer de magische werking van dat stuk ondervonden.’
Nog verhaalt hauser van eene soirée bij den gouverneur; hoe hij ook hier weder zijne lachlust voelde wekken door de onhandig opgeschikte gestalten, die hunne naakte, getatoeëerde beenen bij den beschaafden Franschman onder den tafel staken; hoe zij evenmin met zijne messen en vorken als met zijne vreemde spijzen teregt konden. ‘En geen wonder’, voegt hij er bij, ‘hoe zouden hun ook de puddings en liflafjes der Europesche keuken smaken, voor wie vóór naauwelijks vijftig jaar een stuk menschenvleesch, gebraden of gekookt, eene lekkernij was.’
‘De avond spreidde reeds,’ - zoo verhaalt hij verder, - ‘zijn valen sluijer over de bergen en bloemvelden van Tahiti, toen ik het kasteel van den gouverneur verliet. De verkwikkende schoonheid van een onbeschrijfelijk prachtigen tropischen nacht trok mij als door tooverkracht voort, en in gedachten verdiept, vervolgde ik tusschen bloeijende cactussen en aloë's onder reusachtige palmboomen een weg, die naar het gebergte voerde. Op eens zag ik aan den zoom van een palmbosch een helder verlicht gebouw, waaruit orgelmuziek en gezang mij tegenklonken. Ik trad daar binnen en bevond mij in de eerste Roomsche Kerk van Otahaiti, waardoor Koningin pomare in 1828 de afgodendienst verdrongen had. Vijf-en-dertig zware zuilen van broodvruchtboomen dragen het gebouw, dat inwendig eenvoudig maar feestelijk met bloemen gesierd was. Er werd mis gehouden. Inlandsche mannen en vrouwen lagen aandachtig ter neder geknield. Tahitische jongens en meisjes, in 't wit gekleed, zongen in het koor, door de statige toonen van het orgel begeleid, zóó aandachtig en ernstig, dat zelfs de triviale Fransche en Engelsche straatliederen, die de onschuldige natuurkinderen in langgerekte accoorden als kerkliederen gebruikten, niet in staat waren om den plegtigen indruk weg te nemen.’
Als wij niet nog nader met pomare bekend werden, zouden wij te Rome geweest zijn en den Paus niet gezien hebben.

{==50==} {>>pagina-aanduiding<<}
Daarom ten slotte nog de beschrijving van hauser's audientie bij H.M.
‘Naauwelijks werd mij den tijd gelaten om mij in hofgewaad te steken, of ik moest reeds den Missionaris, die tevens huisgeestelijke der Koningin is, naar de residentie volgen. Terwijl de geestelijke mij onderweg de pligten der hofétiquette zoo wat uitlegde, voeren wij in een bootje naar het eiland Papetée, de verblijfplaats van pomare.
Prachtiger aanblik kan men zich niet denken, dan dit lichtgroene eiland, dat als een toovertuin in het water drijvend, aan de ééne zijde door bekoorlijke huizen en tuinen, aan de andere door schuimende coraalriffen omgeven is. Door een klein palmbosch, aan het eind waarvan verscheiden inlandsche hutten verstrooid lagen, bereikten wij het paleis, dat verrukkelijk midden in de tropische plantenwereld gelegen is. Het heeft veel van een Europeesch woonhuis, is met sierlijke vensters, zelfs met een balcon voorzien, en eene gouden kroon, die boven op het dak in de zon schittert, kondigt den zetel der gele heerscheres aan. Een schildwacht, half in uniform, half naakt, met geweer en sabel gewapend, liep statig op en neder; maar nadat wij hem een geldstuk in de hand gedrukt hadden, werd hij vriendelijker en opende ons bereidwillig de poorten tot den troon der monarchin.
Terwijl de Missionaris de Koningin van mijne aankomst verwittigde, wachtte ik in een benedenvertrek, slechts met eene lange tafel gemeubileerd, waarop een zeer zwaarlijvige persoon in ietwat sterk négligé scheen te slapen. Kort na mijne binnenkomst kwam hij gapend overeind, hulde zich in een groenen frac, gespte een zwaren roestigen degen aan en scheen zeer verwonderd mij te zien. Onder het voltooijen van zijn toilet nam hij mij met waarlijk niet zeer vriendelijke blikken op en zette zoo'n diplomatisch gezigt, dat ik niet langer twijfelen kon, of ik had een kamerheer òf wel een minister van H.M. voor mij. Spoedig maakte ik eene buiging tegen den gekleurden diplomaat, die juist van plan scheen mij vrij onzacht aan te spreken, toen de Missionaris terugkwam en mij bij de Koningin noodigde. Allerlei vertelseltjes van huidaftrekken, onthoofden en levend braden kruisten zich in mijn brein, toen ik, met mijne viool onder den arm, door de voorzalen der Indiaansche Koningin liep, die met allerlei mysti-
{==51==} {>>pagina-aanduiding<<}
sche gereedschappen, wapenen, krijgstropheën en schedels, misschien van opgegeten vijanden, behangen waren.
Mijn begeleider voerde mij eerst in een vertrek, waar juist verscheiden hofdames in weinig bekoorlijk négligé haar toilet maakten, en eindelijk stond ik voor de hoogmagtige barrevoetgangster. Met de voeten onder het ligchaam geslagen, zat daar Koningin pomare in een bont gedrapeerd, maar anders weinig gemeubileerd vertrek, terwijl een paar hofdames met groote struisvederwaaijers hare meesteres koelte toewaaiden.
Pomare, ongeveer 36 jaar oud, is eerder groot dan klein en van welgevormden ligchaamsbouw; hare houding is niet zonder majesteit en waardigheid, haar voorhoofd schoon gewelfd, en hare trekken, vol uitdrukking en leven, dragen nog sporen van vroegere schoonheid, ofschoon de wat vooruitstekende lippen en de gele kleur haar een vreemd aanzien geven. Zij was in een zeer kort doorschijnend mousselinen kleed van lichtblaauwe kleur gehuld, en overigens naar landsgebruik versierd, behangen en beschilderd.
Om geene zonde tegen de Tahitische hofétiquette te begaan, boog ik mij zoo diep ik kon en opende met eenige eenvoudige melodiën dit vreemde hofconcert. Maar pomare luisterde niet en praatte tot mijn groote verdriet voort met hare hofdames, wier gesnater mijn spel overschreeuwde. Reeds dacht ik, verdrietig over dezen treurigen uitslag, aan den aftogt, toen ik besloot, nog eene laatste proef te wagen en “Das Vöglein” liet hooren. De Koningin werd oplettender, het “Yankee Doodle” scheen haar niet onbekend, want als dit op de flageolet klonk, knikte zij met het hoofd en scheen zoo opgetogen, dat zij hare twee kinderen halen liet. Daaraan had ik een dankbaar publiek, want terwijl de Kroonprins, een kleine volwangige jongen, in de handen klapte, voerde de Prinses, een meisje van 13 jaren, op de maat der muziek een dans uit, waarover pomare zoo verrukt was, dat zij weldra haar ganschen hofstoet om zich heen riep.
De koninklijke gemaal, een jonge Indiaan van reusachtigen bouw, verscheen nu ook met een zwerm hovelingen, die in de meest avontuurlijke dragten zich om mijne erg in de klem gedrongen persoon groepeerden, dan mij, dan mijne viool aangaapten of in de snaren grepen, - in 't kort zóó om mij

{==52==} {>>pagina-aanduiding<<}
heen fladderden en drongen, dat ik bijna geene ruimte meer had, om den strijkstok te bewegen.
Eindelijk zond pomare haar gansche hof weg en bleef met mij alleen. Zij wenkte mij tot zich en wenschte mijne viool te bezien. Ik was in verlegenheid; maar er viel aan geen weigeren te denken en na een oogenblik beraad gaf ik mijn schat in de handen der Indiaansche over. Terwijl zij met de vingers aan de snaren morrelde, was ik als op de pijnbank; maar ééne caprice der Koningin, en de viool was voor mij verloren. Gelukkig kreeg ik ze toch ongedeerd terug en ik haalde weder adem. Uit dankbaarheid speelde ik nog een Tahitisch volkslied, dat haar veel genoegen scheen te doen. In gebroken Fransch vroeg zij mij, of ik ook uit het land der Franschen kwam, en toen ik dit ontkennend beantwoordde, greep zij mijne hand, drukte die en fluisterde: “ik houd niet van die menschen”. - Wel heeft zij reden om op hen verstoord te zijn, die hare onafhankelijkheid aan banden legden, haar magt en heerschappij uit de handen wrongen, om haar tot eene naamkoningin te verlagen. Zij maakte een klein gouden kruis van haren coralen-ketting los en gaf het mij met de woorden: “dit als souvenir aan pomare.” Daarop maakte ik eene buiging voor H.M., en verliet met den Missionaris het paleis en het eiland Papetée.’





Contrasten.

Na de Septemberfeesten te Brussel, kwam daar ook het Congres bijeen voor den letterkundigen en artistischen eigendom. Groote regtsgeleerden, vruchtbare genieën en speculerende boekhandelaars uit gansch Europa kwamen daar bijeen, om te beraadslagen, hoe men de verwanten en kinderen van schrijvers, musici en andere artistes het best in het bezit der geërfde regten zou handhaven. Grootsch denkbeeld; maar waarvan zeker niet alle 4½ milloen Belgen voordeel hebben zullen. De statistiek toch heeft doen zien, dat in datzelfde congreslievende België een half millioen kinderen opgroeijen als de jonge beestjes in het woud of de lieve kalfjes in de weide, en dat een vierde van de verdedigers des vaderlands, het woord ‘Vaderland’ niet zouden kunnen lezen of schrijven.
In hetzelfde Brussel kon men onlangs eene andere demonstratie zien. Al de leerlingen van reaalscholen, gymnasia, en middelbare scholen werden per spoorwagen naar Brussel gebragt om daar examen af te leggen, feestelijk voor het paleis te defileren, te worden onthaald, toegesproken en bekeken. Even zorgvuldig werden zij weder naar huis geëxpedieerd. In ieder jongenstrein zaten twee doctoren en van de gelukkige aankomst werd per telegraaf berigt gegeven.
Hoe zorgvuldig is de Belg, hoe mild in alles wat het onderwijs geldt, niet waar? Jammer maar dat de schoolmeesters ten platten lande daar honger lijden en zich behelpen moeten nog erger dan, - ja zelfs dan bij ons.



{==53==} {>>pagina-aanduiding<<}

Mengelwerk.

De beetwortelsuiker.

Napoleon I, die koninkrijken schiep en adeldom gaf aan zoo menig homo novus, heeft ook den beetwortel tot de gewigtige standplaats verheven, die hij in de tegenwoordige industriële wereld inneemt. En hij is niet de eenige zijner scheppingen, die, na eene verduistering van eenigen tijd, in dit tweede Napoleontische tijdvak weder tot groot aanzien is geklommen.
In den aanvang toen deze veelomvattende geest zijne pogingen in het werk stelde, om de fabricaat van beetwortelsuiker te bevorderen, ten einde alzoo den colonialen handel en dus ook den Engelschen afbreuk te doen, spotte men met dit weinig keizerlijke streven. De geschiedschrijver heeren beschrijft eene spotprent uit die tijden, die bewijst, hoe weinig sympathie men had voor deze plebejische plant, en hoe weinig geloof men hechtte aan hare edele hoedanigheden. Die prent stelt den toenmaligen keizerlijken prins, den koning van Rome voor, zittende op de knieën zijner doorluchtige moeder en, even als alle kleine kinderen, vervaarlijk schreeuwende. Het was nog in den tijd, dat de kinderen onsystematisch werden opgevoed, en dus wordt den kleine eene dot in den mond gestopt. Maar die dot is een colossale biet, die in den wijdgapenden mond wordt gewrongen met de woorden: ‘Taisez vous donc, mon prince, papa dit que c'est du sucre!’
En Papa had gelijk. Wel degelijk was het suiker, en meer dan dit. - Tegenwoordig levert de beetwortel niet alleen millioenen ponden suiker per jaar op, maar speelt eene belangrijke rol in de industrie en den landbouw beiden, en dus in de geheele maatschappij. In ons land heeft de beetwortel zeker, tot nog toe - ik zeg zoo met opzet - weinig in te brengen, maar in de ons omringende landen, in Frankrijk, Duitschland en België, in Rusland zelfs bekleedt hij eene voorname plaats in de industriële wereld, en velen voorspellen hem eene nog gewigtiger toekomst.

{==54==} {>>pagina-aanduiding<<}

Zeker is dit tijdschrift niet aan de belangen der industrie gewijd; maar het heeft eene meer dan industriële, het heeft eene algemeen menschelijke belangrijkheid na te gaan, hoe die industrie, onder den invloed van verschillende omstandigheden ontstaan, gekoesterd en ontwikkeld, onder afwisselende lotgevallen eindelijk tot die hoogte is opgevoerd, waarop zij tegenwoordig staat. Zonder mij dus in de technische bijzonderheden te verdiepen, wil ik die geschiedenis in algemeene trekken nagaan.
Geen profeet is geëerd in zijn vaderland. En zoo is de beetwortel ook niet in zijn geboorteland, Italië en zuidelijk Europa in zijne volle waarde erkend, maar eerst nadat hij naar het noordelijke Europa was overgeplant. Den Duitschers komt de eer toe, het eerst de groote chemische deugden van dezen onaanzienlijken wortel vermoed te hebben. Een Berlijnsch apotheker marggraf had reeds in 1747 op het aanzijn van crystalliseerbaren suiker in den beetwortel openlijk gewezen. Ook de belangrijkheid van dit verschijnsel voor de landhuishoudkunde en het fabriceren van inlandschen suiker was hem niet ontgaan. Marggraf had wel gelijk, maar zijne uitvinding kwam te vroeg, zij maakte geen opgang en bleef eene halve eeuw rusten. Tegen het eind der vorige eeuw werd zij weder uit den slaap gewekt door zijn stadgenoot achard, en, ofschoon nog in hare kindschheid, maakte zij toen meer opgang. In Duitschland en in Frankrijk verrezen er na eenige jaren enkele fabrieken, die op de toenmaals nog ruwe wijze de suikerdeelen uit den beetwortel trokken, en een niet zeer lekker substituut voor den colonialen suiker aan de landen aanboden, die van het bezit van coloniën verstoken waren.
Waarschijnlijk ware de beetwortel weldra weder tot zijn vorig niet teruggezonken, zoo de politieke omstandigheden hem niet gunstig geweest waren. De wijze van fabriceren was nog te onvolkomen, het product nog te onsmakelijk - men kan zich dien smaak wel verbeelden, als men zich het flaauwe zoet van den beetwortel herinnert, - en de voordeelen van dit fabricaat te gering, dan dat het de mededinging met den ouderwetschen suiker uit suikerriet gefabriceerd zou kunnen volhouden. Maar ziet, daar treft dien classieken suiker de ban uit Parijs. Ieder kent de politiek van napoleon I tegen Engeland, zijne pogingen om dat land in zijn hart, dat wil

{==55==} {>>pagina-aanduiding<<}
zeggen zijn handel, te treffen door het vaste land voor alle overzeesche producten te sluiten, - in een woord, het continentaalstelsel.
Het rijk van Engeland is er niet door omvergeworpen, maar dat van den beetwortel is er door gesticht. Het spreekt van zelf, toen de coloniale suiker f 3 per ℔ en meer kosten moest, was men wel gedwongen om tot elken prijs het fabriceren van dezen inlandschen suiker te bevorderen, en zijne mindere zuiverheid van smaak te vergeten. Aan den anderen kant stelde het meerdere debiet en daarbij de krachtige ondersteuning van het keizerlijke bestuur de fabricanten in de gelegenheid, om hun fabricaat hoe langer hoe beter te maken. Premiën van 100 duizend francs werden uitgeloofd, modelfabrieken gesticht, duizende bunders land voor den aanbouw van beetwortelen aangewezen, zoodat er fabrieken uit den grond verrezen als meibloemen, en het telkens nieuwe verbeteringen en uitvindingen regende als water. In 1814 bestonden er in Frankrijk 334 fabrieken en in Duitschland ongeveer 200. Het is waar, dat zij oneindig veel minder suiker bereidden dan tegenwoordig hetzelfde aantal fabrieken. Frankrijk b.v. brengt tegenwoordig met een nagenoeg gelijk getal fabrieken ruim 30 maal meer op, - maar de nieuwe industrie scheen toch eene schitterende toekomst tegen te gaan.
Doch van dat onnatuurlijk hooge standpunt voor den toenmaligen tijd werd zij even spoedig weder afgeworpen, als zij er op verheven was. De keizerlijke vader van den beetwortelsuiker deed zijn togt naar Rusland, - ook al om zijn continentaalstelsel - en de gevolgen zijn bekend. Weldra was napoleon zelf in den toestand, waartoe hij den colonialen suiker veroordeeld had: het vaste land van Europa was voor hem gesloten. Met hem vielen de rijken en de toestanden, die hij had gesticht, en langzamerhand kwamen politieke en handelszaken weder tot haren normalen toestand terug.
Dat was het meest critieke oogenblik in de geschiedenis van dit belangrijke fabricaat. Te gelijk met het ophouden der overdreven ondersteuning van deze industrie werd Europa weder voor de coloniale producten en dus ook den suiker geopend, en het inlandsche fabricaat was nog niet tot die ontwikkeling gekomen, dat het tegen het buitenlandsche product kon concurreren. In Duitschland verdwenen dan ook al de

{==56==} {>>pagina-aanduiding<<}
kortelings opgerigte fabrieken op twee na, en ook in Frankrijk was het er weinig beter mede gesteld. Waarschijnlijk zou de geheele industrie te gronde zijn gegaan, zoo bij velen de overtuiging niet bestaan had, dat zij geene kunstmatige middelen noodig heeft, om te kunnen bestaan.
Geene industrie heeft misschien zoo groote geschiktheid, om zich naar de verschillende plaatselijke en algemeene omstandigheden te wijzigen als juist die van den beetwortelsuiker. Dat bleek vooral thans. Men had reeds te veel ondervinding opgedaan van hare veelzijdigheid in toepassing en inrigting, dan dat er niet enkele fabricanten zouden zijn, die de hoop op hare redding niet verloren gaven. En zij vond die redding, en wel voornamelijk in het naauwe verband, waarin zij tot den landbouw staat, in de groote voordeelen die uit haar voor den landbouw te putten waren.
Dat de bereiding van dezen suiker van den aanbouw der beetwortelen, en dus van den landbouw afhankelijk is, spreekt van zelf. Maar evenzeer werpt deze industrie, mits wel ingerigt, weder hare voordeelen af op den landbouw. Het kwam er maar op aan, om hiervan partij te trekken, en daarin is men in Frankrijk uitmuntend geslaagd. Over het algemeen heeft men in het buitenland, beter dan in ons vaderland, partij weten te trekken van de verbinding van verschillende takken van industrie met den landbouw, niet alleen ter wille van die industriën, maar ook ten voordeele van den landbouw. Van daar dat beiden in het buitenland op veel hoogeren trap staan, dan bij ons. In Frankrijk b.v. is er bijna geene landbouwinrigting op eenigzins groote schaal, waaraan niet de eene of andere fabriek hetzij van suiker, hetzij van stijfsel, hetzij van alcohol verbonden is, eene verbinding, die altijd het voordeel oplevert, dat veel wat anders afval is, zonder kosten van vervoer, als mest of voeder weder den landbouw ten goede komt, terwijl op vele andere wijzen deze vereeniging van consument en producent groote voordeelen oplevert.
Doch keeren wij tot de geschiedenis van de beetwortelsuiker-industrie na napoleons val terug. Vroeger gebruikte men tot de zuivering van het suikerhoudende sap, even als tot het raffineren van den ruwen suiker, houtskool. Doch kort vóór de opheffing van het continentaalstelsel had men eene andere zelfstandigheid hiertoe ontdekt, die belangrijke voor-
{==57==} {>>pagina-aanduiding<<}
deelen oplevert, het beenzwart. Wel is waar, het duurde een geruimen tijd alvorens men dat op de meest voordeelige wijze gebruikte en ook al het gewigt daarvan inzag, en van daar ook de langdurige kwijning van deze industrie tusschen 1814 en 1828. Maar langzamerhand en vooral in dit laatste jaar, begon men het juiste gebruik en het gewigt van dit nieuwe ingredient in te zien. Eerst gebruikte men het in gepulveseerden staat, doch later bleek het dat het gebruik van meer grove korrels veel voordeeliger was. De werking van het beenzwart om te ontkleuren en te zuiveren is 10 maal sterker dan die van houtskool, waardoor eene belangrijke besparing van onkosten en verbetering van het fabricaat werd verkregen. Maar het beenzwart had nog eene andere eigenschap, waaraan deze industrie vooral hare herleving te danken had. Nadat het in de suikerfabrieken zijne dienst had gedaan, leverde het eene zeer vruchtbare meststof op, door het phosphorzure zout der beenderen en de stikstofhoudende bestanddeelen van het ossenbloed en andere stoffen, die het bij de clarificatie opgenomen heeft. Langzamerhand werd dan ook het gewigt van deze meststof begrepen, zoodat zij tegenwoordig een belangrijk artikel van handel uitmaakt. Ook de raffinaderijen van colonialen suiker leveren dezelfde stof op. Het is mij echter niet genoeg bekend of het in ons land zelf veel gebruikt wordt; ik geloof dat een groot deel naar buitenslands wordt uitgevoerd. In Frankrijk heeft men de ondervinding opgedaan, dat 5 of 6 hectoliters per bunder van deze stof, bij andere meststoffen gevoegd, op sommige gronden den oogst
verdubbelen. Maar nog meer. Later bleek dit beenzwart der raffinaderijen vooral geschikt te zijn voor de ontginning van heidegronden. Verscheidene groote landeigenaars hebben de ondervinding gehad, dat 4½ hectoliter van dit zwart op een bunder heide den wasdom van het graan zoodanig bevorderde, dat de opbrengst van één oogst al de kosten van ontginning dekken kon. Spoedig zag men dan ook deze meststof, vroeger verwaarloosd, nog hooger in prijs stijgen, dan versch beenzwart. Frankrijk had niet genoeg aan zijne eigen opbrengst van deze stof en trok ze in groote hoeveelheden uit Duitschland en Rusland; evenzoo ook Engeland, het land waar het meststelsel tot eene ware mestwoede is opgevoerd. Voor de suikerfabrieken zelve levert het, behalve de verbetering in de clarificatie, dit groote voordeel

{==58==} {>>pagina-aanduiding<<}
op, dat de fabricanten, die meestal hunne eigene beetwortelen verbouwen, deze mest voor hun eigen land gebruiken, en zoo doende die gronden niet alleen voor uitputting behoeden, maar ze zelfs voortdurend verbeteren.
Sedert het gebruik van dit ingrediënt in de Fransche beetwortelsuikerfabrieken algemeen is geworden, is dan ook deze industrie weder herleefd uit het verval, waarin ze een tijd lang verkeerd had. Men kan stellen, dat eerst in 1828 alle eigenschappen van het beenzwart ten volle erkend en gewaardeerd waren. Sedert dat jaar is dan ook de productie van den beetwortelsuiker van 2,685,000 kilo's tot 77 millioen gestegen, welk cijfer zij reeds in 1855 bereikt had; later is zij nog aanmerkelijk toegenomen.
En niet alleen in Frankrijk heeft deze industrie sedert dien tijd zulk eene hooge vlugt genomen. Toen de Duitschers zagen, dat de beetwortelsuiker ook zonder continentaalstelsel rekening kon geven, haastten zij zich, om de vroeger geleden schade weder in te halen. Wel riepen velen, dat het fabricaat zich alleen staande hield door de bescherming, die het nog altijd in Frankrijk genoot; maar ondertusschen werden de Duitsche industriëlen op nieuw door de beetwortelsuikermanie aangegrepen. En inderdaad bleek het meer dan eene manie te zijn. De proefnemingen slaagden zoo goed, dat er, onder de bescherming van het tolverbond, in 1836 reeds 122 fabrieken uit Duitsche bieten Duitschen suiker drukten, welk getal in 1856 bijna verdubbeld was (233 fabrieken).
Men begrijpt ligt, dat het niet alleen het gebruik van het beenzwart was, waardoor de industrie van den beetwortelsuiker zich zoo ontwikkelde. Gelijk wij reeds zagen, zij werd ook steeds zoo veel mogelijk door beschermende regten als anderzins ondersteund. Het Fransche gouvernement heeft zich steeds veel aan deze industrie laten gelegen liggen, al ware het maar alleen om ook in dit opzigt onafhankelijk te zijn van het buitenland, vooral van Engeland. Bovendien werden er in andere onderdeelen der machinerie en bewerking allerlei verbeteringen aangebragt, waardoor men met steeds minder kosten meer suiker uit dezelfde hoeveelheid grondstoffen haalde. Hoeveel men hierin vooruitging, blijkt uit de omstandigheid, dat men vroeger niet meer dan 2 tot 3 percent suiker uit den beetwortel wist te halen, terwijl men er tegenwoordig 6 en 6½ percent

{==59==} {>>pagina-aanduiding<<}
uittrekt. Er blijft echter in dit opzigt altijd nog veel te doen, want de chemie weet 10 percent suiker in den beetwortel aan te wijzen.
Het is echter niet mogelijk, om al de verschillende verbeteringen op te noemen, die langzamerhand in de suikerbereiding zijn aangebragt. Het is ons hier meer te doen om de hoofdphasen van hare ontwikkeling. Met volle regt kan echter die naam gegeven worden aan hetgeen sedert 1843 met de suiker-industrie voorviel, en waarbij ze weder een eigenaardig voorbeeld opleverde van hare geschiktheid, om zich naar omstandigheden te wijzigen.
Door een vreemden zamenloop van omstandigheden deed zich omtrent dien tijd het geheel eenige verschijnsel voor, dat te gelijker tijd in drie hoofdvoortbrengselen van den landbouw eene groote schaarschte kwam. De aardappel werd aangetast door die geheimzinnige ziekte, ons allen bekend, en kort daarop vertoonde zich een gelijksoortig bederf aan den wijnstok. Hiermede ging eene schaarschte en prijsverhooging van het graan hand aan hand. Die tijden liggen nog te versch in het geheugen, dan dat wij daar meer van behoeven te zeggen. Trouwens, nu zijn het juist deze drie producten, die de hoofdingrediënten uitmaken, waaruit sterke dranken werden gestookt. Nu is het wel waar, dat het menschdom bezwaarlijk den aardappel, het graan en den wijn kan ontberen, maar even waar is het, dat het zonder sterke dranken ook niet konde of wilde leven. Werden dus de genoemde voedingsmiddelen met driedubbele prijzen betaald, evenzeer bood men ontzettende prijzen voor de alcoholische dranken, - in Frankrijk het vierdubbele. Maar wat te doen? Waaruit alcohol te stoken, als de aardappelen en het graan aan de kostelijke spiritualia onttrokken, en - o gruwel! - voor het bevredigen van des menschen eerste behoeften werden gebezigd. Wel grepen de distillateurs naar vijgen, pruimen, peren en andere vruchten; maar Frankrijk moest 500,000 litres alcohol opdrinken of uitvoeren, en genoemde substituten konden geen twee derden daarvan opleveren.
In dezen hoogen nood waren het de beetwortelsuikerfabrieken die uitkomst bragten, en daarbij zelve groote winsten realiseerden. Met weinig verandering werden zij zoo ingerigt, dat zij in plaats van suiker alcohol uit den beetwortel stookten,

{==60==} {>>pagina-aanduiding<<}
en de eerste fabricanten, die op dit denkbeeld kwamen, oogstten eene winst van 100 percent. Dat was te verleidelijk, en weldra zag men in de meeste fabrieken door geheel Frankrijk in plaats van kookpannen en koelpannen, distilleerketels en verder toebehooren. Er waren beetwortelen genoeg in Frankrijk, om in de alcoholbehoefte te voorzien. Wel werden nu de liefhebbers van suiker opgeofferd aan de liefhebbers van gedistilleerd, maar dat moest men zich getroosten: de fabricanten voeren er wèl bij.
Doch, gelijk bekend is, langzamerhand week de aardappelziekte en de druivenkwaal, en daalde het graan weder nagenoeg tot vorigen prijs. Moesten nu al die gewijzigde fabrieken weder tot de oude inrigting worden teruggebragt? Dan ware de winst zeer voorbijgaande en misschien enkel denkbeeldig geweest. Inderdaad keerde een groot deel der fabrieken weder tot hare oude bestemming terug; maar toch heeft de geheele industrie een blijvend voordeel uit deze omstandigheid getrokken. Men heeft daarbij geleerd, dat het fabriceren van sterke dranken uit beetwortelen ook zonder buitengewone prijzen van de spiritualia voordeel kan opleveren, en vooral door het nut dat het den landbouw aanbrengt; - dus alweder door het verband tusschen industrie en landbouw.
In den aanvang ging de brei, die na de gisting overbleef, bijna geheel verloren, daar met die bewerking tevens de voedende bestanddeelen daaruit verdwenen waren. Maar een bekwaam fabricant, de Heer champonnois, kwam op het denkbeeld om eene zeer vernuftige wijziging in de bewerking aan te brengen, waardoor alleen de suikerbestanddeelen in alcohol werden veranderd, maar overigens alle voedende bestanddeelen behouden. Door deze methode hield men 75 percent van den beetwortel, als een zeer geschikt beestenvoeder over. Dit voeder wordt niet enkel aan het vee gegeven, maar vermengd met ander gewoon voedsel; doch dan heeft het nog het voordeel dat het sommige bestanddeelen van dat voeder meer assimilable maakt, dat wil zeggen, geschikter voor de maag, om er voeding uit te trekken. Daardoor wordt de beetwortel in een voedsel veranderd veel geschikter dan de bij ons gebruikelijke mangelwortel, vooral geschikt, wanneer het in de juiste verhouding wordt toegediend. Een bunder land brengt gemiddeld 30,000 kilo's beetwortelen op (soms wel 51,000); dat is dus

{==61==} {>>pagina-aanduiding<<}
22,500 kilo's goed beestenvoeder, genoeg om (met bijvoeging van ⅔ ander voeder) twee stuks vee een jaar te onderhouden. Bovendien hebben dan diezelfde 30,000 kilo's beetwortelen opgeleverd 135 litres alcohol van 94 graden.
In zeker opzigt geschiedt hetzelfde in de Nederlandsche aardappeljeneverstokerijen. Ook daar wordt de aardappel (met eenig koren vermengd) nadat door de gisting de alcohol er uitgestookt is, als eene warme pap aan de beesten gegeven. Groote stallen met mestvee zijn dus ook gewoonlijk aan zulke fabrieken verbonden. Maar er is groot verschil in de wijze van behandeling. De Fransche stokers van alcohol uit beetwortel trekken eerst het suikerhoudende sap uit den beetwortel, en dit wordt alleen te gisten gezet, terwijl de overblijvende brei verder onaangeroerd blijft. Maar in onze jeneverstokerijen wordt de geheele massa (aardappelen en koren) in gisting gebragt. Het zal nog te bezien staan, of daardoor niet een groot deel der voedende bestanddeelen verloren gaat, - een inconveniënt dat echter niet te vermijden is, daar de aardappel niet op dezelfde wijze als de beetwortel kan behandeld worden.
Nog een aanmerkelijk verschil is dit. In onze jeneverstokerijen is het stoken hoofdzaak en de landbouw accessoir. Het mestvee wordt aangekocht, de grondstof, aardappelen en koorn, wordt insgelijks aangekocht en niet door den fabricant zelven verbouwd. De kostelijke economische regel, om allen afval als voeder of mest weder aan het land terug te geven ter onderhouding of zelfs verbetering, en dus eigenlijk alleen zulke bestanddeelen uit den grond (of liever uit de lucht) te putten, waardoor het land niets aan vruchtbaarheid verliest, - daarvan kan hier geene sprake zijn. In Frankrijk is de zaak omgekeerd; daar is de landbouw hoofdzaak, en de fabriek dient slechts, om de producten van dat land zoodanig te verwerken, dat zij aan de eene zijde het meestmogelijke voordeel opleveren, aan de andere zijde het land zoo min mogelijk verarmen, zonder dat er meststoffen van buitenaf met groote kosten behoeven te worden aangevoerd.
Door deze vernuftige en in de bijzonderheden vrij ingewikkelde combinatie heeft dan ook de alcoholbereiding uit beetwortelen zich na het ophouden der bovengenoemde gunstige omstandigheden naast de suikerbereiding kunnen staande houden.

{==62==} {>>pagina-aanduiding<<}
En bovendien is zij eene zeer heilzame industrie, want terwijl zij slagtvee en alcohol voor het verbruik oplevert, opent zij de gelegenheid, om bij eene goede economische besturing, de vruchtbaarheid van den bodem van Frankrijk te vermeerderen, ja zelfs in enkele gevallen het bebouwbare land uit te breiden.
Daarom is dan ook deze industrie zoo belangrijk, en is men er zoo op uit om haar te begunstigen. Daarom hoopt men dat het verbruik van suiker in Frankrijk nog aanmerkelijk zal toenemen. En dit kan ook wel; het geheele verbruik is 168 millioen kilo's, dat is 4⅔ per hoofd, terwijl Engeland 16 kilo per hoofd gebruikt, waarschijnlijk dank zij der Britten grogliefde. Evenzoo kan het ons niet verwonderen, dat Duitschland, in het fabriekwezen Engeland en Frankrijk steeds zoo na op de hielen, hare Rübenzuckerfabrikation met naijverige zorg koesterde. Een bewijs hoeveel belang men ook daar in den beetwortel stelt, hebben wij nog verleden jaar gezien bij de langdurige en vervelende discussies in het Pruissische Abgeordnetenhaus over den Rübenzuckersteuer. De zaak was ingewikkeld en netelig, maar juist daarom netelig, omdat men zoo noode besluiten kon, om deze inheemsche industrie hooger te belasten, terwijl toch de belangen der schatkist dit zoo dringend noodzakelijk maakten.
Doch eenvoudige statistieke opgaven - niet zoo erg vervelend, wanneer zij met mate worden toegediend, - zullen het best het gewigt dezer industrie in Europa aantoonen. Daar de cijfers tegenwoordig doen, wat in de tijden van aesopus of lafontaine de dieren deden, zullen wij enkele sprekende cijfers laten aanrukken.
Gelijk wij zagen, is het aantal fabrieken in Duitschland in de laatste 20 jaren van 122 op 233 gestegen; maar vrij wat belangrijker is de toename van den geproduceerden suiker. Die bedroeg in 1857 bijna 83 millioen kilo's, volgens de officiële opgaven, en volgens sommigen in werkelijkheid wel 120 millioen, aangezien onze naburen óók met den suiker weten te smokkelen, - troost voor ons! Pruissen staat het hoogst aan den beetwortelhemel, daar het 174 (van de 233) fabrieken bezit, en de provincie Sachsen alleen 160. De grootste fabriek van het Zollverein is die der Badische Gesellschaft für Zuckerfabrikation te Waghäusel, die alleen in een saisoen uit 63,670,000

{==63==} {>>pagina-aanduiding<<}
kilo's beetwortelen bijna 8 millioen kilo's suiker fabriceert.
Dat de coloniale suiker hieronder zwaar te lijden heeft, begrijpt men. In de laatste tien jaren is het gebruik daarvan verbazend achteruitgegaan. Immers, terwijl het tolverbond in 1847 81,967,800 kilo's suiker verbruikte, waarvan slechts 18,779,500 beetwortelsuiker was, consumeerde het in 1857 121,645,400 kilo's suiker; maar hiervan bedroeg de coloniale niet meer dan 17,092,550 kilo, m.a.w. terwijl het verbruik per hoofd van 5 3/10 tot 8 ℔ steeg, werd er ruim 3½ maal minder coloniale suiker gebruikt.
Nog eene opgave van het fabricaat van beetwortelsuiker over geheel Europa voeg ik hierbij.
Het tolverbond	fabriceert in 233	fabrieken 103,300,000 kilo's.
Frankrijk	fabriceert in 338	fabrieken 82,500,000 kilo's.
Rusland	fabriceert in 360	fabrieken 15,000,000 kilo's.
Oostenrijk	fabriceert in 171	fabrieken 12,500,000 kilo's.
België	fabriceert in 40	fabrieken 7,100,000 kilo's.
Polen	fabriceert in 42	fabrieken 3,000,000 kilo's.
Engeland	fabriceert in 2	fabrieken 350,000 kilo's.
	_____
	Zamen 223,750,000 kilo's.

De rietsuiker is echter nog verre van verdrongen te zijn. Hij levert nog 2057,500,000 kilo's op, dus bijna tien maal meer dan zijn jonge Europesche mededinger.

Na zooveel van dit belangrijke fabricaat gezegd te hebben, rust bijna de verpligting op mij, om ook nog meê te deelen, op welke wijze dat fabriceren toegaat. Daar echter alle menschen geene chemici zijn, zullen wij dit slechts in de hoofdtrekken nagaan. Er is echter zoo veel aan vast, eer deze roode wortel lekkeren, blanken suiker geeft, dat het niet onbelangrijk is, hem in de hoofdphasen van deze metamorphose te volgen.
Al aanstonds is er veel gelegen aan de keuze der goede soort van beetwortelen. Het systeem van rasverbetering is ook hier toegepast, en eindelijk heeft men ook zoovele soorten verkregen, dat het is l'embarras du choix. De witte Silesische biet schijnt het meest de vereischte eigenschap, zooveel mogelijk suikergehalte in zoo gering mogelijken omvang, te vereenigen. Chemisch onderzocht, kan hij 12 tot 14 percent suikerdeelen bevatten. Daar men er tegenwoordig hoogstens

{==64==} {>>pagina-aanduiding<<}
8 percent uit trekt, blijft er dus nog een wijd veld voor vooruitgang aan deze industrie open.
Wat voor grond te kiezen, hoe te mesten, of men de zaaimethode of de plantmethode volgen zal, ziedaar weder vragen, die de verbouwer zoo goed mogelijk moet zien op te lossen. Ook op den tijd van oogsten komt het zeer veel aan. De beetwortel is eigenlijk eene tweejarige plant en bevat in het voorjaar den meesten suiker. Maar hij is niet bestand tegen den winter der noordelijke landen en moet dus in het najaar geoogst worden.
Nu echter vertoont zich weder een bezwaar; de fabriek kan niet op eens den geheelen oogst verwerken, en gaat de vrucht bij het bewaren tot rotting of gisting over, al is het in geringe mate, dan vermindert dit dadelijk het suikergehalte. Het komt er vooral op aan, om den wortel te beschutten voor vorst, te groote warmte, licht en vocht, en toch voor behoorlijke luchtverversching te zorgen. Op verschillende wijzen heeft men al getracht de beste bewaarmethode op te sporen. Meestal geschiedt het in daartoe ingerigte kuilen. Maar een geheel voldoend middel moet nog gevonden worden.
Daarom is er ook bij sommige fabricanten eene geheel verschillende methode in gebruik gekomen. Volgens deze wordt de beetwortel dadelijk na den oogst in stukken gesneden en gedroogd en dan later de suikerdeelen hier weder uitgewasschen. De gewone methode is echter zuiniger en dus voordeeliger.
Deze bestaat hierin. De wortel wordt door eene kolossale rasp, die 7 tot 800 keer in de minuut omdraait en 4 tot 5 duizend kilo's beetwortelen in het etmaal bewerkt, fijn gemaakt. Eerst dan is het mogelijk om met hydraulische of stoompersen al het sap er uit te drukken. Wat er overblijft is veevoeder, en nu begint met het sap eene rei meest chemische bewerkingen, om uit dat roode vocht alle andere bestanddeelen te verwijderen en alleen den ruwen suiker over te houden. Dit geschiedt met kalk en zwavelzuur en daarna filtreren door het bovengenoemde beenzwart; doch alweder naar verschillende systemen en met inachtneming van een tal van omstandigheden, die wij hier niet allen kunnen ontwikkelen. Dan hebt gij wit suikerwater, en dit moet verkookt worden, dat ook weder hetzij in vrije pannen, hetzij onder verminderde luchtdrukking geschiedt. Wat men dan overhoudt

{==65==} {>>pagina-aanduiding<<}
is zoetigheid, maar nog niet zuivere, gecrystalliseerde suiker. Hij moet afgekoeld worden, en in vormen of potten gegoten om te crystalliseren, en den siroop (melasse) te laten uitdruipen. Dit laatste geschiedt ook somtijds in eene draaijende machine, waarin de siroop door de centrifugaalkracht uitgedreven wordt, of ook door verhoogde luchtdrukking, gewoonlijk echter door het zoogenaamde dekken, het leggen van eene laag vochtige leem of ook wel eene suikeroplossing op de potten, die de melasse onder uit den pot drijft. Die melasse is niets anders dan suiker, die zich niet crystalliseert.
Wil men nu den fijnsten witten suiker fabriceren, dan moet hij nog eens geraffineerd worden, wat door ossenbloed en beenzwart geschiedt, eene bewerking in ons land genoeg bekend.
Ziedaar de grondtrekken van deze in hare bijzonderheden allerbelangrijkste, maar ook zeer omslagtige bewerking. Gelijk men ziet, het is een chemisch proces en het laat zich hooren, dat deze industrie vooral haar ontstaan en haren bloei te danken heeft aan de verbazende vorderingen, welke de chemie in de laatste jaren gemaakt heeft. Nog is de volkomenheid niet bereikt; maar bijna jaarlijks gaat men vooruit èn in vereenvoudiging of bezuiniging der bewerking, èn in zuiverheid van het product zelf.
Tot nog toe had de beetwortelsuiker steeds een bijsmaak, waardoor hij altijd bij den rietsuiker achterstond. Maar het is reeds chemisch bewezen, dat er uit den beetwortel even goed reine suiker te trekken is, als uit het suikerriet. En inderdaad heeft men het reeds zoover gebragt, dat het verschil bijna niet merkbaar is. Lang zal het niet meer duren en de beetwortelsuiker zal volkomen gelijk zijn aan den rietsuiker. Heeft men dat bereikt, dan zal het vooroordeel, dat er tegen bestaat, langzamerhand ook geheel verdwijnen, en men zal suiker fabriceren zoowel uit beetwortelen als uit riet, al naar dat door plaatselijke of andere omstandigheden de eene of de andere soort het meeste rekening geeft.

En hoe is het met Nederland gesteld? Zal daar deze industrie geheel buitengesloten blijven? Zeker niet. Het is zoo, Engeland en Nederland, in het bezit van rijke coloniën, hebben geene behoefte aan dit inlandsche product. Van daar dat

{==66==} {>>pagina-aanduiding<<}
dan ook deze industrie daar niet op die bepaalde ondersteuning kan rekenen, die zij in de opgenoemde landen geniet, en waaraan zij grootendeels haren bloei te danken heeft. Van daar ook, dat het vooroordeel tegen dezen suiker als het ware door den nationaaltrots gevoed wordt.
Maar het is grootelijks de vraag, of hij niet weldra de concurrentie met den rietsuiker zal kunnen volhouden zoowel in de winst, die hij den producent oplevert, als in aangenaamheid van smaak voor den consument. Is dit het geval nog niet, met de steeds toenemende verbetering zal het dit weldra worden.
Reeds begint de beetwortelsuiker langzaam zijn intogt in ons land te doen. Nadat vóór eenige jaren eene fabriek, in een der schoonste deelen van Gelderland opgerigt, weldra weder is opgeheven, hebben verleden jaar de nieuwsbladen ons gesproken van eene nieuwe fabriek, op Hollandschen bodem verrezen. De ondervinding zal nog moeten leeren, of die onderneming stand zal houden. Een ander feit is niet minder belangrijk. Terwijl Nederland zich nog een weinig verheven waant boven den beetwortelsuiker, zijn buitenlandsche fabricanten bezig om ons dat product zonder onze voorkennis te doen proeven. Althans, mij is door een handelaar in coloniale waren verhaald, dat men juist tegenwoordig er op uit is, om den beetwortelsuiker als handelsartikel in ons land in te voeren, daar de consument hem in den smaak toch niet van onzen gewonen suiker kan onderscheiden. Is dat het geval, dan wordt het hoog tijd, dat wij liever zelf dit artikel fabriceren, dan dat wij alleen gebruiken, en dus betalen, wat het buitenland produceert. Ik voor mij houd de invoering van deze industrie voor zeer wenschelijk. Het is waar, commerciële en industriële omstandigheden zijn hier weder geheel anders dan in Duitschland en Frankrijk. Maar het groote voordeel, dat Frankrijk voor zijn landbouw uit deze industrie trekt, kan bij ons ook bestaan. Al zijn die groote exploitations agricoles, die men daar aantreft, hier nog eene zeldzaamheid, ook op minder groote schaal is de zaak uitvoerbaar en kan zij rekening geven. Juist daarom heb ik op het naauwe verband gewezen, waarin deze industrie tot den landbouw staat, hoe de inrigting zóó moet zijn, dat de fabriek en de omringende landerijen wederkeerig elkander dienen. Wordt dat

{==67==} {>>pagina-aanduiding<<}
systeem - hier onmogelijk in de bijzonderheden nader te ontwikkelen - wèl begrepen en goed toegepast, dan kan deze industrie ook bij ons, ten minste in de eigenlijk gezegde landbouwende streken, op hare plaats zijn. - Het is de vraag niet: hebben wij behoefte aan beetwortelsuiker? want de coloniën zijn voldoende om ons rietsuiker in overvloed te verschaffen. Maar het is de vraag: zou onze landbouw niet grootelijks worden gebaat door eene zoo vernuftige vereeniging met deze industrie, zooals zij b.v. in Frankrijk gevonden wordt? Voor ieder, die weet hoe de Nederlandsche landbouw (uitgenomen de grasbouw) bij dien van andere landen achterstaat, kan het antwoord hierop niet twijfelachtig zijn.
De Heer payen, die in het jaar 1857 eene belangrijke studie over den beetwortelsuiker en den beetwortel-alcohol leverde, eindigt zijne beschouwing met deze woorden, die ik tot de mijne maak. ‘De ontdekking van kostbare meststoffen, de opening van nieuwe bronnen voor de alcoholproductie (niet minder belangrijk voor den Nederlander, die daartoe thans kostelijke voedingsmiddelen verstookt) en voor de voedering van het vee, - ziedaar in hoofdzaak de voordeelen, die men aan deze industrie te danken heeft. Doch behalve deze gelukkige resultaten is er nog een, dat wij ten slotte willen vermelden. Het is de vestiging van fabrieksnijverheid op het platteland, met haren aanhang van ingenieurs, meesterknechts en bekwame werklieden. Het land zou hier grootelijks bij winnen, maar de grootere steden niet minder; zoodat dezelfde zaak èn den materiëlen rijkdom èn gezondheid èn zedelijkheid bevorderen zou.’
w.n.





De Homerische zangen. II.


Naar het Fransch van Adolphe Pictet.

Bijaldien de taak, welke homerus in de schepping van het Grieksche heldendicht vervulde, geweest is die van genialen rangschikker, zamenvoeger, bearbeider der reeds bestaande bouwstoffen, ten einde daaruit een grootsch geheel te vormen, dan moet men vooronderstellen, dat de heroïsche poëzij reeds vóór homerus zich krachtig en heerlijk had ontwikkeld. Deze

{==68==} {>>pagina-aanduiding<<}
vooronderstelling wordt bevestigd door de bewonderingswaardige volkomenheid der dichterlijke taal en versmaat van homerus; eene volkomenheid, die niet dan langzamerhand en door de medewerking van vele verheven geesten kan worden bereikt. De overlevering deed de uitvinding van den Hexameter tot de hoogste oudheid opklimmen, en schreef die aan apollo toe. De beroemde namen van linus, amphion, musaeus, melampus, orpheus en anderen, zoowel als de wonderdadige invloed aan hunne zangen toegeschreven, toonen ten duidelijkste, dat de dichtkunst eeuwen vóór homerus beoefend werd en in hooge achting was. Uit het weinige, 't welk men van deze eerste voortbrengselen der Grieksche Muze weet, moet men echter opmaken, dat ze meer Lyrisch dan Episch, eer van godsdienstigen dan van historischen inhoud waren, en dat ze in geen regtstreeksch verband tot de Homerische poëzij hebben gestaan. Deze namelijk ontstond en ontwikkelde zich eerst sedert de Thebaansche en Trojaansche oorlogen, welke, na al de krachten van het jeugdige Griekenland tot één doel te hebben doen zamenwerken, voor de volgende geslachten eene onuitputtelijke bron zijn geworden van historische volksgedichten. Hoewel de geschiedenis hierover zwijgt, vinden wij in de Homerische zangen, en vooral in de Odyssea, onschatbare aanwijzingen omtrent die vroegste dichterlijke proeven, en omtrent de eerste tolken der Grieksch-nationale Muze.
Bij alle volken, welke op eene eigen epische poëzij kunnen wijzen, zien wij hare ontwikkeling zeer naauw verbonden aan de instelling van volksbarden, wier waardigheid en werkkring bij allen de grootste overeenstemming heeft. Die zangers worden geëerd en geacht als bewaarders der roemrijke volksoverleveringen; men beschouwt ze met eerbiedige bewondering, vooral wegens hunne dichterlijke geestvervoering, die als van een bovenaardschen, goddelijken oorsprong getuigt; men ziet reikhalzend naar hen uit, daar zij door hunne boeijende dichtverhalen een nieuw genot, eene betooverende bekoorlijkheid aan de gastmalen en plegtige feesten bijzetten. Bij sommige oorlogzuchtige stammen, zoo als bij de Kelten en Germanen, deelen ook zij in de gevaren van den strijd, en, te midden van het gekletter der wapenen, heffen zij den oorlogszang aan, en doen zij den moed der krijgers tot onteugelbare woede stijgen. Bij de Hindoes bestuurde de Suta, of Bard, in het gevecht

{==69==} {>>pagina-aanduiding<<}
den strijdwagen van het opperhoofd, en bezong na de overwinning de roemrijke daden van welke hij getuige was. Bij de Grieken van het Homerische tijdvak echter hadden de Barden niet dat krijgshaftige karakter; na den oorlog, wanneer de helden naar hunne haardsteden waren teruggekeerd, grepen zij de lier op en schetsten met dichterlijke vervoering de heldendeugd, de vaderlandsliefde der strijders. Voor de Grieken bleef de dichtkunst steeds eene genieting en verkwikking voor den geest, waarmede geen ander doel beoogd werd; en van daar die kalmte, die fijnheid van gevoel, die teederheid van aandoeningen, die verheven eenvoud, welke er de kenmerkende sieraden van zijn, en welke zoo zeer verschillen van de lyrische en dikwijls onbeteugelde vervoering, den oorlogsbarden eigen.
Ook komen de ἀοιδοὶ, of Barden, in de Ilias niet voor; het woelige krijgsrumoer ontnam hun elke gelegenheid om hunne zangen te doen hooren; men leest zelfs (Odys. III, 267) dat agamemnon zijn Bard, of hofzanger, in Argos had achtergelaten, en hem de zorg over clytemnestra had opgedragen. Het is waar, achilles, in zijne tent teruggetrokken, zingt tot lof der helden en begeleidt zijn gezang met de lier (Il. IX, 186); doch het was de knellende werkeloosheid, waartoe de verontwaardigde achilles zich veroordeeld had, die hem de lier in de hand gaf; en dat speeltuig was niet door achilles uit Griekenland naar Troje medegevoerd; het was een deel van den buit, hem bij de inneming van Eëtions stad ten deel gevallen. Behalve dit eenige voorbeeld wordt in de Ilias, wat zangen betreft, slechts van een loflied ter eere der overwinning van achilles op hector gesproken (Il. XXII, 391), en van een lied, gezongen ter verzoening van apollo (Il. I, 473). - Het is alleen op den Olympus, te midden der bijeenvergaderde hemelbewoners, dat apollo de lier tokkelt, en met de Muzen den maaltijd der onsterfelijken door goddelijke zangen opluistert.
In de Odyssea daarentegen komen de Barden menigmalen voor; zoodat wij ons van hun werkkring eene vrij volledige voorstelling kunnen vormen. Hun maatschappelijke rang was hoogst aanzienlijk; wij zagen immers reeds dat agamemnon, gedurende zijne afwezigheid, aan zijn hofzanger de zorg over clytemnestra had opgedragen. Zij werden in de paleizen

{==70==} {>>pagina-aanduiding<<}
der vorsten genoodigd, om op de gastmalen hunne liederen voor te dragen, en zij namen daar steeds de eereplaats in. De titels van ‘goddelijke, beroemde, door de menschen geëerde, en door de Goden beminde zangers’ werden hun gegeven; en toen ulysses al de minnaars van penelopé doodde, spaarde hij evenwel den zanger phemius. Uit alles blijkt, dat die oude ἀοιδοὶ, of Barden, een hoogen rang bekleedden, en onafhankelijk genoeg waren, om zich geheel en uitsluitend aan hunne kunst te kunnen toewijden.
Maar welke was die kunst? deze vraag is hoogst gewigtig voor de geschiedenis van den oorsprong en de ontwikkeling van het Heldendicht. De aanduidingen, welke dienaangaande in de Odyssea gevonden worden, zijn onschatbaar, omdat zij licht verspreiden over een tijdvak, dat niet door de fakkel der geschiedenis beschenen wordt. Wij willen nagaan wat de Odyssea ons meldt aangaande de zangen van demodocus bij de Phaeaciërs (Od. VIII, 74), en die van phemius bij de minnaars (Od. I, 326).
Demodocus, aan wien de Godheid de even bekoorlijke als benijdenswaardige gave der zangkunst had geschonken, wordt met vele eerbewijzingen ontvangen, en in de vergadering der Phaeacische vorsten binnengeleid, waar hij eerst deel neemt aan het gastmaal, en daarop zijne lier aangrijpt, en de twist van ulysses en achilles bezingt; het was een fragment van een dichtstuk, waarvan de roem tot de hooge hemelen was doorgedrongen. Uit deze plaats blijkt, dat er toen reeds een groot en beroemd gedicht in Griekenland bestond, uit hetwelk de Bard eene episode koos, om die aan de gasten voor te dragen. Deze episode had wel betrekking op den Trojaanschen oorlog, doch niet op dat gedeelte 't welk den inhoud der Ilias uitmaakt. Zij had tot onderwerp den twist van ulysses en achilles op een feestmaal, dat na eene offerande gevierd werd, eene gebeurtenis, die voorviel na de ter aarde bestelling van hector, met de beschrijving van welke plegtigheid de Ilias eindigt. Dat dit gezang slechts een fragment was van een grooter dichtstuk, dit blijkt hieruit, dat ulysses eenige oogenblikken later (v. 492) demodocus aanspoort om voort te gaan, en te zingen van het houten paard van epeus, en van de verwoesting van Troje, terwijl demodocus aan die uitnoodiging voldoet.

{==71==} {>>pagina-aanduiding<<}

En wat de voordragt van phemius betreft, deze had tot onderwerp de rampen door de Grieken, op hunne terugreis naar hun vaderland, geleden. Penelopé, die in het vrouwenvertrek dat lied duidelijk hoorde, komt phemius daarover verwijtingen doen, en herinnert hem, dat hij vele andere heerlijke gezangen kent, vele heldhaftige daden van stervelingen en Goden, welke door Barden gezongen worden. - Wij worden dus hier nog eens gewezen op den epischen cyclus dien phemius in het geheugen had. Ook de terugkeer der Grieken maakte het onderwerp uit van eene menigte gedichten, νόστοι geheeten; de Odyssea was een dezer poëtische voortbrengselen.
In de toespelingen, welke er op die zoo rijke stof gemaakt worden, onderscheidt men duidelijk het onderwerp van verscheiden dichtstukken, zooals de wederkomst van menelaüs, die van agamemnon, doch bovenal eene orestéa, aan welke telemachus de onsterfelijkheid voorspelt. - Behalve op deze dichtstukken, die door hunne uitgebreidheid reeds verscheidene afzonderlijke heldendichten vormden, en die allen op den Trojaanschen oorlog betrekking hadden, wordt er nu en dan ook gezinspeeld op andere zangen, op overleveringen van veel vroegeren tijd. Talrijke plaatsen, die spreken van de heldenbedrijven van hercules, van den Thebaanschen oorlog, van oedipus, theseus, enz., wijzen ons op even zoo vele gedichten van vroegeren oorsprong over die onderwerpen; gedichten zeg ik, want de poëtische inkleeding was toen nog de eenige vorm, waarin de gebeurtenissen van den verleden tijd voor de nakomelingschap bewaard werden.
Wij kunnen over het karakter en de verdiensten dier vóór-Homerische dichtvoortbrengslen niet dan bij gevolgtrekking oordeelen, door op te sporen welken indruk zij op hunne hoorders maakten; en dan mogen wij daaruit besluiten, dat zij, wat ware natuurschildering, kracht, nadruk en verhevenheid betreft, de poëzij van homerus nagenoeg evenaarden. Treffend zijn in dit opzigt de woorden waarmede ulysses zijn dank aan demodocus betuigt voor het genot, dat hem diens zangen hebben verschaft. (Od. VIII, 487): ‘Ik prijs U’, zegt hij, ‘boven alle menschen. Zeker heeft eene der Muzen, die dochters van jupiter, of wel apollo zelf u die zangen ingegeven; want gij bezingt met juistheid de daden en rampen der Achivers; het is alsof gij zelf er bij tegenwoordig waart,

{==72==} {>>pagina-aanduiding<<}
of dat een ander u die gebeurtenissen verhaald had. Welaan, ga nu voort, en zing van het houten paard en van de verwoesting van Troje. Schilder mij dit naar waarheid, dan zal ik overal verkondigen, dat eene goedgunstige Godheid u dat goddelijke lied ingaf.’ - Deze laatste woorden geven, dunkt ons, aanleiding om aan eene extemporale voordragt te denken.
Het is zeer waarschijnlijk, dat phemius en demodocus de namen zijn van twee beroemde dichters, die vóór homerus, met vele anderen hadden gearbeid aan de vorming en ontwikkeling van het heldendicht. Men stelle zich echter deze mannen niet voor als ware improvisatoren, die de gebeurtenissen, onmiddellijk nadat zij voorgevallen zijn, opvatten om ze te bezingen. Ongetwijfeld heeft ook in Griekenland deze extemporale dichtkunst eenmaal gebloeid; maar zij kon ook dáár niet anders voortbrengen dan liederen van geringe uitgebreidheid, in den vorm van Balladen, en ingegeven door de gebeurtenissen van den dag. Beide bovengenoemde Barden waren dat punt van oorsprong reeds ver voorbijgestreefd. Zij hadden eene menigte van reeds beroemd geworden, bezongen overleveringen in het geheugen; deze droegen zij voor, braken ze af, hechtten ze aaneen, hervatten ze, al naar de gelegenheid waarbij zij zongen, of naar de wenschen hunner hoorders. Echter waren zij niet eenvoudig Rhapsoden, die slechts opzongen wat zij van anderen hadden overgenomen; zij konden aanspraak maken op den naam van ware dichters, door de Muzen, door apollo met echt poëtischen gloed bezield; zij waren hun talent, voor een groot deel, aan zich zelven verschuldigd, zooals de hoedanigheid van αὐτοδίδαϰτος, die phemius zich toekent, duidelijk aanwijst. Zij zongen dus als zelfstandige, als scheppende dichters; doch zij behandelden onderwerpen, die hun in dichterlijken vorm waren overgeleverd, en van welke zij niet konden afwijken zonder het nationale gevoel der Grieken levendig te kwetsen. Deze overleveringen konden, in die vroege eeuwen, nog niet anders wezen dan
mondeling voortgeplante heldenzangen.
De taak, die homerus in de zamenstelling der Ilias en der Odyssea vervulde, wordt door deze feiten eenigzins verklaard, en onze vooronderstelling er zeer door bevestigd. De groote volksbard maakte gebruik van de van oudsher bijeengebragte dichterlijke schatten; en wat de epische cyclus als het verhevenste

{==73==} {>>pagina-aanduiding<<}
en schoonste kon aanwijzen, werd door hem op meesterlijke, onnavolgbare wijze om één schitterend middenpunt gerangschikt, en tot één geheel vereenigd.
Die langzaam voortgaande, doch onophoudelijke en zich telkens afwisselende arbeid van scheppen, zuiveren en veredelen, die werd voortgezet onder het wakend oog des volks, dat deze overlevering als heilig beschouwde, verklaart beter dan elke andere vooronderstelling de innerlijke, bijna onovertrefbare volkomenheid der Homerische poëzij. De bewonderingwekkende waarheid en juistheid in de plaatsbeschrijvingen, de naauwgezetheid in de schildering der voorouderlijke zeden en gewoonten, tot in de kleinste bijzonderheden blijkbaar, de heilige eerbied voor de volksoverleveringen, die iedere afwijking eener levendige verbeelding verbiedt en belet, zij zouden onverklaarbaar wezen, wanneer men homerus als den zelfstandigen, den eenigen dichter der Ilias en der Odyssea beschouwde; want één man kan niet alles weten, vooral in die tijden niet; één man kan niet alles zien, de blinde homerus zeker niet. - Doch een Bard, die den schat der vroegere nationale dichtvoortbrengselen in zich heeft opgenomen, ziet als het ware door het oog zijner voorgangers; en welligt is dit de ware zin van de overlevering omtrent de blindheid van homerus; hij miste het gebruik zijner oogen, om door die van anderen meer en beter te zien. Göthe bewonderde, zonder ze echter te verklaren, die eigenaardigheid der Homerische poëzij. In zijne reis naar Sicilië zegt hij: ‘en wat homerus betreft, het is alsof mij een blinddoek van de oogen is genomen. Zijne vergelijkingen, beschrijvingen, schilderingen komen ons dichterlijk voor, en toch ze zijn slechts waar, en van eene onnavolgbare eenvoudigheid, hoewel geschetst met eene zuiverheid en natuurlijkheid, welke de meesterhand verraden. Zelfs de meest zonderlinge, de meest
onwaarschijnlijke gebeurtenissen dragen een stempel van werkelijkheid, dien ik nog nooit bespeurd of vermoed had, vóór ik de plaatsen, waar de Dichter ze doet voorvallen, zelf in oogenschouw had genomen. Om mijne denkbeelden daarover in weinige woorden zamen te vatten: homerus schildert de werkelijkheid, wij schetsen den indruk dien zij maakt; hij beschrijft 't geen bekoorlijk of schrikverwekkend is, wij trachten op eene bevallige of vrees inboezemende wijze te beschrijven. Van daar bij velen onzer

{==74==} {>>pagina-aanduiding<<}
dichters dat overdrevene, gedwongene, gezwollene en hoogdravende; men overdrijft immers zoodra men slechts effect poogt te maken.’
Om zich de uitstekende eigenschappen van het Grieksche heldendicht te kunnen verklaren, moet men echter nog eene andere, veelvermogende kracht niet uit het oog verliezen, die met het verheven dichtvuur, het genie der volksbarden, dat van homerus ingesloten, tot de schepping er van heeft medegewerkt; wij bedoelen den invloed van het Grieksche volk zelf, dat niet alleen een luisterend oor leende aan de voorgedragen zangen, maar ze ook beoordeelde. Misschien werd tot heden aan deze kracht niet die invloed, niet dat gewigt toegekend, 't welk zij ongetwijfeld moet hebben uitgeoefend.
Wanneer wij ons den bard tegenover zijne hoorders voorstellen, dan zullen wij den wederkeerigen invloed eenigzins kunnen bevroeden, dien de tolk der nationale heldenpoëzij en zijn gehoor op elkander moesten uitoefenen. - Daar treedt de zanger met de lier in de hand te midden der menigte, die bijeengekomen is om hem te hooren; achtbare grijsaards, beroemde legerhoofden, vaderlandlievende burgers, allen zijn even begeerig naar zijne voordragt, allen even bekend met de roemvolle overleveringen van den voortijd, welke zoo menigmalen reeds in hunne tegenwoordigheid werden bezongen. Hij begint onder eene indrukwekkende stilte; en naarmate zijn verhaal vordert, zijne tafereelen zich ontrollen, en de herinnering aan het verledene, op treffende wijs, wordt verlevendigd, naar die mate maakt eene algemeene belangstelling zich meester van aller harten. Op de welluidende toonen van de lier des bezielden zangers begint een ander speeltuig harmonisch mede te klinken; een indrukwekkend speeltuig, waarvan eene geheele natie het ligchaam vormt, en welks snaren zijn zamengesteld uit al wat, in een krachtig en forsch ontwikkeld volkskarakter, goed, edel, grootsch en verheven is. Hoe groot moest niet de wederkeerige, regtstreeksche en aanhoudende invloed zijn, dien èn volk èn zanger op elkander uitoefenden. Zal deze niet al zijne krachten inspannen, ten einde zich op de hoogte van zijn onderwerp te houden; en zal hij niet tevens trachten zich te vrijwaren van elke afwijking van de eerbiedwaardige overlevering, eene afwijking die een wanklank zou vormen tusschen zijn individuëel

{==75==} {>>pagina-aanduiding<<}
gevoel en de levendige, innerlijke overtuiging zijner hoorders? Zal men het kunnen ontkennen, dat er uit deze steeds op elkander werkende krachten een gewrocht moet ontstaan, 't welk men als het gemeenschappelijke voortbrengsel zal dienen te beschouwen van twee verschillende en toch zamenwerkende vermogens; namelijk van het edele dichtvuur des zangers en van het kunstgevoel des volks? Al wat onwaar, flaauw of kwijnend is, al wat geen echo vindt in de historische herinnering en de godsdienstige overtuiging des volks, in één woord, al wat maar eenigzins in strijd is met het nationale gevoel, dat wordt zonder genade veroordeeld, gelaakt, verworpen. De dichter moge met adelaarskracht en snelheid de hem door de heilige overleveringen afgebakende baan inslaan; zoo hij in zijne vlugt begint te vertragen, van den aangewezen weg begint af te wijken, dan wordt hij terstond door de vermogende en invloedrijke stem zijner beoordeelaars aangespoord, gewaarschuwd en teruggeroepen.
Deze dubbele en onophoudelijke arbeid van scheppen en voortbrengen aan de eene, en toetsen en beoordeelen aan de andere zijde, stelt in zijne vereeniging de beide krachten voor, die in denzelfden persoon werkzaam zijn, wanneer iemand, na rijpe overweging, eenig onderwerp uitwerkt. Het groote onderscheid bestaat daarin, dat de individuële dichter, die de voortbrengselen zijner Muze zelfstandig bearbeidt en in schrift brengt, aan misgrepen en feilen onderhevig is, die blijven bestaan in den bepaalden, door hem daaraan gegeven vorm; terwijl de volkszanger, die alleen de gesproken taal ter zijner beschikking heeft, zijne afdwalingen en fouten terstond ziet aangewezen, veroordeeld en aan de vergetelheid prijs gegeven. - Zoo komt men, hoe wonderspreukig dit aanvankelijk ook klinken moge, tot deze onverwachte uitkomst, dat het gemis der schrijfkunst, ten minste hare niet-toepassing op de eerste vorming der heldendichten, heilzaam op de wording en ontwikkeling er van werkte, en dat juist de mondelinge voordragt der verschillende zangen, in de openbare vergaderingen en feesten, onder het wakend oog des volks, aan het nationale heldendicht die mate van voortreffelijkheid heeft geschonken, waardoor het zich zoo zeer onderscheidt.
Die hooge voortreffelijkheid moet men echter niet zoeken in de juiste, kunstmatige schikking der onderdeelen, en in een rijpelijk

{==76==} {>>pagina-aanduiding<<}
overwogen plan, dat werd uitgewerkt volgens bepaalde, of door het gevoel aangewezen kunstregels. De eenheid van ontwerp, die het gevolg kan zijn van eene zamenvoeging van dichterlijke overleveringen om één groot onderwerp gerangschikt, en van een arbeid, die slechts mondeling werd verrigt, kan niet dezelfde wezen als die, welke men met regt mag eischen in een dichtstuk, ontworpen en uitgewerkt door één maker, en beschaafd in de kalme rust eener langdurige afzondering. Men moet die voortreffelijkheid uit een ruimer en hooger standpunt beschouwen. Dit is misschien het teederste, en zeker het meest betwiste gedeelte van dit groote vraagstuk; de geliefkoosde en krachtigste bewijsgrond der voorstanders van een individuëlen homerus. Om dat punt naar vereischte te behandelen, zouden wij moeten kunnen beschikken over meer ruimte, dan ons hier is toegestaan. Wij zullen ons daarom tot eenige weinige bedenkingen bepalen en ons voornamelijk aan de Ilias houden, daar deze aanleiding heeft gegeven tot den hevigsten strijd.
Bijaldien wij de zangen van homerus bezaten in denzelfden vorm, waarin hij ze aan zijne opvolgers, de Homeriden, heeft nagelaten, dan zou het pleit spoedig beslist zijn; doch wij hebben gezien dat dit het geval niet is, en dat de Homerus, dien wij bezitten, het gewrocht is van een eeuwen lang voortgezetten arbeid van mondelinge mededeeling, van beschaving en verbetering. Ongetwijfeld stelde men zich met dien arbeid voornamelijk ten doel, de oorspronkelijke eenheid dier gedichten, hun echten vorm (door eene mondelinge voortplanting van vier eeuwen, zoo al niet verloren gegaan, ten minste aanmerkelijk gewijzigd en veranderd) zoo veel mogelijk te herstellen. Ieder stemt toe, dat men van oudsher heeft getracht die gedichten in hunne oorspronkelijke zuiverheid te herstellen, de aanwezige gapingen door invoegselen aan te vullen, den zamenhang der onderdeelen te verbeteren; doch wanneer men de plaatsen zal aanwijzen, welke die herstellingskuur hebben ondergaan, dan houdt die eenstemmigheid op, verschil van meening openbaart zich; en men mag het met regt betwijfelen, of er wel immer dienaangaande eensgezindheid van gevoelen zal heerschen. Het is de taak der Philologie de bijzondere, betwiste punten te onderzoeken, die vraagstukken te behandelen, welke geene betrekking hebben

{==77==} {>>pagina-aanduiding<<}
op den band, die het geheele gedicht moet vereenigen, noch op het geheele weefsel der Ilias en der Odyssea. De algemeene zamenstelling, de eenheid en volledigheid dier dichtstukken, deze zijn het over welke wij hier spreken, en welke dienen beschouwd te worden uit een tweeledig oogpunt, namelijk dat van eenheid van onderwerp, en dat van eenheid van uitvoering.
Dat de Ilias en de Odyssea, vooral de laatste, als heldenzangen, in hooge mate éénheid bezitten, kan niet worden ontkend; dat die éénheid slechts het gevolg kan zijn van den doordachten arbeid van een uitstekend genie, van homerus zelven, ook dit, meenen wij, zal men moeten aannemen, wil men niet iets hoogst onwaarschijnlijks vooronderstellen; hierin juist heeft homerus zijne taak van rangschikker zoo voortreffelijk vervuld. Doch men zal ook tevens moeten toegeven, dat vóór hem de vele zangen, welke over den Trojaanschen oorlog bestonden, zich als van zelf schaarden om de beide hoofdpersonen, die het meeste uitkwamen, en alle anderen zoo zeer overtroffen; dat dus die eenheid, welke homerus zoo goed bewaard heeft, in zekere mate reeds aanwezig was in de bouwstoffen, die hij vereenigde. En werkelijk zijn achilles en ulysses de beide geïdealiseerde grondvormen van den tweevoudigen aard des Griekschen volkskarakters, dat in beide helden volkomen en met juistheid wordt geschetst.
In achilles zien wij dien ontembaren moed, die snelheid van handelen, die gloeijende zucht naar eer en krijgsroem geschilderd, welke den Hellenen zoo eigen waren, en die, in vereeniging met eene hartstogtelijke vaderlandsliefde, zoo vele wonderen hebben voortgebragt. In ulysses bewonderen wij dat aan hulpmiddelen zoo vindingrijke verstand, 't welk niemand ooit verleden laat; die omzigtigheid, welke in geval van noodzakelijkheid ook list te baat neemt; die onuitputtelijke bespraaktheid, die gespierde onwederstaanbare welsprekendheid, welke de Grieken tot de grootste redenaars der wereld heeft gemaakt. Achilles en ulysses zijn als het ware de beide brandpunten der ellips, die het Grieksche volkskarakter omsloot; niets was natuurlijker, dan dat alle poëtische overleveringen der natie zich naar die beide brandpunten neigden. Homerus vond dan ook zijne onderwerpen zoo goed als gereed;

{==78==} {>>pagina-aanduiding<<}
zij wachtten slechts op het genie dat er heldendichten van zou vormen.
De Verheerlijking van achilles schijnt ons het onderwerp der Ilias, even als de Verheerlijking van ulysses dat der Odyssea te zijn. De vele twisten, die gevoerd werden over de eenheid in beide dichtstukken, zijn daaraan hun oorsprong verschuldigd, dat men zoowel aan de Ilias als aan de Odyssea een te naauw beperkt onderwerp, een te eng bepaald doel toedichtte. Een nationaal heldendicht is een kleine wereld, wier middenpunt verlicht wordt door den schitterenden glans van een of ander grootsch en roemrijk denkbeeld, waarvan de stralen naar alle kanten tot aan den omtrek uitschieten, en om 't welk kleinere ligchamen in eigene banen rondwentelen, en toch door het grootere ligchaam worden beheerscht. Als men, op de eerste woorden der Ilias steunende, den toorn van achilles als het onderwerp van dat gedicht aanneemt, heeft men eene menigte gegronde tegenwerpingen te duchten. Te regt heeft men doen opmerken, dat dit onderwerp aan alle zijden wordt overschreden, en dat homerus van het begin des gedichts tot aan het IXde gezang achilles, die zich in zijne tent aan den strijd en aan aller oogen onttrekt, als het ware vergeet. Men heeft de vraag geopperd, welke toorn van achilles de eenheid van onderwerp in het gedicht insluit; want achilles is vertoornd op agamemnon, die hem zijne briseïs ontneemt, en de gevolgen van dezen toorn zijn noodlottig voor de Grieken; niet minder hevig is zijn toorn tegen hector, die patroclus doodde, en deze toorn is het behoud der Grieken, welke door de Trojanen hevig worden benaauwd. In de beide laatste zangen wordt er noch van de eene, noch van de
andere dier gemoedsaandoeningen meer gesproken. - Sommigen hebben aangetoond, dat men over het algemeen te veel waarde hechtte aan de eerste woorden der Ilias; want dat het μῆνιν ἄειδε Θεὰ de gewone en geliefkoosde uitdrukking was, waarmede de oude zangers hunne liederen aanvingen, en dit zoowel bij Heldenzangen, als bij de Hymnen ter eer van eene of andere Godheid. Doch al deze tegenwerpingen verliezen hare kracht, zoodra men de eenheid des gedichts niet in den toorn, maar in de verheerlijking des voorvaderlijken helds achilles plaatst.
De Ilias geeft meer dan eens bepaalde aanleiding om die verheerlijking als het hoofdonderwerp des gedichts te beschouwen.

{==79==} {>>pagina-aanduiding<<}
Reeds in het eerste gezang (v. 509) smeekt thetis dat jupiter de Trojanen zoo lang de overwinning zou laten behalen, totdat de Grieken haren zoon achilles in zijne eer zullen hebben hersteld; en in het begin van het XVde gezang herinnert jupiter zich die belofte, en voegt er bij: ‘ik zal niet toelaten, dat een der Goden aan de Grieken eenigen bijstand verleene, vóór aan den eisch van peleus' zoon voldaan, en hij zelf in zijne eer hersteld zij.’
Van deze vooronderstelling uitgaande ziet men, dat de drijfveêren der onderscheiden handelingen, en de wisselingen der gebeurtenissen op eene eenvoudige en natuurlijke wijze zich tot één geheel vereenigen. De langdurige werkeloosheid van achilles, zijne afwezigheid van de kampplaats, en al de rampen die daaruit voor de Grieken, in weerwil van het bewonderenswaardige moedbetoon hunner overige legerhoofden, voortvloeijen, dienen slechts om de magt, de onmisbaarheid van den onweêrstaanbaren held te meer te doen uitkomen, en de hoorders op den beslissenden invloed van zijne medewerking voor te bereiden. Hoe verheven is niet de wederverschijning van achilles op het slagveld geschilderd, toen hij ongewapend de legerplaats verliet, en zich voor de gracht vertoonde, het hoofd door minerva met een goddelijken glans omhuld; toen, alleen op het geluid zijner stem, schrik, angst en verwarring zich reeds van het zegevierende Trojaansche leger meester maakten! Met bliksemsnelheid voltooit de held, in de zangen die nog volgen, de reeks zijner overwinningen, totdat eindelijk hector onder zijne slagen valt. De beide laatste zangen zijn, wanneer men den toorn van achilles als het hoofdonderwerp des gedichts aanneemt, overbodig, noodeloos, ja ongepast; doch zij maken een onmisbaar deel uit van de verheerlijking van achilles; men zou ze niet kunnen wegdenken, zonder aan dien held den stralenkrans te ontrooven, die zijne verheerlijking volkomen doet zijn. Nooit vertoont achilles zich grooter, verhevener en indrukwekkender dan bij de lijkplegtigheid van zijn vriend, waar hij eene meer dan vorstelijke rol vervult. En wanneer, in den laatsten zang, priamus zich aan de voeten van achilles nederwerpt, en op zielroerende wijs diens ouderlievende gevoelens en
medelijden inroept; wanneer men den woesten, onverzettelijken held tranen ziet storten op de bittere weeklagten van den rampzaligen

{==80==} {>>pagina-aanduiding<<}
grijsaard, die door het ongeluk er toe gebragt was om de vijandige hand te kussen van den moordenaar van zoo velen zijner zonen, dan overtreft homerus zich zelven. Het is niet slechts de Grieksche held, die ons daar in verheven poëzij geschilderd wordt; het is de mensch van alle tijden en plaatsen, met die mengeling van edele gewaarwordingen en laakbare hartstogten. In den innerlijken strijd van dat edele en grootmoedige, doch tevens hartstogtelijke karakter, worden de wanklanken der woeste driften eindelijk opgelost, en zij smelten te zamen in een harmonisch en streelend sluitakkoord.
Ofschoon de eenheid der Ilias niet ontkend kan worden, maakt echter dat gedicht een indruk, als ware het een overheerlijk fragment, een stuk verheven beeldwerk, losgemaakt van het fries van een ontzagwekkenden tempel, veeleer dan een op zich zelf staand, volkomen geheel. De belangstelling, die het in ons heeft opgewekt, wordt niet bevredigd; wij verlangen te weten welk lot aan achilles beschoren is, aan hem, die een vroegtijdigen, eervollen dood verkoos boven een lang, doch roemloos leven; wij zijn ongeduldig te vernemen wat den overigen Griekschen helden te wachten staat, wat den Trojanen, van hun heldhaftigen en edelen verdediger beroofd, boven het hoofd hangt. Ongetwijfeld hadden de latere gebeurtenissen tot op de verwoesting van Troje, en de terugkeer der helden in hun vaderland het onderwerp voor vele nationale gedichten geleverd; het voorbeeld van demodocus bewijst zulks. Homerus heeft uit dien grooten cyclus slechts ééne episode ter bewerking gekozen; ook zou de arbeid, vereischt om al de verschillende deelen van de dichterlijke bewerking dier groote volksonderneming tot één geheel te vereenigen, de krachten van één enkel genie ver hebben te boven gegaan.
De eenheid van onderwerp in de Ilias sluit echter de eenheid van uitvoering niet in zich; men kan niet ontkennen, dat er in de Ilias onachtzaamheden en tegenstrijdigheden voorkomen, dat er hier en daar iets onwaarschijnlijks, iets onbestaanbaars in gevonden wordt, 't welk moeijelijk te verklaren is in den arbeid van een en denzelfden dichter. Wij bedoelen hier niet gedwongen overgangen, min dichterlijke plaatsen, anachronismen, vermenging van tongvallen, enz. enz., omdat dit alles aan de afschrijvers, bijwerkers en verzamelaars kan worden geweten. Wolf en anderen hebben eenige voorbeelden van

{==81==} {>>pagina-aanduiding<<}
tegenstrijdige en onwaarschijnlijke feiten aangeteekend; wij zullen er een paar van aanhalen. Bij voorbeeld, volgens Iliad. V, 576, sneuvelt pylaemenes door de hand van menelaüs, en later (Il. XIII, 658) volgt diezelfde pylaemenes weenende het lijk van zijn zoon harpalion, die door merion gedood werd. - Schedius, de bevelhebber der Phoceërs, wordt nu eens (Il. II, 517) genoemd zoon van iphitus; dan weder (Il. XV, 515) zoon van perimedes. - Eurypylus doodt (Il. XI, 578) den Trojaan apisaon, herder der volken en zoon van phausias; terwijl later (Il. XVII, 348) apisaon, herder der volken, doch zoon van hippasus door lycomedes gedood wordt. - Deïphobus kwetst (Il. XIII, 411) hypsenor, den herder der volken, en zoon van hippasus, die hier als Griek voorkomt; terwijl (Il. XI, 426) ulysses twee zonen van den Trojaan hippasus doet sneuvelen; voorzeker eene zonderlinge naamsverwarring, welke zonder aan die tegenstrijdige opgaven een verschillenden oorsprong toe te kennen, moeijelijk kan verklaard worden.
Er bestaat eene even zonderlinge tegenstrijdigheid in het tweeledige verhaal, 't welk vulcanus van zijn val en verbanning uit den hemel geeft. Volgens het eerste (Il. I, 590) wilde hij eens zijne moeder tegen de harde verwijtingen van jupiter verdedigen, toen deze, in woede ontstoken, hem bij den voet greep, en hem in de ledige ruimte wegslingerde. Vulcanus viel gedurende een geheelen dag, en kwam eindelijk half dood op Lemnos neder, waar de Sintiërs hem opnamen en verpleegden. Volgens het tweede verhaal (Il. XVIII, 396), insgelijks uit den eigen mond van vulcanus vernomen, was het juno, zijne goddelijke moeder, die hem wegens zijne mismaaktheid in zee wierp, om daar voor altijd in bedolven te blijven. Ook was niet Lemnos het oord waar hij nederkwam en eene schuilplaats vond, doch hij viel in zee, werd door thetis en eurynome, eene dochter des Oceaans, opgenomen, en vertoefde negen jaren bij zijne redsters, in eene rotsgrot voor aller oogen verborgen.
Wat zullen wij zeggen van die strijders, die de gevaarlijkste wonden ontvangen, en terstond daarop weder ongedeerd zich in het strijdgewoel mengen. In de beschrijving van het gevecht tusschen tlepolemus en sarpedon (Il. V, 655) sneuvelt de eerste, en sarpedon wordt zoo zwaar gewond door de

{==82==} {>>pagina-aanduiding<<}
werpspies zijns tegenstanders, dat de tusschenkomst van jupiter door den dichter noodzakelijk gerekend werd om den dood van hem af te weren. Gewis zouden er ten minste eenige weken moeten verloopen, eer hij weder aan den strijd kon deelnemen. Verre van daar; twee dagen later (Il. XII, 290) ziet men hem met leeuwenmoed de wallen der legerplaats bestijgen, en wonderen van dapperheid verrigten, zoodat ajax en teucer vereenigd naauwelijks in staat zijn hem het binnendringen in de legerplaats te beletten. - Op eene andere plaats (Il. VIII, 324) wordt diezelfde teucer getroffen door een rotsbrok, dat, door den krachtigen arm van hector geslingerd, hem tusschen hals en borst treft; eene doodelijke plaats, voegt de dichter er bij. Teucer valt magteloos ter aarde, en wordt naar de schepen weggedragen. Den volgenden dag echter (Il. XII, 388) ontmoet men hem weder midden onder het slaggewoel, medestrijdende als of hem niets geschied ware.
Iets dat meer dan onwaarschijnlijk is, en de grenzen der dichterlijke vrijheid van fictie al te ver overschrijdt, is, dat de muur, die met zijne hooge torens en stevige poorten het legerkamp en de ligplaats der vloot omgaf, en ook de met eene sterke palissadering voorziene breede en diepe gracht, binnen de tijdruimte van éénen dag, en wel zonder eenige goddelijke tusschenkomst, gebouwd en gegraven was.
Ook merkt men nu en dan tegenstrijdigheden tusschen de woorden en handelingen van denzelfden persoon op, en zelfs binnen een zoo kort tijdverloop, dat ze niet aan gedachteloosheid van de zijde des dichters kunnen toegeschreven worden. Zoo hoort men bij voorbeeld (Il. VI, 129) diomedes midden in den strijd eene lange rede houden over het gevaar van zich met de wapens in de vuist, met de goden te willen meten; het voorbeeld van lycurgus, zoon van dryas, is alleen voldoende, zegt hij, om mij daarvan terug te houden. En hij spreekt aldus, ofschoon hij weinige oogenblikken vroeger (Il. V, 337) venus vervolgd en gekwetst had, hoewel hij bewust was van hare goddelijkheid; tot viermalen toe met woede op apollo was aangevallen, ‘want hij vreesde dien grooten god niet’, voegt de dichter er bij; ja, zelfs den vreeselijken krijgsgod zelven eene zware wond had toegebragt (Il. V, 855). ‘Had ik, zoo klaagt mars, mij niet door eene spoedige vlugt aan de woede van diomedes onttrokken, ik zou langdurige smarten

{==83==} {>>pagina-aanduiding<<}
onder de menigte van gesneuvelden hebben moeten doorstaan.’
Het zou niet moeijelijk vallen, om het getal dezer opmerkingen te vermeerderen. Alleen in de optelling der Grieksche en Trojaansche strijdkrachten vindt men er meer dan één voorbeeld van: zoo voeren, onder anderen in den scheeps-catalogus, sommige legerhoofden bevel over andere troepen dan in het gedicht zelf. Deze en dergelijke onnaauwkeurigheden versterken ons in de voorstelling dat de Ilias niet het werk is van een eenigen dichter. Zelfs al wilde men ze pogen te verklaren, door ze als min juiste toevoegsels en inlasschingen van latere afschrijvers te beschouwen, ook dan nog zou men moeten aannemen, dat zij, die deze vervalschingen in den oorspronkelijken tekst der Ilias invoegden, of geen volledig afschrift van het gedicht bezaten, of het niet goed in hun geheugen hadden, daar zij anders zulke grove vergissingen en tegenstrijdigheden zouden hebben vermeden.
Er kunnen nog andere opmerkingen worden gemaakt, die tot dezelfde gevolgtrekking leiden, en waarvan wij met een enkel woord willen gewag maken. Wij bedoelen de woordelijke herhaling niet alleen van enkele verzen (deze komt tallooze malen voor), maar van sommige vergelijkingen en beelden; het verdient opmerking, dat deze vergelijkingen juist de treffende, de meest dichterlijke zijn. De overheerlijke en poëtische vergelijking van paris met een edel strijdros (Il. VI, 506-512) vindt men later (Il. XV, 263-269) nog eens letterlijk herhaald, doch op hector toegepast, terug. De even schoone vergelijking van den terugtrekkenden ajax, met een van alle kanten besprongen en bedreigden leeuw (Il. XI, 547-555) komt nog eens van menelaüs voor (Il. XVII, 657-665). De dichterlijke beschrijving van het Trojaansche kamp bij nacht (Il. VIII, 551 sqq.) leest men nogmaals bijna letterlijk eenige zangen later (Il. XVI, 299 sqq.). - In de vooronderstelling van een eenigen dichter kan men zich dergelijke herhalingen moeijelijk verklaren; doch in het tegenovergestelde geval worden zij zelfs natuurlijk.
Nationale dichtstukken, door eene menigte zangers voortgebragt, bewaard, beschaafd en aan de nakomelingschap overgeleverd, worden een gemeenschappelijke schat, waaruit ieder put, omdat ieder heeft medegewerkt tot de wording er van. Die schat bestaat niet slechts uit geheel bewerkte onder-
{==84==} {>>pagina-aanduiding<<}
werpen, in zangen, die reeds ontelbare malen, met kleine wijzigingen zijn gehoord; maar ook uit een tal epische zegwijzen, dichterlijke gemeenplaatsen, die telkens gebezigd worden, wanneer de gang der poëtische inkleeding zulks medebrengt, en die de improvisatie aanmerkelijk gemakkelijker maken. Deze dichterlijke vormen schijnen van oudsher bij de Grieken zeer geliefd te zijn geweest; ook komen zij nergens in rijker glans en grooter verscheidenheid voor dan bij hen. De vergelijkingen van homerus zijn kleine, doch geheel afgewerkte tafereelen, die door waarheid, volledigheid en verhevenheid, door levendigheid en verscheidenheid uitmunten. Niet ééne nationale epische poëzij, zelfs niet die der Hindoes, hoe prachtig, verheven en rijk die ook zij, kan in dit opzigt de vergelijking met de Homerische doorstaan. Eene zoo hooge voortreffelijkheid is echter niet plotseling, en als met éénen slag te bereiken. De eerste epische liederen zijn verhalend, en te gedrongen, te beknopt, om meer dan korte vergelijkingen toe te laten; doch die beelden zijn treffend en levendig. De schoonsten worden niet alleen overgeleverd en blijven dus voortbestaan, maar zij breiden zich gedurig uit, ontvangen telkens nieuwe toevoegsels, waardoor die vergelijkingen des te meer voltooid en volmaakt worden, naar gelang de epische poëzij zelve zich veredelt en verheft. Elke zanger ontleent aan dien voorraad van poëtische kleinoodiën hetgeen hem, ter opluistering zijner voordragten, het meest passende schijnt. Van daar die menigvuldige herhalingen van dezelfde beelden;
herhalingen die des te verklaarbaarder worden, naar mate die beelden schooner en treffender zijn. En wanneer dan later de menigte van heldenzangen geschift, en tot één groot episch gedicht wordt ineengesmolten, dan wijzen die herhalingen ons op den veelvuldigen en verscheiden oorsprong van het heldendicht. De zangen van ossian leveren er de bewijzen van, en ongetwijfeld zullen er in de heldendichten der Hindoes talrijke voorbeelden van gevonden worden, terwijl men ze te vergeefs zou zoeken in die epische zangen, welke het gewrocht zijn van een eenigen dichter, die arbeidde naar een vooraf gevormd en overwogen plan.
Wij meenen hiermede onze opmerkingen aangaande de sporen der verschillende bronnen van het Grieksche heldendicht te kunnen besluiten. Duitsche Geleerden hebben gepoogd de

{==85==} {>>pagina-aanduiding<<}
zamenstellende deelen, vooral der Ilias, te onderscheiden en aan te wijzen. Wolf beschouwt de Ilias als uit drie dichtstukken bestaande, welke tot onderwerp zouden hebben: de toorn van achilles, zijne verzoening, en zijne verheerlijking. Grotefend meent er de kenteekenen in te zien van verscheiden opvolgende zamenstellingen; eene vóór-Homerische, eene van homerus zelven, en van twee Homeriden, opvolgers van den dichter, en eene der Rhapsoden, der Diaskeuasten, der Alexandrijnen, enz. Lachmann gaat in de verdeeling der Ilias nog veel verder dan wolf. Deze geleerde telt in de tien eerste zangen der Ilias reeds negen onderscheiden dichtstukken van verschillenden oorsprong, van ongelijke verdiensten, en door meer of min gelukkige en passende invoegsels met elkander verbonden. - Het uiteenloopende der gevoelens van wolf, grotefend, lachmann, om van anderen niet te spreken, toont reeds genoegzaam aan, dat deze geleerden het gebied der gissingen, der onzekere vermoedens zijn binnengetreden; en, ofschoon er in hun arbeid vele fijne en scherpzinnige opmerkingen, vele diepzinnige navorschingen voorkomen, zij zijn echter niet overtuigend, naauwelijks overredend. Hun arbeid levert het bewijs, dat men zich op het veld der gissingen niet te ver mag wagen, maar zich moet bepalen tot zulke gevolgtrekkingen, welke voortvloeijen uit niet twijfelachtige feiten, en algemeen geldige, overeenstemmende opmerkingen. De meest waarschijnlijke slotsom van hetgeen wij, voornamelijk naar Duitsche critische schrijvers, hebben ontwikkeld, komt ongeveer hierop neder:
De Homerische zangen, zooals wij ze nu bezitten, zijn niet de dadelijke, regtstreeksche schepping van één en denzelfden dichter. Hun oorspronkelijke grondslag is geweest eene ongetwijfeld zeer rijke verzameling van nationale heldenliederen, voortbrengselen der Muze van ongenoemde barden, in verschillende deelen van Griekenland bloeijende. Die liederen namen steeds in aantal toe, werden tot heldenzangen van telkens meerder uitgebreidheid, en grooter omvang vereenigd, totdat zij eindelijk in het verheven genie van een hoog dichterlijken man, een homerus of rangschikker vonden, die op deze zangen den stempel van zijn zelfstandigen, onvergelijkelijk verheven dichterlijken geest drukte, zonder daaraan hun karaktertrek van improvisatorisch ontstaan, en mondelinge voordragt

{==86==} {>>pagina-aanduiding<<}
te ontnemen. Van dat oogenblik nu werd de arbeid van schikken en zamenvoegen gedurende verscheiden eeuwen, onder medewerking van vele soorten van medearbeiders en helpers, voortgezet; scheppend en uitbreidend door de Homeriden, bewarend en voortplantend, ook wel eens vervalschend door de Rhapsoden; totdat pisistratus de verspreide gedeelten van het oorspronkelijke geheel voor goed vereenigde, om ze aan navolgende geslachten over te leveren, ongeveer in den vorm waarin wij ze nu bezitten. De arbeid der geleerde Alexandrijnen had slechts de verandering en verbetering van eenige punten van ondergeschikt belang ten doel, en bragt geene groote wijziging in de zamenstelling van het geheel, dat door de bemoeijingen van pisistratus was bezorgd.
Wij nemen dus twee krachten aan, die te zamen de Homerische heldendichten tot hunne algemeen erkende volkomenheid en voortreffelijkheid hebben gebragt; namelijk eene vrije, eigene schepping, en eene van daarop gevolgde schikking en zamenvoeging. Beide krachten werden aangewend door de gezamenlijke inspanning van het genie der vereende Grieksche natie; dit sluit echter den overwegenden invloed van een boven allen verheven, dichterlijken geest niet uit, een poëtisch genie, dat onsterfelijk geworden is onder den naam van den eenigen homerus. Wij gelooven dat de Ilias en de Odyssea haren oorsprong, voor een groot deel, aan dien homerus verschuldigd zijn; doch dat men hem niet mag beschouwen als den eenigen dichter dier echte volks-heldenzangen, of hem houden voor dengenen, die den dubbelen arbeid van voortbrengen en rangschikken volbragt. Wij zijn tevens overtuigd dat zij, die poogden de onderscheiden gedeelten van verschillenden oorsprong en van andere bewerkers, te schiften en aan te wijzen, iets hebben ondernomen, dat niet alleen hoogst moeijelijk, maar zoo goed als ondoenlijk is.
Laat ons daarom die heerlijke gewrochten beschouwen als de ware en zuivere uitdrukking van het dichterlijke genie van het jeugdige Griekenland, zonder naauwkeurig te willen bepalen hoeveel wij daarvan of aan dezen, of aan genen verschuldigd zijn. Schrijven wij aan den ouden, geëerbiedigden homerus de onovertrefbare schoonheden toe, die ten allen tijde elk dichterlijk gevoel in de levendigste vervoering bragten, en stellen wij de smetjes, de zwakke plaatsen, waar de

{==87==} {>>pagina-aanduiding<<}
verheven dichter zou kunnen gezegd worden in te sluimeren, op rekening van min gelukkige, min verhevene inlasschers en tekstherstellers. Op deze wijze zullen wij ons gevoel van achting en eerbied voor den grooten, door alle eeuwen bewonderden Dichter in overeenstemming brengen met de onbetwistbare regten der critiek en der wetenschap.






De echtscheiding van Napoleon en Josephine.


Vrij naar het Engelsch van John Abbott.

Napoleon beminde met bijna vaderlijke liefde zijn nog jeugdigen kleinzoon, den Groothertog van Berg en Kleef, oudsten zoon van hortense beauharnais en van zijn broeder lodewijk. Dit knaapje was hoogst lieftallig, en gaf reeds, hoe jong nog, blijken van die geestkracht en stoutmoedige geaardheid, welke den Keizer steeds zoo welgevallig waren. Het is meer dan waarschijnlijk, dat napoleon dezen jeugdigen Prins tot zijn opvolger bestemd had; in Frankrijk en ook in Holland hield men zich daarvan overtuigd, en josephine voelde zich gelukkig door die streelende gedachte, welke een lenigenden balsem legde op de smart, die haar de kinderloosheid harer echtverbindtenis met napoleon berokkende.
In het vroege voorjaar van 1807 tastte een hevige aanval van kroep dezen Prins, voor wien eene zoo groote bestemming scheen weggelegd, aan, en binnen weinige uren bezweek hij onder die vreeselijke ziekte. Deze slag was even verpletterend voor de ouders als voor josephine. Bij de diepe smart wegens het onverwachte verlies van haar aanvalligen, eersten kleinzoon voegde zich nog de onuitsprekelijke bekommering, welke toch wel voor haar de gevolgen zouden wezen eener gebeurtenis, wier hoog staatkundig gewigt zij zich niet ontveinsde. Zij wist dat napoleon haar innig liefhad, doch zij kende tevens zijne onbegrensde eerzucht, en was overtuigd, dat hij zijne teederste gewaarwordingen zou kunnen opofferen, wanneer dit dienstig kon zijn ter bevestiging van zijne magt, en ter bevordering van zijne heerschzuchtige bedoelingen. Dagen aaneen verliet zij hare bijzondere vertrekken niet, onttrok zich aan aller oogen, en gaf zich aan eene aan wanhoop grenzende smart over.

{==88==} {>>pagina-aanduiding<<}

Napoleon ontving de treurige tijding van het overlijden zijns geliefden kleinzoons, toen de veldtogt tegen Pruissen hem naar Duitschland had geroepen. Op bijna wonderdadige wijze, met verbazende snelheid had hij over zijne vijanden gezegevierd; geheel Pruissen was in de magt van den onwederstaanbaren held. Zijn aanzien, invloed en magt waren grooter dan de meest buitensporige voorstellingen eener opgewonden verbeelding hem ooit hadden durven voorspiegelen. Het scheen bijna eene dwaze roekeloosheid zich tegen zijn uitgedrukten wil te verzetten. Napoleon was de schepper geworden van nieuwe koningrijken, en de fierste, magtigste vorsten van Europa voelden zich als genoopt, naar zijne bevelen te luisteren. In het volle genot van al dien roem, te midden zijner schitterende overwinningen, werd de magtige veroveraar door die treurige tijding uit zijne zoete droomen opgewekt. Doch ook nu verliet hem zijne zelfbeheersching niet. Hij zette zich zonder een woord te spreken neder, verborg zijn gelaat in beide handen, en scheen gedurende eene lange poos in de ernstigste en smartelijkste overpeinzingen verdiept. Een paar malen hoorde men hem op somberen, klagenden toon deze woorden bij zich zelven fluisteren: aan wien zal ik nu dit alles nalaten? - In zijn binnenste greep eene vreeselijke worsteling plaats tusschen zijne opregte en innige liefde voor josephine, en zijne onbegrensde zucht om eene nieuwe dynastie te stichten, en zijn naam in de beheerschers van een magtig en onmetelijk rijk te doen voortleven. Zijne gelaatstrekken, zijne onrustige blikken verrieden de hevige spanning waarin hij verkeerde, eene spanning welke hem eetlust en slaap roofde. Doch de ijzeren wil van napoleon deed hem onwankelbaar bij zijn genomen besluit volharden. Met eene geestkracht en karaktersterkte, waarvan de geschiedenis geen tweede voorbeeld oplevert, had hij zich den weg, dien hij meende te moeten
inslaan, voorgeschreven. Om het groote doel dat hij beoogde te bereiken, was hij bereid alles op te offeren, zijne teederste gewaarwordingen, zijn huwelijksgeluk, zijn gevoel van erkentelijkheid en regt; hij was in staat daarvoor de naauwste en stevigste banden van liefde en innige verkleefdheid met eigen handen los te rukken en te verbreken.
Josephine kende napoleon; zij was ten volle bewust, dat eer- en staatszucht meer op hem vermogten, dan elke andere

{==89==} {>>pagina-aanduiding<<}
hartstogt. Met een door het zorgwekkendste voorgevoel beklemd hart beweende zij den dood van haar geliefd kleinkind, en sidderend van angstige onzekerheid wachtte zij de terugkomst van haren keizerlijken gemaal af. De dagbladen verspreidden geruchten van geheimzinnige beteekenis en raadselachtigen inhoud, waarin gezinspeeld werd op de mogelijkheid en noodwendigheid eener voorgenomen echtscheiding, en van het wenschelijke eener verbindtenis van napoleon met eene Prinses uit een der Europesche hoven.
In October 1809 kwam napoleon van Weenen, waar hij frans I tot een nadeeligen vrede gedwongen had, te Parijs terug. Zijne ontmoeting met josephine kenmerkte zich, ook van napoleons zijde, door de grootste hartelijkheid; doch weldra bespeurde de Keizerin dat een zware last op zijn gemoed drukte, en dat zijne gedachten geheel werden bezig gehouden door een gewigtig onderwerp, misschien wel dat gevreesde en beslissende vraagstuk. Hij was in zich zelven gekeerd, neêrslagtig en scheen geslingerd te worden tusschen hetgeen zijn belang en zijn pligt van hem eischten; telkens hield hij met enkelen zijner ministers geheime en langdurige beraadslagingen. Eene zekere gedwongenheid maakte zich weldra van de keizerlijke hofhouding meester. Napoleon zelf waagde naauwelijks de oogen op zijne beminde josephine te slaan, alsof hij vreesde dat alleen het gezigt van haar, die hij, in weerwil van het wreede vonnis dat hij over haar zou uitspreken, toch zoo innig beminde, nog te veel magt op hem had om het te durven trotseren.
Ook josephine verkeerde in een toestand van koortsachtige onzekerheid en bekommering; en toch was zij genoodzaakt om den schijn eener rustige kalmte en ongedwongenheid voor te wenden. Tot nog toe waren het alleen onheilspellende voorteekens van het vonnis dat haar wachtte, welke haar beangstigden. Met knellende bezorgdheid sloeg zij elken oogopslag des Keizers gade, luisterende met oplettende onrust naar elk zijner woorden, en gaf naauwkeurig acht op den toon zijner stem. Iederen dag werd hare vrees door nieuwe verontrustende voorteekens grooter en sterker. De Keizer werd meer terughoudend, zocht het gezelschap van josephine telkens minder, en deed zelfs zijn bijzonderen toegang tot hare vertrekken sluiten. Sedert dien tijd trad hij slechts zelden hare kamer binnen, en

{==90==} {>>pagina-aanduiding<<}
deed zulks nooit dan na eerst te hebben aangeklopt. Tot nu toe was er tusschen hem en josephine geen enkel woord over dat ernstige onderwerp gewisseld. Telkens echter wanneer zij het geluid zijner naderende voetstappen vernam, greep haar een namelooze angst aan, dat hij kwam om haar de verschrikkelijke tijding van de noodzakelijkheid eener op handen zijnde scheiding te brengen. Hare aandoeningen waren dan zoo hevig, dat zij naauwelijks in staat was om met waggelende schreden hem te gemoet te gaan, en dat zij aan wand of huisraad een steun moest zoeken.
Zoo gingen de maanden October en November voorbij; en ofschoon de Keizer met zijne ministers de zaak, die zijne geheele ziel vervulde, behandelde, voelde hij echter geen moeds genoeg om nu reeds aan josephine een enkel woord daarover te uiten. De klaarste en duidelijkste bewijzen zijn voorhanden, dat hij met onbeschrijfelijke smart en aandoening de voor zijne staatkundige bedoelingen noodzakelijke scheiding te gemoet zag; doch die hevige inwendige worstelstrijd kon zijn ijzeren wil niet buigen, noch hem in zijn eenmaal genomen besluit doen wankelen. - Zijn roem was nu zoo hoog gestegen, de grootte en uitgestrektheid zijner magt was nu zoodanig, dat er bijna geen vorstelijk huis in Europa was, 't welk het niet als eene eer zou hebben aangemerkt, wanneer hij zijne bruid daaruit had willen kiezen. Aanvankelijk was napoleon van plan om zijne keus te vestigen op eene Prinses uit het huis van bourbon, om zoodoende de belangen der pas gevestigde dynastie met die van de wettige erfgenamen der kroon van Frankrijk te vereenigen. Eene koningsdochter van Saksen kwam later in aanmerking. Hoogst gewigtige overwegingen maakten eene huwelijksverbindtenis met eene der Grootvorstinnen van het ontzagwekkende Russische rijk wenschelijk, en dat hof werd gepolsd omtrent een huwelijk van napoleon met eene zuster van Keizer alexander. Eindelijk werd er besloten, dat de hand van marie louise, dochter van den Keizer van Oostenrijk, voor napoleon zou worden gevraagd.
Daar brak de morgen van den laatsten November 1809 aan, de dag waarop josephine de zoo lang gevreesde tijding uit den mond van haren gemaal zelven zou vernemen. De Keizer en de Keizerin zouden dien dag te zamen, en geheel alleen,

{==91==} {>>pagina-aanduiding<<}
het middagmaal gebruiken. Het schijnt dat josephine bewust was, dat haar vonnis geveld was, ten minste zij vermoedde, dat de vreeselijke beslissing naderde; want dien geheelen dag had zij haar bijzonder vertrek nog niet verlaten, en dáár aan hare wanhopige smart den vrijen teugel gelaten. Toen het uur van het middagmaal naderde trachtte zij door koudwaterwasschingen de duidelijke blijken harer vreeselijke zielesmart, zigtbaar in hare rood geweende oogen, eenigzins te doen verdwijnen, en zij deed zich geweld aan om kalm te schijnen. Beiden zetten zich stilzwijgend aan tafel. Napoleon brak dat stilzwijgen niet af, en de innig geschokte josephine had noch den moed, noch de kracht om één enkel woord te uiten. Ook gebruikte geen van beiden iets van de verschillende geregten, die na elkander werden opgedragen; onaangeroerd werden zij weder weggenomen. Eene doodelijke bleekheid verried bij beiden de vreeselijke spanning waarin zij verkeerden. Napoleon sloeg, in sombere en diepe gedachten verzonken, aanhoudend en onwillekeurig met zijn mes tegen zijn glas. Waarschijnlijk was niemand ooit getuige van droeviger en treuriger maaltijd. De bedienden, door die onheilspellende stemming getroffen, vervulden hunne pligten met eene schroomvalligheid als waren zij in de kamer eens afgestorvenen. Eindelijk was de maaltijd afgeloopen, de bedienden hadden zich verwijderd; toen stond napoleon op, en sloot met eigen hand de deur der eetzaal; hij was nu met josephine alleen. Er volgde een oogenblik van volslagen, angstwekkende stilte, waarop de Keizer doodsbleek, en met eene zenuwachtige trilling in ieder zijner gelaatstrekken josephine naderde. Hij nam hare hand; legde die op zijn hart, en zeide met eene afgebroken, stamelende stem: ‘Josephine! mijne geliefde josephine! gij
weet hoe vurig ik u heb bemind. Aan u alleen ben ik de weinige zalige oogenblikken mijns levens verschuldigd. Mijne bestemming heeft echter meer magt dan mijn wil; mijne dierbaarste, teederste gevoelens moeten onderdoen voor hetgeen de belangen van Frankrijk dringend eischen.’
Plotseling duizelde alles voor de oogen van josephine; haar bloed stroomde met geweld naar het hart terug, en zij stortte bewusteloos op den grond neder. Napoleon, vol ontroering en ontsteltenis, haastte zich de deur der eetzaal te openen, en om hulp te roepen. Hofbedienden en hovelingen snelden uit

{==92==} {>>pagina-aanduiding<<}
de aangrenzende zalen tot bijstand toe. Napoleon sprak geen woord, nam een waslicht van den schoorsteenmantel, en doodsbleek, over zijn geheele ligchaam sidderend, beval hij den Graaf de beaumont de Keizerin op te nemen. Deze was nog altijd magteloos en zonder bewustzijn, en toch hoorde men haar op den toon der hevigste zielesmart de volgende, afgebroken woorden stamelen: ‘Neen, neen! dat - zult - gij - niet - doen! Gij - zoudt - mij - dooden.’ - De Keizer ging met het licht vooruit, door een vrij duisteren gang, die naar den trap der vertrekken van de Keizerin geleidde. De ongerustheid van napoleon nam hoe langer zoo meer toe; hij uitte eenige weinig zamenhangende woorden van een hevig zenuwtoeval, een aanval van beroerte, enz. Toen hij zag, dat de Graaf de beaumont zonder hulp de magtelooze Keizerin onmogelijk naar boven zou kunnen dragen, gaf hij het waslicht aan een der bedienden over, en zelf de Keizerin mede ondersteunende, bereikte hij eindelijk, met de beaumont en hun gezamenlijken last, de deur van de slaapkamer der Keizerin. Napoleon deed hierop de kamerjuffers van josephine roepen; op een teeken des Keizers verwijderden zich alle aanwezigen, en hij leide haar toen op het vorstelijke ledekant neder, boog zich over haar heen met de uitdrukking der teederste liefde en der innigste bezorgdheid, totdat zij weder eenige teekenen van leven begon te geven; doch op het oogenblik dat er genoegzame hulp aanwezig was, en dat haar bewustzijn scheen terug te keeren, verliet hij de kamer. Het was echter niet om rust te vinden; napoleon ging dien nacht zelfs niet naar bed; hij wandelde tot het aanbreken van den morgen zijne kamer op en neder. De keizerlijke geneesheer corvisart bragt den geheelen nacht aan de legerstede van josephine door. Telkens kwam
napoleon, in onlijdelijke ongerustheid, aan de deur van josephine's kamer naar haren toestand vragen. Toen deze weder tot haar zelve kwam, sloeg zij hare verbaasde blikken op corvisart, die naast haar ledekant zat, en bemerkte daarop hare dochter hortense, die bitter weende. ‘Neen!’ zeide zij later, ‘ik kan het verschrikkelijke en ijselijke van mijn toestand in dezen nacht niet beschrijven! Zelfs de levendige en hartelijke belangstelling des Keizers in mijn zielelijden scheen mij eene marteling te meer.

{==93==} {>>pagina-aanduiding<<}
Ik had wel reden, om vrees en angst te gevoelen toen hij mij de keizerlijke kroon op het hoofd zette.’
Veertien dagen gingen voorbij, in welke napoleon en josephine elkander slechts zelden zagen. Gedurende dezen tijd werd de jaardag van napoleons krooning en van zijne overwinning bij Austerlitz plegtig gevierd. Geheel Frankrijk, vooral Parijs, weergalmde van al de vreugdebedrijven; het vrolijk gelui der klokken deed zich overal hooren, en eene algemeene, schitterende verlichting der hoofdstad toonde duidelijk de deelneming der bevolking. Josephine was verpligt om bij alle feestelijke plegtigheden tegenwoordig te zijn. Zij was overtuigd dat de gekroonde hoofden en vorstelijke personen, toen in Parijs aanwezig, hare op handen zijnde ongenade vermoedden, zoo niet kenden. Al die vreugdeklanken, al die bewijzen van feestelijke opgewektheid klonken haar in de ooren als het sombere gebom eener doodsklok, die haar eindvonnis, hare onherroepelijke veroordeeling aan de millioenen van feestvierenden verkondigde. Ofschoon een oplettend beschouwer in hare, door onophoudelijk tranenstorten gezwollen oogen, in de doodelijke bleekheid harer wangen, in hare matte blikken de blijken zou hebben bespeurd van het geheime leed, dat haar ondermijnde, verliet echter in het openbaar de lieftalligheid en aanminnigheid, die al hare bewegingen onderscheidden, haar geen oogenblik. Hortense, even kwijnende, evenzeer onder nameloos lijden gebukt als josephine, doch zich zelve minder meester, verzelde de Keizerin bij elke openbare plegtigheid.
Eindelijk brak de noodlottige dag aan, die bestemd was voor de voltrekking der echtscheiding; het was de 15de December 1809. Napoleon had alle koningen, prinsen en prinsessen der keizerlijke familie, benevens de voornaamste officieren en waardigheiddragers van het rijk in de groote zaal der Tuileriën doen bijeenkomen. In die talrijke vergadering was niet één, die niet doordrongen was van den hoogen ernst en het somber treffende der op handen zijnde plegtigheid. Napoleon nam aldus het woord: ‘De staatsbelangen mijner monarchie, de wenschen van mijn volk, die steeds mijne handelingen hebben geleid, maken het noodzakelijk, dat ik aan een erfgenaam, die ook mijne liefde voor Frankrijk erven moge, den troon nalaat, waarop de Voorzienigheid mij heeft geplaatst.

{==94==} {>>pagina-aanduiding<<}
Sedert jaren heb ik de hoop opgegeven, dat mijne vurig beminde gade, de Keizerin josephine, mij een afstammeling zou schenken. Deze overweging dwingt mij de teederste gewaarwordingen mijns harten op te offeren, alleen het welzijn mijner onderdanen te raadplegen, en de begeerte te uiten, dat ons huwelijk worde ontbonden. Daar ik mijn veertigste levensjaar pas ben ingetreden, mag ik de billijke hoop koesteren, nog lang genoeg te zullen leven om de kinderen, met welke de goddelijke Voorzienigheid mij zal willen zegenen, op te voeden in den geest mijner eigene denkwijze en regeringsbeginselen. God alleen weet, hoeveel dit besluit mij heeft gekost, welk een strijd ik in mijn binnenste heb gestreden; doch geen offer is mij te groot, wanneer ik, door het te brengen, de belangen van Frankrijk kan bevorderen. Ver van eenige reden tot ontevredenheid of klagen te hebben, voel ik mij gedrongen te erkennen, dat ik niet dan met den hoogsten lof kan spreken van de teedere en innige gehechtheid mijner gade aan mijne persoon. Zij heeft gedurende vijftien jaren mijn leven opgeluisterd, en mij al dien tijd een ongekend geluk doen smaken; de herinnering daaraan blijft voor eeuwig in mijn hart gegrift. Door mijne hand werd zij gekroond, daarom zal zij den keizerlijken rang en titel blijven behouden. Moge zij nimmer aan mijne gevoelens omtrent haar twijfelen, maar mij steeds als haren besten, dierbaarsten vriend blijven beschouwen; - dit is hetgeen ik boven alles vurig wensch en smeek.’
Josephine antwoordde hierop, met eene door geweldige aandoening bijna gesmoorde stem, terwijl heete tranen haar langs de wangen biggelden: ‘Ik billijk al de gevoelens des Keizers, en stem toe in de ontbinding van ons huwelijk, 't welk voortaan een hinderpaal zou wezen voor het geluk en het welzijn van Frankrijk, dat verstoken zou blijven van het voorregt eenmaal bestuurd te worden door de afstammelingen van dien verheven man, die kennelijk door de Voorzienigheid geroepen werd om de rampen eener verschrikkelijke en bloedige omwenteling uit te wisschen, en de godsdienst, het aanzien des troons en de maatschappelijke orde te herstellen. Zijn voorgenomen huwelijk zal echter in geenen deele de gevoelens mijns harten kunnen wijzigen. De Keizer zal mij steeds als zijne opregtste vriendin kunnen beschouwen. Ik weet hoeveel dit besluit, door de staatkunde en de hoogste belangen van Frankrijk

{==95==} {>>pagina-aanduiding<<}
gevorderd, aan zijn hart heeft gekost; doch wij beiden roemen in de offers, die wij in staat zijn aan het welzijn van ons land te brengen, en ik verhef er mij op, de kracht te bezitten tot het geven van het grootste blijk van gehechtheid, liefde en zelfverloochening, dat ooit op aarde geleverd werd.’
Deze waren de woorden die josephine in het openbaar uitsprak; in de eenzaamheid van hare vertrekken echter gaf zij zich aan de volheid harer smart zoo zeer over, dat zij door het aanhoudende weenen met blindheid bedreigd werd.
Den volgenden dag kwam diezelfde vergadering op nieuw in de groote zaal bijeen, om getuige te zijn van de wettelijke echtscheiding. De Keizer trad, toen allen bijeen waren, de zaal binnen, gekleed in zijn indrukwekkend en prachtig statiegewaad, doch doodsbleek en met gelaatstrekken waarop innig leedgevoel en matheid, doch tevens onwrikbare zelfbeheersching te lezen stonden. Het geluid zijner langzame doch vaste schreden stoorde alleen de volslagen stilte, die in deze talrijke vergadering heerschte. Op eenigen afstand van den keizerlijken zetel, en van allen verwijderd, bleef napoleon staan, leunde tegen eene kolom, sloeg zijne armen op de borst over elkander, en verzonk in diep en somber gepeins; hij was spraak- en bewegingloos als een standbeeld. In het midden der zaal zag men eene ronde tafel, waarop een gouden inktkoker stond met de overige schrijfbenoodigdheden; een armstoel was bij die tafel geplaatst. Nooit sloeg eene bijeengevloeide volksmenigte met meer spanning, schrik en ontzetting de blikken op het schavot, de moordbijl of de guillotine, dan de bijeengeroepen koningen, prinsen en prinsessen, hovelingen en hofdames deze werktuigen van een nog betreurenswaardiger en hartverscheurender vonnis aanschouwden.
Eindelijk werd de doodsche stilte afgebroken door het geluid eener opengaande deur, en de nadering van josephine. Eene lijkkleur bedekte haar gelaat, en eene uit wanhoop geboren onderworpenheid scheen haar eene tijdelijke kalmte te geven. Zij leunde op den arm van hortense, die, niet met dezelfde zielskracht als hare moeder bedeeld, geheel buiten magte was om de hevigheid harer aandoeningen te bedwingen; haar zoon eugène ging aan de andere zijde naast haar. De teêrgevoelige hortense barstte, bij het binnenkomen, in tranen uit, en kon gedurende het geheele droevige tooneel haar stuipachtige

{==96==} {>>pagina-aanduiding<<}
snikken niet meester worden. De vergadering gaf bij het binnentreden van josephine de ondubbelzinnigste blijken van eerbiedige deelneming; allen waren tot tranen toe bewogen. Met die bevallige waardigheid, welke in alle omstandigheden elke harer bewegingen kenmerkte, trad zij zwijgend naar den voor haar bestemden zetel. Zij nam plaats, en, het hoofd met de hand ondersteunende, luisterde zij met stille onderwerping naar het voorlezen der scheidings-acte. De plegtige stilte, die in de zaal heerschte, werd alleen afgebroken door het zenuwachtige snikken van hortense, en door de ernstige en afgemeten toonen der stem van hem, die diep getroffen de acte voorlas.
Toen dit geschied was, scheen het dat josephine al hare krachten verzamelde; zij drukte haren zakdoek krampachtig aan hare roodgeweende oogen, en toen, statig oprijzende, sprak zij met eene duidelijke en welluidende, hoewel eenigzins bevende stem den eed uit, dat zij in die scheiding bewilligde. Daarop ging zij weder zitten, nam eene pen, en onderteekende de acte; eene daad waardoor zij de teederste banden haars harten voor altijd verbrak, en hare zoetste hoop en streelendste wenschen voor immer vernietigde. Daarna stond zij op, en verliet met vorstelijke waardigheid, schijnbaar kalm en gelaten, de vergadering, gevolgd door de bijna bewustelooze hortense, en den ernstigen, zich zelven beheerschenden eugène.
Nog was echter josephine's verschrikkelijke strijd niet volstreden. In hare vertrekken teruggekeerd, werd zij bijna ijlhoofdig van smart en hartzeer bij de gedachte, dat zij nog een laatst afscheid moest nemen van hem, dien zij zoo innig beminde, en nog tot even te voren haren echtgenoot had mogen heeten. Zij wachtte daar, in sprakelooze droefheid, het oogenblik af, waarop napoleon gewoon was zich ter rust te begeven. Deze was juist, in hevige spanning, zijn slaapvertrek binnengetreden, en zijn kamerdienaar was gereed om zich te verwijderen, toen de bijzondere deur van zijn vertrek zacht geopend werd, en josephine sidderend binnenkwam. Hare oogen waren rood en gezwollen, achteloos golfden hare lokken haar om de schouders, en zij vertoonde in haar geheelen persoon het beeld der onuitsprekelijkste smart. Waggelend trad zij tot in het midden der kamer; toen bleef zij op eenigen afstand van napoleon besluiteloos staan, verborg haar gelaat in beide

{==97==} {>>pagina-aanduiding<<}
handen, en barstte in een vloed van tranen uit. Het scheen, alsof een gevoel van welvoegelijkheid voor een oogenblik haar belette verder te gaan, alsof de overtuiging bij haar levendig werd, dat zij geen regt meer had om die kamer te betreden; doch in het daarop volgende oogenblik was zij niet langer in staat zich zelve geweld aan te doen, hare sinds zoo lang in haar binnenste besloten en verborgen liefde voor napoleon te beteugelen. In de volheid van hare zielesmart alles vergetende, snelde zij op napoleon toe, sloot hem in hare sidderende armen, en snikte luid en op hartverscheurenden toon de woorden uit: ‘Mijn echtgenoot! mijn echtgenoot!’ - De onbegrijpelijke, ijzersterke zelfbeheersching van napoleon was door deze onbedwingbare ontboezeming van josephine geheel te niet gedaan, en ook hij barstte in tranen en snikken uit. Hij bezwoer josephine zijne liefde, zijne vurige, eeuwigdurende liefde, en stelde al het mogelijke in het werk om haar te vertroosten, en hare onbeschrijfelijke smart te lenigen; beide rampzalige echtgenooten klemden elkander een tijd lang in de armen. Napoleon gaf den kamerdienaar zijn afscheid, en gedurende ruim een uur bleven de pas gescheiden echtelingen in hun laatste, bijzondere onderhoud vereenigd. Daarna verliet josephine onder den druk eener smart, als welligt nooit op aarde werd ondervonden, voor altijd den man, dien zij zoo lang, zoo innig en zoo trouw bemind had en nog beminde.
Nadat de Keizerin, met de wanhoop in het hart, zich in hare kamer van onnatuurlijke weduwschap had teruggetrokken, kwam, op een teeken van napoleon, de kamerdienaar diens slaapvertrek binnen, om de lichten weg te nemen. De Keizer had zich onder de dekens als begraven, en sprak geen woord; de waskaarsen werden weggenomen, en de ongelukkige Monarch bleef alleen, in het duister en de stilte van den nacht aan de ijselijkheid zijner verwijtende gedachten overgelaten. Den volgenden morgen bewezen de doodelijke bleekheid van zijn gelaat, de matte blikken, en de lichtschuwe, wilde opslag zijner oogen, dat de Keizer een door gewetenskwellingen slapeloozen nacht had doorgeworsteld.
Hoe groot het onregt en het leed ook waren, die napoleon aan de edele, waarlijk verhevene josephine door deze nieuwe misdaad zijner grenzenlooze eerzucht toevoegde en deed verduren, men zal moeten erkennen, dat iets krachtigs, iets

{==98==} {>>pagina-aanduiding<<}
ongewoons deze laakbare daad kenmerkt; dat zij het sterkste bewijs oplevert van den ijzeren wil en de onwrikbare onverzettelijkheid van napoleon, die alleen door zijne eigen heerschzuchtige bedoelingen beheerscht werd.


Waarom ik den winter liefheb.


't Was lente; 't was ochtend - ik zat bij minone, 
De zon dronk den dauw van het glinstrende kruid; 
Ik vroeg haar: ‘Wilt gij nooit beminnen, o schoone, 
En zal ik u nimmer omhelzen als bruid?’ - 
‘Neen, nimmer!’ was 't antwoord, ‘neen! vraag het mij niet, 
Want liefde vervliegt als de dauw van de blaâren, 
En, vlugt zij... dan voelt men nog smart bij 't ontwaren, 
Dat zij ons verliet.’ 
 
't Was zomer; 't was middag - en hoog aan den hemel 
Stond gloeijend de zon, als een vuurbol; de lucht 
Verschroeide de bloemen, verslapte de twijgen; 
'k Was diep in de grot met minone gevlugt. 
‘Gij mint niet? O! moet dan de liefde weldra 
Als 't zonnevuur d' oogst, mij het harte verbranden?’ 
Zij bloosde, en zij vouwde toen lagchend de handen 
En antwoordde: ‘Ja!’ 
 
't Was herfst en 't was avond - eer d' aarde ging rusten, 
Bood zij nog haar gouden en geurigsten schaal; 
De zon daalde neêr in de golven, en kuste 
Minone de wang met een purperen straal. 
‘Natuur strooit vergeefs haren schat om u heen, 
Gij weigert haar lieflijkste gaven te plukken. 
Zal u dan alléén nooit de liefde verrukken?’ 
Zij fluisterde: ‘Neen!’ 
 
't Was winter; 't was nacht - en het stormde daar buiten; 
Ik zat met minone bij 't knappende vuur; 
De maan blonk door 't vorstige blad op de ruiten, 
Een sneeuwkleed omhulde de gansche natuur. 
‘Gij mint mij niet?’ vroeg ik, ‘gij spot met mijn smart - 
O, laat mij met bloemen uw levensweg tooijen, 
Tot d' ouderdom sneeuw in uw lokken zal strooijen!’ - 
Zij zonk aan mijn hart. 


Naar het Deensch.






{==99==} {>>pagina-aanduiding<<}

Nieuwe-jaarwenschen.

Kent ge onbeduidender woorden, dan de gewone expectoraties, waarmede op den eersten dag des jaars de reeks van onbeduidendheden, die dat jaar nog geduldig aan te hooren zal hebben, wordt geopend? Het gewone gevolg bepaalt zich meestal tot een handdruk of een zoen, een kwartje en een borrel; en meer invloed hebben ze zelden, die woorden van den dag, waarop ieder mensch nog iets meer dan anders de rol van automaat vervult.
En toch kunnen omstandigheden aan die N.-Jaarwenschen nog al gewigt bijzetten. Op 1 Jan. 1859 kwam een mensch als een ander, de gevolmagtigde van Oostenrijk, bij den Keizer van Frankrijk, ook een mensch, om hem te complimenteren, anders niet. En hij zeide wat hij zeggen wilde of moest, en hem werd geantwoord, zooals het behoorde, met eene kleine toespeling op hunne wederzijdsche zaken. En die nietige omstandigheid is genoeg om Europa in rep en roer te brengen. Een de morny wint er eenige millioenen mede, alleen omdat zijne voorkennis van de keizerlijke woorden, hem in de gelegenheid stelt, om goed te speculeren. In Italië begint het te gisten, en Oostenrijk ziet zich genoodzaakt eenige duizenden Croaten, Hongaren en andere militairen, tot wezenlijk heil van zijne ietwat onbesuisde Trans-alpische kinderen, in de wapens te roepen en op te zenden. Sardinië begint te hopen; Engeland te brommen en te overleggen wat het doen zal; Rusland de ooren te spitsen, nog meer dan het altijd doet; Pruissen komt nog een keer te meer tot het besluit, dat het maar weêr onzijdig blijven zal. En de dagbladen, niemand - de Oostenrijksche policie in Italië alleen uitgezonderd, - heeft het drukker dan de dagbladen, om te raden, te liegen, te voorspellen, op te ruijen, tegen te spreken, of gerust te stellen, al naar den geest hunner abonné's. De effecten dalen en kooplieden verliezen of worden geruïneerd, Italianen worden gevangen gezet, en militairen aan het slijpen van hunne degens.
Of er nog meer gebeuren zal, weet men niet. Waarschijnlijk zal de innemende voorkomenheid van een 150,000 Oostenrijkers in Milaan en zooveel andere duizend, in de overige deelen van Italië, de goede gezindheid der schiereilanders en de rust in Europa wel bewaren. Maar het zegt nog al wat, dat alles met een paar woorden te veroorzaken.
Vergelijk daarmede eens de wisseling van Nieuwe-Jaarsgroeten tusschen u en uw vriend den aschkarreman. - Alle menschen zijn gelijk, maar alle wenschen niet.


Hoogst zonderling voorval.

Het Algemeen Handelsblad van 26 Nov. deelt het volgende mede:

{==100==} {>>pagina-aanduiding<<}

‘In den Courrier des États-Unis leest men als volgt: In de nabijheid van Philadelphia heeft een hoogst zonderling voorval plaats gegrepen. Een zadelmakersknecht, door zijne onmatigheid in het gebruik van sterken drank bekend, bevond zich onlangs in een kroeg, waar hij met eenigen zijner kennissen den avond met drinken doorbragt. Eensklaps komt hij op het zotte denkbeeld om te wedden, dat hij een brandend papier zoude inslikken. Daar men dit niet wilde gelooven, maakte hij zich gereed, om den aanwezigen zijne kunst te vertoonen; doch naauwelijks had hij het vlammende papier in den mond gestoken, of hij uitte een zwakken kreet, en zeeg tot aller verbazing op den grond neder. Alstoen zag men eene blaauwe vlam rondom zijnen mond zweven; men trachtte hem hulp te verleenen, doch weldra ontwaarde men, dat de ongelukkige inwendig brandde. Na verloop van een half uur was het hoofd en het binnengedeelte der borst verkoold. Twee er bij geroepen geneesheeren verklaarden, dat de van sterken drank doortrokken man, ten gevolge van wijngeest-ontbranding was overleden.’
Hoe geheimzinnig en tragisch staat het daar: ‘doch weldra ontwaarde men, dat de ongelukkige inwendig brandde.’ Toen viel er aan geen blusschen meer te denken, niet waar? De schrandere physicus die dit schreef, heeft zeker nooit als ondeugende knaap een lucifersdoosje aangestoken, en dat dan gebluscht door het eenvoudig te sluiten. Dan zou hij weten, dat zulk inwendig branden van een mensch even onmogelijk is als het inwendig branden van een gesloten lucifersdoosje of van een doofpot. Of als hij nadacht zou hij begrijpen, dat een menschelijk ligchaam, waarvan alle arteriën en vaten met vochten opgevuld zijn, wel door een grooten vuurgloed verkoold kan worden, maar met eene kleine vlam even bezwaarlijk in brand gestoken wordt als een natte doek met een zwavelstok. En die vochten worden wel gewijzigd door een alcoholiserend diëet, maar worden zelve geen alcohol. Al was men zoo kinderachtig van te gelooven, dat de adem eens menschen, omdat hij met eenige deelen wijngeest bezwangerd is, zou branden als de spiritus onder mijn trekpot, - begreep men dan niet, dat die inwendige brand met het sluiten van den mond dadelijk gebluscht zou zijn?
Hoogstens zou de fameuse Amerikaan zijne domme lippen gebrand hebben, maar daar evenmin aan gestorven zijn als de berigtgever aan het branden van zijne vingers.
Dat een Amerikaansch blad zulke sprookjes van Moeder de Gans aan de Yankees opdischt, laat zich begrijpen; maar belagchelijk is het, dat men in Frankrijk zich haast om zoo iets over te nemen, en uiterst vreemd, dat een fatsoenlijk en degelijk blad als het Handelsblad, daaraan nog een oogenblik aandacht schenkt.



{==101==} {>>pagina-aanduiding<<}

Mengelwerk.

Ida Pfeiffer.

‘De beroemde ida pfeiffer is dood,’ - hebben de dagbladen ons voor eenigen tijd aangekondigd. En wáár is het, dat deze energieke vrouw, zat maar niet verzadigd van onrust, het haar zoo bekende wereldrond heeft verlaten. Maar of het ook even zeker is, dat zij ten volle op den eeretitel van beroemd aanspraak kan maken, mag betwijfeld worden. Bekend, wereldbekend mag zij voorzeker heeten, en bekend in een goeden zin, wat met vrouwenbekendheid niet altijd het geval is; maar om even beroemd te zijn, als zij bekend is, daartoe wordt meer vereischt. Ongetwijfeld heeft zij die bekendheid verdiend door den onbegrijpelijken moed, waarmede zij zee en land omreisd, cannibaal en Chinees en Americaan bezocht heeft, door de vruchten, die zij, overal lezende, ook hier en daar voor de wetenschap geplukt heeft. Maar om beroemd te zijn, moet het doel ook even grootsch en belangrijk wezen als de krachten, die in het werk worden gesteld.
De krachten van ligchaam en geest, die zij in het najagen van haar doel heeft ten toon gespreid, waren zeker groot, verwonderlijk groot voor eene vrouw; maar wat was haar doel? De wetenschap te vermeerderen? Welke wetenschap dan? Was het om eenig nut aan te brengen, hetzij den volkeren, die zij bezocht, hetzij der natie, waartoe zij behoorde? Men kan dit niet bepaald aangeven. Was het om onbekende landen op te sporen? Zij wist niet, waar ter wereld nog een nieuw land te vinden zou zijn. - Was het om onbezochte streken nader te onderzoeken? Zij heeft niet zoo zeer onbereisde streken voor het eerst bezocht, als wel in onbereisbare streken haar leven gewaagd.
Was het een innerlijke aandrang die haar dreef, eene welgegronde overtuiging, dat zij het uitverkoren, dat wil zeggen, het geschikte werktuig was om juist dat werk zich op de schouderen te leggen? Hoe groot haar moed en hare volharding ook waren, zij was niet genoeg wetenschappelijk

{==102==} {>>pagina-aanduiding<<}
gevormd en had niet genoeg het bevorderen eener bepaalde wetenschap ten doel, om vruchten te kunnen hopen aan dien moed en die volharding geëvenredigd. Ook had haar moed iets onbesuisds, waardoor hij meer op overmoed geleek; en, dat zij niet veel eerder voor een der tallooze gevaren, die zij ongewapend trotseerde, bezweken is, mag in vele opzigten louter geluk genoemd worden. Het was ja, een innerlijke aandrang die haar dreef; maar was die aandrang veel meer dan eene instinctmatige behoefte? Zelve was zij ook te eenvoudig en te waar, om veel grootere waarde daaraan toe te kennen. In de voorrede voor hare eerste wereldreis zegt zij: ‘Gelijk de schilder zich gedrongen voelt om te schilderen, en de dichter om zijne gedachten uit te drukken, zoo is het mij eene behoefte, om de wereld te zien - reizen was de droom mijner jeugd, herinnering van het geziene, de verkwikking mijns ouderdoms.’ Het was hare natuur, de nood was haar opgelegd; en zij heeft gehoorzaamd.
Als het waar is, dat ware grootheid niet door den tijdgenoot gewaardeerd wordt, dan mist ida pfeiffer ook dit merkteeken der grootheid. Van haar is een roep uitgegaan door gansch Europa, en tot aan alle einden der wereld is haar naam doorgedrongen, al was het maar, omdat zij tot aan alle einden der wereld hare persoon gebragt heeft. Dien naam te verkleinen is geenszins mijn doel, maar wel de al te groote opgewondenheid over haar, die ik wel eens bij sommigen heb waargenomen, binnen zekere grenzen te houden. Het nagaan van hare levensgeschiedenis zal dit van zelf doen, terwijl aan de andere zijde het vernemen van wat zij heeft gedaan en gewaagd onze verwondering kan gaande maken, waarbij ik aan ieder de vrijheid laat om te bewonderen waar ik mij slechts verwonder. Mij schijnt zij meer eene curiositeit, dan eene celebriteit; maar eene curiositeit, die opgang genoeg gemaakt heeft en belangrijk genoeg is, om eenige oogenblikken onze aandacht bezig te houden.
Hetgeen ida pfeiffer meest tot eer verstrekt, is niet dat zij zoo veel gereisd heeft, maar dat zij zoo laat begonnen is te reizen. Van hare jonkheid af waren jongensspelen en ligchaamsoefeningen hare geliefkoosde bezigheid, verslond zij reizen en geographische werken en dweepte met energische historische personen, als leonidas, mucius scaevola, brutus

{==103==} {>>pagina-aanduiding<<}
of cato, - in 't kort toonde zij zulk eene overkrachtige natuur te bezitten, die een uitweg moest zoeken in een meer handelend optreden, dan der vrouw gewoonlijk wordt toegestaan. Doch één ding was er, dat haar terughield om bij de eerste gelegenheid de neiging haars geestes te volgen: gevoel van pligt, en wel moederpligt - een bewijs, dat zij niet behoorde tot die halfslagtige wezens, die niet nalaten kunnen een onaangenamen indruk te maken, tot de onvrouwelijke vrouwen. In 1797 geboren, huwde ida in 1820 met den advocaat pfeiffer, - een ongelukkig huwelijk, dat weldra werd ontbonden en waarbij ida haar vermogen inboette en twee zonen overhield. Ofschoon thans vrij, ging het vervullen van hare moederpligten haar boven alle andere neiging. Zij bleef te Weenen, totdat beide hare zonen een beroep gekozen en zich gevestigd hadden.
Toen eerst, nadat zij tot den einde toe den weg der huiselijke pligten had afgewandeld, begon de oude neiging weder met kracht op haren geest te werken, en na met sparen en inspanning eene som van 1000 florijnen bijeen gebragt te hebben, ging zij voor hare eerste reis uit. Dit was den 22sten Maart 1842, en de moedige vrouw was dus reeds bijna 45 jaren oud.
Deze eerste reis was slechts een pelgrimstogtje. Over Constantinopel en door Klein-Azië trok zij op haar doel, Jeruzalem en het Heilige land, aan, en keerde over Aegypte en Italië naar Weenen terug, waar zij in Dec. van hetzelfde jaar aankwam. Het was haar proeftogt, waarop zich de noodige eigenschappen in haar ontwikkelden, om later met veel geringer middelen veel verder en gevaarlijker reizen te volbrengen. Tevens deed zij ook nu haar début in de tweede eigenschap, waarin zij voor de wereld optrad, als schrijfster. Ofschoon met tegenzin en altijd verklarende, dat zij dien naam van schrijfster niet waard was, gaf zij de naauwkeurige aanteekeningen, die zij op hare reis gemaakt had, uit, onder den titel: Reise einer Wienerin in das Heilige Land (Wien, 1843. 2 Bde).
Eigenaardig is het, dat juist wat haar meest ongeschikt scheen te maken, door hare geheele loopbaan als reizigster en schrijfster haar beste steun en de voornaamste oorzaak van haren naam is geweest. Het scheen eene ongerijmdheid, dat eene vrouw, vooral op reeds zoo gevorderden leeftijd, op eene reis rondom de wereld zich aan de ongekende bezwaren die

{==104==} {>>pagina-aanduiding<<}
haar wachtten, zou blootstellen. Maar ziet, juist daardoor alleen werd zij beschut tegen de galanteriën der beschaafden en de gastronomische lusten der cannibalen, die, het eene zoowel als het andere, voor eene jonge vrouw of een krachtigen man onoverkomelijke hinderpalen zouden geweest zijn. Het scheen eene onmogelijkheid, om zonder een uitgebreid vermogen te bezitten reizen te doen, zooals anders alleen op gouvernementskosten worden ondernomen. Maar nu was zij wel genoodzaakt, om zoowel door het uitgeven van hare reisbeschrijvingen, als door het opzamelen van naturalia uit alle oorden der wereld, die zij aan musaea en particulieren verkocht, zich een inkomen te verschaffen. Daardoor heeft zij in zekere mate tot verspreiding van kennis en bevordering der wetenschap bijgedragen, terwijl zij anders welligt hare gewaarwordingen en haren oogst voor zich zelve bewaard had. Evenzoo ging het met haren schrijversnaam: het scheen onwaarschijnlijk, dat zij, die zich nooit had toegelegd, om de hooggestemde eischen der moderne litteratuur te bevredigen, door hare pen roem zou inoogsten. Doch juist daardoor had haar verhaal eene eenvoudigheid en waarheid, die bij de meeste reisbeschrijvingen in de zucht om zeer fraai te beschrijven en zeer diep te oordeelen, verloren gaan. Weinige reisbeschrijvers, misschien geen enkele, hebben zoo trouw en onvermengd wedergegeven wat zij gezien en ondervonden hebben. Daarbij kwamen echter twee andere voorname eigenschappen, zonder welke èn haar geheele leven èn haar naam onverklaarbaar zouden zijn. Het was vooreerst eene ontzettende energie en een moed, zooals die in enkele gevallen alleen bij de vrouw, die niet redeneert maar de inspraak des harten volgt, gevonden worden; aan de andere zijde een ingeschapen levendig gevoel van regt en eene krachtige liefde tot waarheid, waardoor al wat leugen en ostentatie was haar een gruwel moest zijn. Uit de gelukkige vereeniging van al deze omstandigheden en
eigenschappen ontstond de ondernemende reizigster, die alles wilde zien en wie alles gelukte, en de geloofwaardige schrijfster, die èn door inhoud èn door vorm harer schriften de algemeene aandacht wist te boeijen.
Ondertusschen stelde de goede ontvangst van haar werkje haar in staat, om verder de lust haars harten te volgen. Twee jaren na hare terugkomst in hare vaderstad, had zij

{==105==} {>>pagina-aanduiding<<}
weder fondsen genoeg bijeenverzameld voor eene nieuwe reis. Fondsen genoeg voor haar, want een gewoon reiziger zou zich met zulk eene schraal voorziene beurs niet gewaagd hebben aan de hebgierige handen van logementhouders, schippers, voerlieden en alle andere philanthropen, die voor en van de reizigers leven. Maar het was haar eene studie, om overal de goedkoopste gelegenheden op te sporen, en zij bragt het in deze kunst eindelijk tot eene aanmerkelijke hoogte.
Zoo was zij dan den 10den April 1845 weder marschvaardig, thans het aangezigt naar het Noorden gekeerd. Zij zag Kopenhagen, beklom den Hekla op IJsland en keerde over Noorwegen en Zweden den 4den Oct. te Weenen terug. Weder werd den volke verslag gegeven van haar wedervaren in haar werk: Reise nach dem Skandinavischen Norden und der Insel Island. (Pesth. 1846. 2 Bde). Dat verslag was belangrijk, ook weder grootendeels om de ware getrouwheid, waardoor menige overdrijving van vorige reizigers over de phantastische natuurtooneelen van het Noorden werd teregtgewezen.
Behalve de opbrengst van dit werk zag zij zich nu ook eene andere bron van inkomsten geopend in den rijken schat van naturalia, uit de landen die zij bezocht had. Ofschoon niet met de wetenschappelijke kennis toegerust, die hiertoe vereischt wordt, zoodat zij dikwijls iets als belangrijk medebragt dat geene waarde had, verkreeg zij toch langzamerhand een zekeren tact om die belangrijkheid te gissen, en was vooral in het vangen van insecten en kleine vogels den Duitschen entomologen en ornithologen van onberekenbaar nut.
Met het welslagen van hare eerste togtjes nam ook hare reislust in verdubbelde mate toe. Te huis had zij geene rust meer, zij moest de wijde wereld in, de wijde wereld in den volsten zin des woords wilde zij van alle kanten zien. Een winter was haar genoeg geweest voor het vervaardigen van haar boek, het realiseren van haren schat naturalia en het maken van dit nieuwe, groote reisplan, en den 1sten Mei 1846 had zij Weenen weder achter zich, moedig genoeg en, naar hare wijze van zien, rijk en jong genoeg, om de wereld rond te reizen.
Te Hamburg ging zij scheep op een Deenschen brik en was na eene reis van bijna drie maanden (!) te Rio-Janeiro. In Zuid-America zwierf zij rond, met haar vatbaar gemoed genietende

{==106==} {>>pagina-aanduiding<<}
van de pracht der tropische natuur; maar zij had het alleen aan haar gelukkig gesternte toe te schrijven, dat zij niet reeds hier onder het mes van een weggeloopen slaaf den dood vond. In het voorjaar van 1847 keerde zij der gehate bevolking van Zuid-America met afkeer den rug toe, en hoopte natuurlijker menschen op Otahaiti te vinden, hoewel zij zich daar weder ergeren moest aan de verregaande onzedelijkheid, die Fransche beschaving, hier niet door Fransche étiquette gebonden, onder deze al te natuurlijke kinderen gebragt had.
Wij kunnen begrijpen, met wat groote verwachtingen Mevr. pfeiffer korten tijd daarna voet aan wal zette in het Hemelsche rijk, waar zij haren onverzadigbaren dorst naar kennis en curiositeiten met volle teugen hoopte te lesschen. Maar helaas! slechts met veel voorzorg mogt zij enkele merkwaardigheden bezigtigen; een lang verblijf en dieper voortdringen in het land der geheimenissen werd haar niet vergund. Het onzedelijkste volk der wereld vond zich te zeer geërgerd aan eene 50jarige vrouw, die alle wetten van hunne eerbaarheid zoo schaamteloos dreigde te vertreden. Voort ging het dus naar Engelsch Indië.
Geen land ter wereld heeft zij misschien zoo opmerkzaam bereisd als dit groote tooneel van der Britten schuld en der Britten straf, als hadde zij een voorgevoel van de dingen die daar gebeuren zouden. Behalve de Presidentschappen Madras en Calcutta mogt zij met eigen oog Allahabad, Cawnpore, Futtehpore, Delhi en zoovele andere plaatsen aanschouwen, wier namen weldra zulk eene bloedige vermaardheid zouden krijgen, en misschien is er ook geene betere verklaring van de gruwelen die daar gezien zijn, dan hetgeen zij als onpartijdig ooggetuige en zonder eenig vooroordeel van der Engelschen wijze van omgang met de inlanders verhaalt.
Van Bombay was haar oog naar Perzië en de classieke landen Assyrië, Babylonië, Mesopotamië gerigt. Menig geleerde en oudheidkenner zou haar benijden wat zij op deze hoogst belangrijke togten zag, maar de gevaren en ontberingen zeker niemand. Toen zij na eene reis van ettelijke dagen en van namelooze ellende door de woestijn van Mesopotamië, Tebris bereikte, wilde de Engelsche consul niet gelooven, dat zij werkelijk dien togt had afgelegd.
En als ware het haar beschoren om op deze reis alle plaatsen te

{==107==} {>>pagina-aanduiding<<}
zien, die in de tweede helft der negentiende eeuw beroemd zouden worden, dreef haar reizigers-instinct haar door Armenië, Georgië en Mingrelië langs Russische voorposten en Russische wegen naar de Krim. Redutkale, Kertch, Sebastopol zelfs heeft zij gezien, zonder de Tartaarsche bevolking te benijden noch de Russen lief te krijgen. Nog een vlugtigen maar zorgvuldigen blik wierp zij op Constantinopel, Griekenland en de Jonische eilanden, en stond den 4den Nov. 1848 voor de poorten van Weenen. Weinige dagen te voren was de stad door het leger van vorst windischgrätz ingenomen; de rust, die zij hoopte te vinden, vond zij dus in hare geboortestad niet.
Doch zij sprak wel van rust nemen, het was haar echter nog geen ernst daarmede. L'appétit vient en mangeant, en zoo werd hare behoefte om meer te zien en te ondervinden door al wat zij gezien had slechts des te meer onbevredigbaar. Zij begon thans eene persoon van beteekenis te worden, en de publieke aanmoediging, die haar misschien niet geheel onverschillig was (hoewel zij altijd dezelfde bescheiden, eenvoudige vrouw bleef) vuurde haren ijver nog aan, zoodat het te vergeven is, dat zij haar aanvankelijke plan om thans te rusten op hare lauweren, varen liet.
Zij gaf hare Frauenfahrt um die Welt (Wien, 1850. 3 Bde) uit, verkocht hare medegebragte naturaliën en nam 18 Maart 1851 den wandelstaf weder op in hare als verjongde handen. Zelfs ontving zij nu eene ondersteuning van 1500 florijnen van het Oostenrijksche gouvernement, - sedert de revolutie met een ongekenden ijver behebt, om al wat wetenschap is, of wetenschap zou kunnen zijn, te ondersteunen. En ofschoon al wat zij nu bij elkander had verre van voldoende was voor eene wereldreis, ging zij toch, vertrouwende op haar geluk, op weg.
Aanvankelijk schijnt ze nu zelfs geen bepaald reisplan gehad te hebben, en begon met Londen, om de Kaap de Goede Hoop als tweede station te nemen. Hadden hare middelen het haar veroorloofd, dan zou eene ontdekkingsreis in het binnenland van Zuid-Africa juist in haren smaak gevallen zijn; maar zulk eene reis had een te grooten nasleep van uitrusting, begeleiding, enz. Ook van Australië moest zij afzien, want juist toen zij te Londen was, waren daar de groote goudvelden

{==108==} {>>pagina-aanduiding<<}
ontdekt en alles stroomde en stormde daarheen, waardoor het leven daar niet zonder gevaar en - wat het ergste was - zeer duur werd.
Zij besloot dus de Nederlandsche Oost-Indiën tot hoofddoel van hare reis te maken en verklaarde later zich deze keuze niet te hebben moeten beklagen. Van de Kaap bezocht zij voor de tweede maal Singapore en van daar Borneo. Daar werd zij vriendelijk ontvangen door den Heer (wilt ge Rajah) brooke, wiens persoon juist in onze dagen nog al ter sprake is gekomen; maar zij behoefde niet te onderzoeken of zijn kunstrijkje den Hollanderen aangenaam was of niet. Moeijelijker was het, om zich door de onafhankelijke Dayakkers goed te doen ontvangen, waar het koppensnellen nog onder de uitspanningen behoort; zij kwam er echter heelshuids en zonder hoofdverlies af en bereikte de Hollandsche residentie Pontianak.
Hare geheele reis door den Indischen Archipel is uitvoerig in haar laatste werk (Meine zweite Weltreise. Wien, 1856. 4 Bde) beschreven. Die beschrijving heeft vooral voor ons hare belangrijkheid en aantrekkelijkheid, daar zij de voornaamste eilanden en punten bezocht, en als onpartijdige, eerlijke ziel, niet medezingt in het spotlied, dat andere reizigers over ons meenen te mogen aanheffen. Zij laat den Hollanders regt wedervaren en prijst openlijk de voorkomende, vriendelijke behandeling, die zij zonder uitzondering van alle Nederlanders ondervond. Haar verblijf te Batavia was eene soort van ovatie; met de meeste voorkomendheid werd zij behandeld en ook door den toenmaligen Gouverneur-Generaal duymaer van twist tot een bezoek in zijne residentie uitgenoodigd. Bovendien werd de karig gevoede beurs der oude dame zooveel mogelijk gespaard en haar eindelijk door eenige kooplieden vrije overtogt heen en terug naar Sumatra aangeboden.
Het is vooral hare togt naar de Batakkers op Sumatra, die haar groote vermaardheid heeft verworven; doch ook hieruit ziet men weder van welke soort hare beroemdheid eigenlijk was. Gelijk men weet, is het menschen-eten bij dezen wilden stam nog in zwang, van daar dat hunne streek nog onder de zeer weinig bekende behoort. Ernstig werd dan ook deze reis Mevr. pfeiffer afgeraden; maar juist dat onbekende was haar eene aantrekkelijkheid, en cannibalen, echte cannibalen

{==109==} {>>pagina-aanduiding<<}
te zien, die verzoeking was haar te groot. Zij vertrouwde op hare zwakheid, en zag hierin misschien juist. Toen het er werkelijk toe scheen te zullen komen, dat zij het slagtoffer van hunne lekkerbekkerij zou worden, wist zij de hongerige vrienden aan het lagchen te brengen. ‘Zoo'n oud wijf als ik ben zal niet lekker zijn, maar hard en taai’ - en deze grap, juist grof genoeg voor deze heeren, redde haar het leven. Doch als men dien geheelen togt leest, moet men erkennen, dat het blind geluk was, zoo zij niet hier of daar onder deze vreemdsoortige gastronomen den dood vond. Zij is er in geslaagd, om verder in deze streek door te dringen, dan eenig Europeesch reiziger; maar de aanwinst van kennis door haar verkregen, is niet evenredig aan het gevaar, en ik kan deze onderneming niet anders dan roekeloos en onverantwoordelijk noemen.
Wat zij verder van hare togten door de binnenlanden van Sumatra en Java, naar Macassar, Banda, Celebes, enz. verhaalt, zal elk Nederlander met groot nut en groot genoegen lezen. En hij is daartoe in de gelegenheid, daar deze reis in het Hollandsch vertaald, in 1856 is uitgekomen.
Een Americaansch scheepskapitein bood haar vrijen overtogt aan naar Californië, en zoo stak zij dan in eenen adem over naar het goudland (10150 zeemijlen), en landde den 27sten Sept. 1853 te San Francisco. Van de wilde cannibalen was zij dus op eens verplaatst te midden van de cannibalen der beschaving, door de ruime goudbeloften dezer streken van heinde en ver hierheen gelokt. Toch moest zij alles zien, en de behandeling, die zij ondervond, viel haar mede, al was de duurte van alles haar een gruwel. De goudwasscherijen, de mijnen en eindelijk ook de wigwams der Indianen werden met een bezoek van haar vereerd. Tegen het eind van 1853 ging zij weder scheep, langs Panama naar de Peruaansche kust.
Voor haar, die thans tot alles in staat scheen, was het eene kleinigheid, om dwars door Zuid-America over de Cordilleren naar Brazilië over te steken. Toch maakten de onveilige wegen, in deze streken van opstanden en revoluties, en der Zuid-Americanen ontrouw haar dit onmogelijk. Wel beproefde zij het, en besteeg digt bij den Chimborazzo de bergketen der Cordilleren. Ook zag zij de uitbarsting van den vulkaan Cotopari, een genot, dat von humboldt haar later sterk benijdde;

{==110==} {>>pagina-aanduiding<<}
maar zij moest eindelijk toch terugkeeren, om over de landengte van Panama America's oostkust te bereiken.
Van Zuid tot Noord doorkruiste zij het land der vrije Americanen. De kalme dweepster met al wat natuur en natuurpracht is mogt de boorden van den Mississipi aanschouwen, en de vallen van de St. Antony-rivier en den Niagara. Zij bragt bezoeken aan Duitsche colonisten en ballingen, als b.v. den badischen democraat hecker, aan Chirokee'sche Indianen en aan Mormonen, en bewaarde de steden New-York, Boston, enz. voor het laatst. Den 21sten Nov. was zij gelukkig te Liverpool aangeland; maar moest nog een klein uitstapje maken, eer zij deze tweede wereldreis wilde afsluiten. Een van hare twee zonen was op een der Azorische eilanden San-Miguel gevestigd, en hem bragt zij een bezoek. Tot Mei 1855 bleef zij bij hem en keerde over Lissabon, Southampton en Londen naar Weenen terug.
Vooral van deze ruim vierjarige wereldreis bragt zij een schat van vogelen, insecten (zelfs de Dayakkers hadden haar helpen vangen, hoewel zij het eerst wel wat kinderachtig vonden), conchyliën en ethnographische voorwerpen mede. Onder dezen maakten vooral die uit de Batta-landen opzien; de naturalia werden grootendeels voor het British Museum en de musaea van Weenen aangekocht. Haar naam was thans gevestigd, en zelfs alexander von humboldt en de geograaph karl ritter te Berlijn toonden de hoogste belangstelling in de moedige vrouw; gelijk zij ook op hun voorstel tot eerelid van het Berlijnsche Geographische Genootschap benoemd werd. Ook begiftigde de Koning van Pruissen haar met de gouden medaille voor wetenschap en kunst. Hoe ingenomen met, en dankbaar voor deze eerbewijzingen, vooral humboldt's vriendschap, zij ook was, zij bleef er hetzelfde zelfstandige en bescheiden karakter onder bewaren. Doch hetzij omdat geen profeet geëerd is in zijn vaderland, hetzij omdat het oordeel over haar nog al uiteenloopende was, te Weenen zelf werd haar veel minder eer bewezen, dan te Berlijn.
Ofschoon zij bij hare laatste tehuiskomst er nog aan gedacht had om eindelijk ruste te nemen van den arbeid, thans dacht zij daar geen oogenblik aan. Het boven verwachting welslagen van de taak, die zij zich voor haren ouderdom gesteld had, bragt haar meer en meer tot de overtuiging, dat zij

{==111==} {>>pagina-aanduiding<<}
werkelijk nut stichtte door de zorgen en gevaren, die zij zich oplegde. Zij begreep nu ook der wetenschap van eenige dienst te zijn, en werkelijk had zij ook, voor zoo veel zulks nog mogelijk was, zich met vele kundigheden, hiertoe noodig, verrijkt. Met het toenemen in jaren en bekwaamheid in het vak, werd dus tevens deze natuurlijke neiging tot reizen als 't ware veredeld. Terwijl wij gerust kunnen aannemen, dat zij aanvankelijk reisde alleen om haar zelfs wille, om hare eigene behoefte des geestes te bevredigen, straalt ons bij hare latere reizen hoe langer hoe meer het streven door, om haar werken ook voor het algemeene belang meer vruchtbaar te maken, door overal de zuivere waarheid aan het licht te brengen, en waar zij kon bouwstoffen voor wetenschappelijke onderzoekingen aan te brengen.
Daarom rigtte haar oog zich nu bij voorkeur naar een land, dat nog weinig bekend was en waar eene ontdekkingsreis groote verdienste hebben zou, - het eiland Madagascar. Het hielp niet, dat von humboldt haar dit waagstuk afraadde en haar dan liever voorsloeg het binnenland van Mexico te bereizen; zij was niet gewoon om een eenmaal opgevat voornemen zoo spoedig te laten varen, en bleef bij haar plan. Van deze laatste reis is, zoover ik weet, nog geene volledige beschrijving uitgekomen; maar de hoofdomstandigheden daarvan vond ik medegedeeld in de laatste aflevering van Unsere Zeit, pas bij brockhaus te Leipzig uitgekomen, en wel door iemand, die, volgens de verzekering der Redactie, persoonlijk met ida pfeiffer in betrekking had gestaan. Hij verhaalt ons daarvan het volgende:
In Mei 1856 verliet ida pfeiffer Weenen en ging over Berlijn naar Parijs, waar zij tot eerelid van de Société Géographique benoemd werd. Hier won zij echter zulke afschrikkende berigten over Madagascar in, dat zij haar voornemen voorloopig opgaf en vooreerst besloot nogmaals den Indischen Archipel te bezoeken. Men deelde haar namelijk mede, dat in Madagascar eene wreede en den Europeanen vijandige koningin heerschte, waardoor het verkeer met het eiland geheel afgebroken was en maar zelden een schip het waagde, om deze ongastvrije kust te naderen. Mevr. pfeiffer ging dus den 31sten Aug. 1856 naar Indië scheep; doch toen zij in de Kaapstad aan land ging, werd zij door een Franschman

{==112==} {>>pagina-aanduiding<<}
lambert opgezocht, die haar voorsloeg, zoo zij vast besloten had om Madagascar te bereizen, om dan gezamenlijk dien togt te ondernemen. Zoo nam zij met gretigheid haar eerste plan weder op en ging dadelijk met lambert naar het eiland Mauritius, waar de Franschman gevestigd was, en van waar uit alle voorbereidselen tot de onderneming getroffen werden.
Doch over deze expeditie zweefde een ongunstig gesternte. Lambert was reeds vroeger, in 1855, op Madagascar geweest en had toen met den erfgenaam des troons, prins rakoto, een vriendschapsverbond aangegaan. Volgens ida pfeiffer's brieven is prins rakoto een uitmuntend, menschlievend man, die zeer afkeerig is van de wreede regeringswijze zijner moeder, de koningin nanavalo, en die Madagascar voor den Europeschen invloed en het Christendom openen wil. Hij had daartoe met lambert een plan beraamd, waardoor de oude koningin van den troon gestooten en de prins de teugels van het bewind nemen zou. Lambert zou naar Engeland en Frankrijk reizen, om beide mogendheden tot eene interventie in Madagascar te bewegen. Dit plan leed echter schipbreuk waarschijnlijk op den naijver dier mogendheden, die elkander het schoone eiland niet gunden, en dus verklaarden zich niet in de aangelegenheden des lands te willen inmengen. Toen lambert het mislukken zijner pogingen aan prins rakoto medegedeeld had, besloot deze, om zich met eenige voornamen des lands te verstaan en op eigen hand de koningin met geweld van de regering te verwijderen. Maar het karakter van de Hova's, den heerschenden volkstam op het eiland, is valsch en laf. Toen het dus op de uitvoering aankwam werden de meesten afvallig en de zaak sprong af.
Het Engelsche zendelinggenootschap, schrijft ida pfeiffer, was naauwkeurig met lambert's plannen bekend, en daar men met den Franschen invloed ook tevens de invoering van het Catholicisme op Madagascar vreesde, zond dat genootschap een missionaris, ellis genaamd, naar Tananarivo, de hoofdstad des rijks, die alles aan de koningin verraden en haar voor lambert en den prins waarschuwen moest.
Onder deze ongunstige omstandigheden kwam ida pfeiffer met lambert op Madagascar, waar men echter de beide reizigers met alle eerbewijzingen ontving. Toen zij, den 7den Mei 1857, te Tananarivo kwamen, zond het hof hun vele officieren

{==113==} {>>pagina-aanduiding<<}
en soldaten met een corps muziek te gemoet. De ontmoeting van den prins en lambert was zeer hartelijk, en zelfs de koningin liet alle dagen naar lambert's gezondheid vernemen, toen hij aan de Madagascarsche koorts ziek lag. Ondanks de intrigues der zendelingen stonden dus de zaken der reizigers niet slecht, toen op zekeren dag een bekeerde Hova, ratsimandiso genaamd, alle Christenen onder zijne landgenooten (verscheiden duizend in aantal) verried. Hij leverde eene schriftelijke lijst van alle Christenen in, die echter gelukkig eerst in rakoto's handen viel en dadelijk door hem verscheurd werd. Velen werden hierdoor van den dood gered; maar zij vlugtten toch allen naar de bosschen in het binnenland, en de koningin woedde op de wreedaardigste wijze onder alle Christenen, die zij magtig kon worden.
De eerste minister, een vijand van lambert, maakte nu van deze gelegenheid gebruik, om den vreemdeling als een zamenzweerder bij de koningin aan te klagen. Lambert en ida pfeiffer waren ‘vermomde republikeinen’, die naar Madagascar gekomen waren om de bestaande orde van zaken om te keeren. Alles keerde nu den in ongenade gevallen lambert den rug toe. Hij werd met zijne gezellin gevangen genomen, en zij bleven veertien dagen in de angstigste onzekerheid aangaande hun lot. Men was voornemens hen in het openbaar ter dood te brengen. Prins rakoto trok zich hunne zaak echter zoo krachtig aan, dat de koningin - misschien ook uit vrees voor de Europesche mogendheden - de executie niet toestond, doch beiden dadelijk uit het land verbannen liet. Hun vonnis werd hun op eene formele geregtszitting voorgelezen, en daarop werden zij, onder begeleiding van 50 soldaten en 25 officieren naar Tamatave, eene havenstad aan de oostzijde van het eiland, getransporteerd. Vóór hun vertrek hoorden zij nog van gruwelijke executies, die de koningin ten uitvoer brengen liet.
De reis van Tananarivo naar Tamatave kan gemakkelijk in acht dagen volbragt worden; maar ida pfeiffer en lambert werden 53 dagen in deze ongezonde streken heen en weêr gesleept, op de brutaalste wijze behandeld, en van alle mogelijke geriefelijkheden beroofd, Geen wonder, dat zij, uitgeput door onophoudelijke koorts, in een erbarmelijken toestand te Tamatave aankwamen en doodziek op Mauritius aanlandden.

{==114==} {>>pagina-aanduiding<<}
Dit alles berust op de schriftelijke of mondelinge mededeelingen van ida pfeiffer zelve.
Op Mauritius hield zij zich tot herstel harer gezondheid nog eenigen tijd op; maar de verschrikkelijke behandeling op Madagascar had de gezondheid der 60jarige vrouw geheel geknakt. Zij kon niet weder tot hare krachten komen, en kwam sukkelende en uitgeput den 30sten Mei 1857 in Engeland en den 12den Junij in Hamburg aan, waar zij eerst bij bloedverwanten, en later op haar eigen wensch, in het hospitaal onder geneeskundige behandeling bleef. De geruchten, alsof zij in geldgebrek en bitteren nood van alle vrienden verlaten in Hamburg ziek lag, waren ongegrond. Het heeft haar nooit aan geld ontbroken, daar zij zelve eenig vermogen bezat, en vrienden en bloedverwanten zich altijd harer aantrokken. Op de uitnoodiging eener vriendin reisde zij later naar Berlijn, waar zij zich 14 dagen ophield en van alexander von humboldt een deelnemend bezoek ontving. Doch, als dreef de onrust aan zenuwziekten eigen haar steeds verder, begaf zij zich daarna naar eene zeer goede vriendin in de nabijheid van Wieliezka. Ondertusschen nam hare kwaal zeer toe, en begon zij eindelijk naar hare geboorteplaats te verlangen, zoodat hare familie haar afhaalde en naar Weenen bragt. Hier bleef zij bij haar broeder in huis, totdat zij, zes weken later, stierf.
Ten gevolge der namelooze vermoeijenissen en der groote verzwakking door aanhoudende koorts, was bij ida pfeiffer eene ontaarding der lever ontstaan, die haar erge zenuwaandoeningen veroorzaakte. Zij werd voortdurend door pijn en eene groote gejaagdheid gekweld, kon bijna geen woord meer over de lippen krijgen, en vermagerde zoo zeer dat zij geheel onkenbaar werd. Slechts zeer weinige bezoekers ontving zij bij haar ziekbed, aan wie zij zich door teekens en haar altijd nog zeer sprekende oog verstaanbaar maakte. Wanneer men haar van genezing sprak, dwaalde een half ironische half melancholische lach om hare lippen. In het laatste van hare ziekte was zij in hare koortsige droomen dikwijls bezig met het op Madagascar uitgestane leed. Dagelijks kwamen uit alle oorden der wereld brieven aan, om naar den toestand der zieke te vernemen, een bewijs hoe haar lot algemeen belangstelling wekte. Eindelijk den 28sten Oct. 1858, des morgens om 1 uur, bezweek zij in den laatsten strijd. Zij werd

{==115==} {>>pagina-aanduiding<<}
op het St. Maxer-kerkhof bij Weenen begraven. Vele notabiliteiten en geleerden volgden hare lijkbaar.

Een Duitsch biograaph zegt van haar, dat men lang met haar moest omgegaan hebben, om haar karakter goed te waarderen. Het kan zijn, dat dit den Duitscher en vooral den Weener, die gewoon is door eene zekere winderigheid te verblinden, moeijelijk voorkwam; maar een moeijelijk te raden karakter schijnt ze niet bezeten te hebben. Alleen moest men iets dieper zien dan de bovenste oppervlakte. Haar geheele voorkomen, haar gansche zijn had iets eenvoudigs, zoodat ze aan geheel onbekenden als eene dood gewone, alledaagsche vrouw voorkwam. In den aanvang van hare reis-carrière was zij ook geheel doordrongen van hare onbeduidendheid; eerst later scheen zij zich wel iets op hare ongewone ondervindingen te laten voorstaan. Maar dit was niet te verwonderen bij de eerbewijzingen, die een noodzakelijk gevolg waren van hare zoo in het oog vallende loopbaan. Die kleine streek van pretentie kwam echter alleen voor den dag tegenover hooger geplaatste personen, vooral als men haar met een air de protection naderde. Maar tegenover eenvoudigen en bescheidenen vertoonde zij geen spoor van hoogmoed. Aan kleederen en opschik besteedde zij geen penning meer dan noodig was; alleen voor de armen veroorloofde zij zich wel eens eene kleinigheid van hare gespaarde reispenningen af te zonderen.
Hare energie is uit haar geheele leven zelf duidelijk genoeg. Doch men moet dan ook haar trouwe en gedetailleerde verhaal zelf lezen. Wanneer men bedenkt, hoe weinig de vrouw gewoonlijk in de beschaafde wereld tot physische inspanning in staat schijnt, en daarbij vergelijkt wat voor haar slechts eene kleinigheid was, dan komt men tot de erkenning, dat die zwakheid der vrouw eene conventionele dwaling is. Voetmarschen van 10 uren en meer, onder brandend heete zon, langs ongebaande wegen; nachtverblijf in de open lucht of in de onbeschutte slaapplaatsen der natuurkinderen, of in bosch of woestijn bij het gevaar van verscheurende dieren en slangen; gevaarvolle beklimmingen van bergen - niets is haar onmogelijk. Waar het noodig is overwint zij den natuurlijken afkeer tegen onbeschrijfelijke morsigheid van menschen waarmeê zij in aanraking komt, of zelfs van voedsel, dat zij zich bij gebrek

{==116==} {>>pagina-aanduiding<<}
aan beter gevallen laat. Reeds zagen wij een van hare overmoedige waagstukken op haren togt onder de cannibalen; niet minder waagt zij zich en neemt met kalmte hare voorzorgen tegen roovers of dieven, die zij op weg kon ontmoeten, of zelfs als gidsen of voerlieden bij zich heeft.
Jammer is het altijd, dat hare kennis, vooral van natuurwetenschappen, te gering was, dan dat die verbazende werkzaamheid en doorgestane moeite evenredige vruchten voor de wetenschap kon opleveren. In hare jeugd bemoeiden zich zelfs de mannen zeer weinig met natuurkennis, zooveel minder de vrouwen. Later zag ida pfeiffer zelve wel in, van hoe oneindig grooter gewigt hare voorbeeldelooze omzwervingen zouden zijn, als zij in plaats van algemeene begrippen, speciële kennis van natuurlijke geschiedenis en verwante wetenschappen bezat; maar het lag ook niet in hare natuur om zich met stille, ingespannen studie te kunnen vergenoegen, en voor systematische kennis had zij ook geen smaak.
Van zeer geringe beteekenis zouden dan ook hare reizen en hare berigten zijn, zoo niet hare onbegrensde waarheidsliefde er eene bijzondere belangrijkheid aan gaf. Dat is hare sterke zijde; wat zij nu mededeelt, men kan er op vertrouwen, dat werkelijk zoo hare ontmoetingen en hare bevindingen zijn geweest. Waar zij oordeelt, - en zij doet het zelden over zaken die buiten haar bereik liggen, - daar kan men aan dat oordeel wel eenig gezag toekennen; in allen gevalle is het een onpartijdig oordeel.
Eigenaardig is bij haar eene zekere voorliefde voor onbeschaafde stammen en volken, wier barbaarsche zeden zij herhaaldelijk in vergelijking brengt met gewoonten der beschaafden, die dan wel beter schijnen, maar het in den grond niet zijn. Die neiging is verklaarbaar bij haar onbedorven gevoel van regtvaardigheid. Zij kan niet goed verdragen, dat de beschaafde zoo diep minachtend op den wilde nederziet; haar instinctmatige afschuw voor al wat valschheid en schijn is, komt daar tegen op.
Een nog al sterk sprekend voorbeeld daarvan vinden wij in hetgeen zij over de Dayakkers zegt. Nadat zij het een en ander over hunne liefhebberij van koppensnellen gezegd heeft, dat geschiedt zoowel om aan eenige religieuse verpligting te voldoen, als om wraak te nemen, en zelfs op rooftogten uit

{==117==} {>>pagina-aanduiding<<}
bloote liefhebberij, verhaalt zij, dat zij ‘zoo gelukkig geweest is van een paar schoone oorlogstropheeën van twee versch afgehakte menschenhoofden te zien.’ (*) - Men ziet, de goede dame is niet overgevoelig. Als zij dan echter voortgaat te beschrijven hoe afschuwelijk die hoofden waren toegetakeld, en met welke wilde vreugde de Dayakkers haar die tropheeën toonden en daarbij in het doode gelaat spogen, dan wordt het haar ook te erg. Maar dan vervolgt zij: ‘Ik huiverde, maar kon niet nalaten mij zelve af te vragen, of, per slot van rekening, wij Europeanen niet inderdaad even slecht of nog erger zijn dan deze verachte wilden. Is niet elke bladzijde van onze geschiedenis vol van afschuwelijke daden van verraad en moord? Wat zullen wij zeggen van de godsdienst-oorlogen van Duitschland en Frankrijk? van de verovering van America; van de geweldenarijen in de middeneeuwen; van de Spaansche Inquisitie? En zelfs wanneer wij aan de nieuwere tijden komen, nu wij uitwendig meer beschaafd zijn, zijn wij in den grond zachter en genadiger jegens onze vijanden? Niet slechts eene armzalige hut onder de wilde en onwetende Dayakkers, maar ruime zalen en uitgestrekte paleizen zouden door menig Europeesch vorst versierd kunnen worden met de hoofden, die ter bevrediging hunner zelfzuchtige oogmerken gevallen zijn. Zouden de oorlogen van napoleon ze niet bij millioenen opleveren?’ en zoo gaat ze voort de jammeren des oorlogs onder ons met de gruwelen der wilden te vergelijken, - ja zelfs als nog erger voor te stellen. Er is zeker wel wat waars in hare opmerking, maar het is toch ietwat paradoxaal.
Juister is hetgeen zij bij eene andere gelegenheid opmerkt. De reis van Pontianak naar Batavia deed zij met den Christiaan Huigens, die een transport van 120 soldaten en 46 vrouwen aan boord had. Onder de soldaten waren 30 Europeanen, maar de overigen, zoowel als de vrouwen, waren Javanen, en ‘ik moet tot mijn leedwezen er bijvoegen,’ zegt zij, ‘dat er vrij wat meer op het gedrag der Europeanen dan op dat hunner meer onbeschaafde broederen te zeggen viel. Ik dankte God, dat ik geene dochter of jong meisje bij mij

{==118==} {>>pagina-aanduiding<<}
had, want ik zou haar in hare hut hebben moeten opsluiten. Onder de half naakte Dayakkers zag ik nooit iets waarover eene inderdaad onschuldige en zedige vrouw zich zou behoeven te ergeren; maar het spijt mij te moeten zeggen, dat zoo ver als ik de Christenen in deze streken gezien heb, hetzij zij zich Protestanten of Catholijken noemen, zij veel zedeloozer in hun gedrag zijn, dan de Mahomedanen en Heidenen. Zelfs de officieren van deze troepen verklaarden, dat zij de inlanders liefst als soldaten hadden, en dat zij meer ordelijk en handelbaar zijn en veel minder aan dronkenschap overgegeven.’
Haar oordeel over de Chinezen, hunne zedeloosheid, laagheid en laffe wreedaardigheid is natuurlijk ook niet gunstig. Maar nog meer misschien heeft zij tegen de Zuid-Americanen. Trouwens, zij had er ook reden voor. Verbeeldt u, toen zij in Ecuador van Savonetto naar Guayaquil reisde, had zij het ongeluk van uit het roeibootje te vallen, dat haar langs de rivier Guaya brengen moest. Zij was niet erg geschrikt, want ofschoon zij niet zwemmen kon, dacht zij dat de roeijers dit toch zouden kunnen en haar helpen. Maar toen zij weêr boven water kwam zag ze hen dood bedaard in de boot zitten zonder een vinger voor haar te verroeren. Bovendien was de rivier vol caimans. Doch door een bijna wonderbaar geluk bragt ze het zelve zoo ver, dat ze de boot te vatten kreeg, en mogt toen eindelijk van een passagier eene kleine handreiking ontvangen. Toen zij later de verschrikkelijke geschiedenis vertelde, vond niemand er iets vreemds in; men verzekerde haar alleen, dat het wonder was, dat men haar weder in de boot had laten klimmen, daar het niets vreemds was, dat zij een reiziger opzettelijk in het water wierpen, om zich zijne bagaadje toe te eigenen. Andere staaltjes van afzetting en laagheid die zij hier ondervond, zijn weinig beter. Ook hier ontmoette ze weder Indiaansche stammen, zoo ellendig, dat zij nog beneden de negers stonden, die hen diep verachtten, gelijk deze weêr door de Spanjaarden werden veracht. ‘Maar toch,’ zegt zij, ‘zijn die Indianen de beste en eerlijkste bewoners van de geheele streek.’
De dweepers met De Negerhut en dergelijke overgevoelige schilderingen van de jammeren der negers zullen ook met groot nut haar hooren spreken over de slavernij. Zij is zeer verre van blind te zijn voor het gruwelijke daarin gelegen,

{==119==} {>>pagina-aanduiding<<}
maar als zij over de Russische lijfeigenen begint, dan bewijst ze u, dat die dikwijls nog erger worden uitgezogen; en tegenover vele voorbeelden van slechte behandeling, heeft zij ook dikwijls plantages en slaven in zeer goeden toestand gezien. ‘Ofschoon ik zeker zorg droeg goed uit mijne oogen te zien, kon ik niet nalaten te denken, dat wanneer de slavernij overal zoo was, het een oneindig beter lot moet zijn, dan dat van velen uit onze werklieden en zelfs boeren in Europa.’ Op eene andere plaats over Brazilië sprekende, maakt zij ook eene niet onaardige opmerking. Het wordt nu meer en meer bekend en zij heeft er op hare reis de bewijzen van gezien, hoe de emigranten, die op alle mogelijke wijze naar Brazilië gelokt worden, gruwelijk en schandelijk worden bedrogen. Zij waarschuwt hare Duitsche landgenooten voor hetgeen hen daar wacht, en voegt er bij: ‘Er zijn menschen in Europa, die geen haar beter zijn dan de Africaansche slavenhalers, en dat zijn die agenten, die arme drommels om den tuin leiden met overdreven schilderingen van America's rijkdom en de voordeelen die hen daar wachten, terwijl hunne slagtoffers eerst te laat ontwaren, dat zij hun toestand in plaats van verbeterd verergerd hebben, en dikwijls als slaven worden verkocht en behandeld.’
Gelijk wij zagen is zij met de Hollanders in Indië ingenomen geworden, hoewel zij gulweg verklaart, dat zij eerst weinig goede gedachte van hen had, wegens de voorstellingen die men haar altijd van hen gegeven had. Zelfs de Americanen zijn haar in vele opzigten meêgevallen, hoewel zij veel heeft te verhalen van hunne ruwheid en ongemanierdheden. Maar met de Hollanders hebben zij toch dit gemeen, dat haar op de stoombooten van beiden bijna altijd vrije overtogt werd aangeboden. De Engelschen bevallen haar over het algemeen niet bijzonder. ‘Met hoeveel ingenomenheid de Engelschman ook van zijne philanthropie spreekt, op zijne stoombooten doet hij zich geheel anders voor. Ofschoon men de Americanen verwijt dat zij om niets anders dan om de dollars denken, verkies ik ze op hunne schepen ver boven de Engelschen. Ik wil hier eene kleine schets geven van de inrigting op zulk eene stoomboot. De hutten der eerste classe, vooral die der dames zijn zoo eng, dat er naauwelijks plaats is om zich te kleeden. Wanneer de hutten vol zijn, moeten zij die zich

{==120==} {>>pagina-aanduiding<<}
later aanmelden in de eetzaal slapen, want men wijst geene passagiers af. Komen er nog meer, dan stuwt men ze in het vooronder, in eene nette kamer wel is waar, maar die niet in hutten is afgedeeld, terwijl de slaapplaatsen alleen door gordijnen zijn afgesloten. En beide sexen moeten zich daarmeê vergenoegen, hoewel de Engelschman in zijn land zoo overkiesch is, dat op verscheiden spoorweglijnen een man niet in de wachtkamer der dames mag binnenkomen. Maar alle consideraties zwijgen als er geld te winnen is.’
Gezond verstand spreekt ook uit hare niet onbelangrijke mededeelingen over de werking der zendelingen, die zij zelve aan het werk heeft kunnen zien. In China, in de nabijheid van Canton, had zij het genoegen een riviertogt met een dier heeren te doen. De zendeling was zoo vriendelijk van haar te vergezellen, en nam deze gelegenheid te baat om onder de inboorlingen het goede zaad te strooijen. Hij had 500 tractaatjes bij zich, en zoo dikwijls als zij eene andere boot ontmoetten, reikte hij zoo ver mogelijk over boord met een half dozijn daarvan in de hand, en wenkte om nader bij te komen en ze aan te nemen. Wanneer zij dit niet deden, dan werd naar hen toegeroeid en de zendeling begiftigde hen met zijne tractaten bij dozijnen en vervolgde zijn weg met vreugde over het goed, dat zij zonder twijfel stichten zouden. Maar wanneer zij aan een dorp kwamen, dan werden er nog vrij wat grooter zaken gedaan. Zijn bediende moest gansche pakken tractaten daarheen brengen, die in een oogenblik onder de nieuwsgierigen verdeeld werden, die zich in grooten getale om hem verzamelden.
‘Ieder nam,’ zoo gaat ze voort, ‘wat hem geboden werd aan, daar het niets kost, en al kon hij ook niet lezen, - ofschoon de tractaten in het Chineesch waren, - dan had hij toch altijd zoo veel papier. De zendeling keerde verheugd naar huis. Hij had zijne 500 exemplaren uitgedeeld. Wat schitterend nieuws voor het Zendelinggenootschap, en wat een fraai artikel voor de berigten die hij nu zonder twijfel naar Europa overzond!’
Evenzoo in Engelsch Indië. Ook daar verontwaardigt zij zich over het gemakkelijke en hoofsche leven dat de dienaren des woords leiden, zoo weinig geschikt om hun het vertrouwen der inlanders te verschaffen. Zij houden van tijd tot tijd lange preken en zenden dan hoogdravende berigten op over

{==121==} {>>pagina-aanduiding<<}
de groote massa's die onder hun gehoor geweest zijn, alsof die daarom reeds tot het Christendom bekeerd waren. ‘Maar wanneer eens Chinesche, Indiaansche of Perzische priesters in Europa kwamen preken in hun nationaal costuum, zouden zij niet evenzeer grooten toeloop hebben?’
Een geheel ander tafereel hangt zij op van de Hollandsche zendelingen, en zulk een berigt van eene zoo onbevooroordeelde en geloofwaardige zijde heeft zeker hooge waarde. Op Celebes, in de residentie Manahassa, zag zij ook zendelingen, en zegt van hen het volgende:
‘De levenswijze van de zendelingen hier scheen mij oneindig beter voor het doel geschikt, dan die van Americaansche en Engelsche zendelingen, die ik in Indië, Perzië en China heb gezien. Zij vestigen zich op ééne plaats en vliegen niet het land door, soms 50 en meer uren ver om te preken voor lieden die geen voorafgaand onderrigt gehad hebben en dus weinig begrijpen van die lange redevoeringen. Als hun werkkring te uitgebreid wordt voor de krachten van één, dan verzoeken zij om een assistent en zoo gaat het werk stap voor stap voort. De Hollandsche zendelingen ontvangen een zeer matig inkomen van het Genootschap en leven zeer eenvoudig, zonder de weelde en grootheid der Americaansche en Engelsche verkondigers des Evangelies onder de heidenen. Maar hunne kudde voelt zich veel meer door hen aangetrokken, daar er niet zulk een groot verschil in de uitwendige positie is. De inlanders kwamen den Heer schwarz bezoeken brengen, en elk zendeling heeft eenige inlandsche jongelingen en meisjes bij zich aan huis, die voor schoolmeesters of voor andere doeleinden worden opgeleid. Zelfs achten zij het niet altijd beneden zich, om met beschaafde inlandsche meisjes te huwen. Mevr. schwarz is niet van Europesche afkomst, maar zij volbrengt hare pligten zoo goed en beter dan de vrouwen van andere zendelingen; en noch zij noch hare kinderen vinden het noodig om reizen naar Europa te doen ter herstelling hunner gezondheid, - iets wat anders een belangrijk artikel onder de uitgaven der zendelinggenootschappen is. Na mijn bezoek hier begon ik vrij wat meer eerbied voor zendelingen te koesteren dan ik ooit te voren had gehad.’
Maar de elf deelen reisbeschrijving, waarmede ida pfeiffer de wereld begiftigd heeft, behelzen te veel dan dat wij eene

{==122==} {>>pagina-aanduiding<<}
bloemlezing daaruit zouden kunnen geven. Het vorige gelde als een paar proeven van hare wijze van reizen, opmerken en vertellen. Zij heeft niet alleen schoone landen aanschouwd, merkwaardigheden bezigtigd, statistieke opgaven onthouden; zij heeft menschen gezien, den mensch waargenomen in al zijne verschillende vormen, op alle deelen der aarde, en hare rijke ondervinding heeft haar een juisten, onpartijdigen en alles omvattenden blik gegeven, zoodat zij met eigen oogen ziet en den lezer de zaken zoo trouwhartig voorstelt, dat het hem is als hadde hij zelf de wereld aan hare hand rondgewandeld.
Tellers hebben berekend, dat zij 150,000 (Eng.) mijlen ter zee en 20,000 te land heeft afgelegd. Niemand zij het toegewenscht door zulk een onwederstandelijken zwervenslust te worden voortgejaagd. Maar haar die het beschoren was zij dank gezegd, dat zij met zoo geringe gaven der wereld zoo veel nut heeft aangebragt als in haar vermogen was.
d - d.





Verblijf eener Engelsche dame onder de kaffers tijdens de laatste oorlogen.

Vreemde avonturen hebben altijd eenige aantrekkelijkheid; maar zij krijgen nog belangrijkheid bovendien, wanneer zij waarheid behelzen. Als zoodanig meenen wij het hier volgende verhaal te kunnen aanbieden. Het is getrokken uit een veelgelezen Engelsch boek, verleden jaar uitgekomen: Adventures of Mrs. Colonel somerset in Caffraria during the war. Ed. by j.d. fenton. London. Deze vrouw, die, door toevallige omstandigheden onder de bewoners van Zuid-Africa vervallen, door eene overspannen fijngevoeligheid zich eene vrijwillige ballingschap onder hen oplegde, is aan de Kaapkolonie onder de Engelschen genoegzaam bekend. De noodige papieren en bewijsstukken tot hare geschiedenis behoorende, waren in handen van een schoolmeester in de Kaapstad, en daaruit benevens andere inlichtingen heeft de Heer fenton die geschiedenis opgesteld. Alleen heeft hij de namen veranderd en enkele omstandigheden verzwegen, om der familie de lasten der publieke nieuwsgierigheid te besparen.
Mrs. somerset was de vrouw van een jongeren zoon eener

{==123==} {>>pagina-aanduiding<<}
voorname familie, die eerst in de koninklijke, later in de Indische armée diende, en weldra tot den rang van colonel opklom. Het geluk dezer echtverbindtenis werd eerst gestoord, toen de gezondheid der beide eenige kinderen, twee dochters, zorgwekkend begon te worden, zoodat de doctoren op hare verwijdering uit het Indische climaat aandrongen. In Engeland vonden zij echter volkomen herstelling, en het werd haar weder vergund tot hare ouders in Indië terug te keeren. De moeder reisde haar tot aan de Kaap te gemoet, - want het was nog in de dagen vóór de stoombooten en den overlandweg naar Indië. De colonel zelf werd door zijn militairen pligt verhinderd om haar te vergezellen. In de Kaapstad knoopte Mrs. somerset enkele vriendschapsbetrekkingen aan, die op haar volgend lot van gewigtigen invloed zouden zijn, haastte zich echter toen hare kinderen aangekomen waren om met de eerste scheepsgelegenheid naar Indië te komen. Doch weinige dagen na het vertrek werd dit schip door een dier geduchte stormen beloopen, die aan deze streken zulk eene treurige vermaardheid hebben gegeven. Reeds had de kapitein de booten in gereedheid gebragt, toen het vaartuig op het rotsachtige strand gedreven werd. Mrs. somerset had hare dochters op het dek laten komen en was er in geslaagd, om haar te bewegen, dat zij blindelings hare bevelen zouden gehoorzamen. Zoo had zij het geluk, van ze in eene der volgeladen booten gebragt te zien, toen de tweede, waarmede zij zelve het wrak hoopte te verlaten, met allen die er reeds in waren voor hare oogen omsloeg. Twee vrouwen, die in haren radeloozen angst over boord waren gesprongen en zich aan de boot vastklemden, waren oorzaak van dit ongeluk, en de andere boot roeide in allerijl weg, om niet aan dezelfde kans bloot te staan. De kapitein, die met Mrs. somerset en eenige manschappen op het schip overbleef, troostte haar met de hoop, dat
hij het door pompen nog zoo lang boven water zou kunnen houden, totdat de boot wederkeerde. In den nacht echter verdubbelde de storm in woede, en eene hooge golf sloeg eindelijk het lekke schip tusschen twee klippen, waar het, hoe beschadigd ook, toch althans vast zat. Maar diezelfde golf had ook den kapitein en allen die op het dek bezig waren weggespoeld, en Mrs. somerset bemerkte tot hare ontzetting, dat zij alleen op het wrak achtergebleven was.

{==124==} {>>pagina-aanduiding<<}

Toen zij, na een korten slaap, waartegen zij zich door vermoeidheid niet had kunnen verzetten, wakker werd, brandde de zon uit den helderen hemel neder. De zee was rustiger geworden, en het schip, in het lang gespleten, zat tusschen twee klippen, digt bij den oever. Mrs. somerset had nog geen tijd gehad om over haren toestand na te denken, toen een zwart hoofd boven het scheepsboord zich vertoonde, en een paar oogen, half verwonderd, half verschrikt, haar aanstaarden. Eindelijk verzamelde de bezoeker zoo veel moed, dat hij op het dek klom en haar naderde. Hij bevoelde hare hand en haar gelaat, en nam alles met groote nieuwsgierigheid op. Toen de dame hem echter door teekenen te kennen gaf, dat zij aan land gebragt wenschte te worden, nam de wilde in schichtigen angst de vlugt. Ondertusschen hadden eene menigte zijner medgezellen, aan het strand verborgen, het gebeurde waargenomen; toen begon eene ernstige beraadslaging, en ten slotte kwamen verscheiden inlanders aan boord, die, nadat zij het schip van alle kanten hadden opgenomen, Mrs. somerset gelukkig aan land en langs de steile klippen naar boven bragten. Voor hare veiligheid behoefde onze schipbreukeling, gelijk ze weldra bespeurde, niet bezorgd te zijn, want de inlanders, een gemengd ras van Hottentotten en Boschjesmannen, schenen zeer bevreesd voor dit vreemde schepsel, dat in hunne handen gevallen was; want, gelijk later bleek, behoorden zij tot een kleinen stam, die met Europeanen tamelijk onbekend gebleven was. Het was geheel toevallig, dat zij zich op dat oogenblik juist aan het strand bevonden, want hunne gewone verblijfplaats was diep in het binnenland; maar hongersnood had hen uit hunne woonplaats gedreven, en deze troep was naar zee gezonden, om eenige visschen magtig te worden.
Mrs. somerset werd door een brandenden dorst gekweld, daar echter nergens water te vinden was, moest zij hoogst dankbaar de borst van eene der vrouwen, die haar aangeboden werd, aannemen. De wilden begaven zich toen op marsch naar de legerplaats van hun stam, en droegen Mrs. somerset, die niet in staat was om hen te volgen, op een geïmproviseerden draagstoel mede. Na eene korte rust bij nacht bereikten zij eindelijk de legerplaats, en bragten hun wonderlijken buit voor hun opperhoofd, een oud, gebrekkig man,

{==125==} {>>pagina-aanduiding<<}
die op een met dierhuiden bekleeden troon onder zijne vrouwen zat, die met groote oogen de blanke vrouw alles behalve vriendschappelijk aanzagen, in de vrees dat Z.M. de vreemdeling tot zijne eerste gemalin verheffen zou. Maar het opperhoofd was reeds boven zulke jeugdige dwaasheden verheven, en nadat hij haar even verwonderd had beschouwd, als wij b.v. eene Aegyptische mummie, gaf hij de colonelsvrouw aan den wilde, die haar het eerst gezien had, ten geschenke. Deze was met dit geschenk tamelijk verlegen, bragt haar aan de hand in zijne hut, zette eene schaal met melk naast haar en verwijderde zich daarop in allerijl. Mrs. somerset verkwikte zich aan den koelen drank en viel weldra in een gezonden slaap. Naauwelijks was hem dit uit hare zware ademhaling gebleken, of de kleine zwarte gestalte van dezen nieuwen echtgenoot trad steelsgewijze de hut weder binnen en knielde naast haar neder. Het scheen hem genoegen te doen, dat de melk opgedronken was, alsof hij hierdoor eenig geloof aan hare menschelijke natuur gekregen had; maar zijne bespottelijke vrees keerde terug, toen hij uit nieuwsgierigheid horologe en ketting zijner gevangene in de hand had genomen. Het horologe namelijk, dat slechts om de acht dagen opgewonden behoefde te worden, liep nog, en toen hij het tikken hoorde, verbeeldde hij zich dat dit de Fetisch der blanke was. Maar toen hij de beweging van den secondenwijzer zag, werd het hem al te bang en wierp hij het uurwerk vol schrik in den schoot der vreemde neder, en rende schreeuwende weg. Spoedig echter keerde hij met twee vrouwen, zijne oudere ega's, terug, die insgelijks het uurwerk beschouwden en niet lang daarna zachtjes de dierenhuid, waarop Mrs. somerset lag, opbeurden, en met de slapende den marsch naar het binnenland vervolgden.
Half wakende, half slapende liet zij zich voortdragen, totdat men na het aanbreken van den dag eene rustplaats bereikte. Daar bevond zich eene soort van hol, in den heuvelwand uitgegraven, waarin zich, bij een helderbrandend vuur slapende, eene boschjesman-vrouw (boschjes-vrouw?) bevond. Mrs. somerset was niet weinig verrukt toen deze, wakker gemaakt zijnde, haar in gebroken Engelsch toesprak en gerust stelde. Later hoorde zij, dat deze vrouw als tienjarig kind door hare moeder bij een hongersnood voor 10 pond meel aan

{==126==} {>>pagina-aanduiding<<}
een Engelschen colonist op de grenzen verkocht, en toen zij volwassen was, bij eene strooppartij van Kaffers in de nabijheid, weggeloopen was. Aan deze goedaardige vrouw deed de voorzigtige boschjesman zijn geschenk, waarmeê hij geen raad wist, over. Zij nam de uitgeputte Engelsche mede in hare hut of hol, ontkleedde haar en begon hare huid met olie in te wrijven, waarna zij haar in wollen dekens hulde en met welgevallen hare blijkbare verkwikking waarnam. Weldra vertoonde zich ook de overige familie, man, zonen en dochteren, die allen hunne vreugde over de onverwachte gast te kennen gaven.
Zoo gingen er verscheiden weken zonder andere gevaren voorbij, dan dat op zekeren nacht Mrs. somerset door gebrul wakker werd en twee gloeijende oogen door de afsluiting voor het hol heengluurden; maar reeds toen zij begon te begrijpen, dat een leeuw haar een bezoek wilde brengen, had het galante dier zich weder verwijderd. Eenige dagen later bespeurde Mrs. somerset eene bijzondere levendigheid in de gesprekken van hare gastvrienden, en toen zij zich des morgens alleen in de woning zag, meende zij, dat men haar verlaten had. Maar op haar roepen verscheen silla, hare goedaardige verpleegster, en bragt haar de weinig opwekkende tijding, dat men sedert eenige dagen reeds in zwaren hongersnood verkeerde, en dat de anderen op de jagt gegaan waren. Des avonds was de familie weêr bijeen, maar allen waren met leêge handen huiswaarts gekeerd. Zoo besloot men dan deze plaats te verlaten en meer binnenslands andere gronden van den nomadischen stam op te zoeken. Daar Mrs. somerset hare hoop om weder onder Europeanen te komen bij elke schrede landwaarts verminderen zag, was deze tijding haar zeer onaangenaam; maar er was niets aan te doen, integendeel moest zij de goedaardigheid der boschjesmannen bewonderen, die tot zoolang hunne verlegenheid niet eens hadden laten bemerken en hunne gast getrouw haar dagelijksch rantsoen gebragt hadden.
Zoo brak het nomadische huisgezin dan op, en gedurende den marsch, die verscheiden dagen duurde, moest men zich met de alles behalve lekkere knollen van een uijachtig gewas voeden. Na den vierden nacht eindelijk, juist toen men weder marschvaardig was, liet zich in de verte een geraas hooren, niet ongelijk aan het zacht donderende geluid van een naderend

{==127==} {>>pagina-aanduiding<<}
regiment ruiterij. Toen het nader kwam grepen de wilden hunne speren, wierpen zich op den grond en trokken Mrs. somerset ook neder, terwijl de oude haar alleen het woord ‘wild’ toefluisterde.
Hetgeen zich over de vlakte bewoog, was eene dier verbazend groote kudden uit gnu's, (*) herten en zebra's bestaande, zooals ze in Zuid-Africa worden aangetroffen. Reeds waren de koppen van eenige prachtige bokken boven het gras zigtbaar, toen plotseling de voorsten terugschrokken, daar zij waarschijnlijk de lucht van de loerende vijanden kregen. Toen volgden eenige oogenblikken van groote spanning, want het minste toeval had misschien de geheele slimme kudde eene rigting ter zijde doen nemen. Maar de achtersten drongen op, hun geschreeuw werd steeds luider, en eindelijk vlogen de aanvoerders der kudde met koene sprongen over de hoofden hunner vijanden voort. Een van hen viel door eene speer getroffen neder, maar zijn angstgeschreeuw kwam te laat; want de geheele kudde drong kop aan kop voort, en vermeed alleen door nog grooter sprongen de plaats waar hun verslagen makker lag, zoodat het ondanks de schoone gelegenheid niet mogelijk was om meer dan nog een stuk wild te vellen. Oogenblikkelijk werd het vel afgestroopt, het vleesch in lange reepen gesneden en opgehangen, om te droogen. Daar echter Mrs. somerset nog niet besluiten kon, om naar der Boschjesmannen aard, raauw vleesch te eten, werd voor haar een vuur aangestoken en een stuk geroost. De reuk van het vleesch had verwonderlijk spoedig eene schaar gieren aangelokt, waartegen men den jongsten Boschjesman als schildwacht aanstelde. In het eerst hadden zij ontzag voor hem, ten laatste echter werd hun appetit zoo overweldigend, dat zij op het vleesch aanvielen en het niet eer opgaven, voor dat er een stuk of drie waren doodgeslagen. Des nachts had men echter erger gasten te vreezen, de leeuwen. Daarom werd de grond ijlings opgegraven, het vleesch in een kuil gestopt, die weder met aarde bedekt werd,
waarna men er een groot vuur op aanstak. Om de beurt hielden nu de volwassen kinderen de wacht. Wij

{==128==} {>>pagina-aanduiding<<}
willen gaarne gelooven, dat Mrs. somerset van angst geen oog sluiten kon; op eens sprong eene der zwarte deernen haastig overeind en riep: ‘leeuwen!’ Alles werd wakker en luisterde, maar weldra zeide de oude boschjesman: ‘Geene leeuwen, maar menschen.’ En nog eer silla haar deze woorden in het Engelsch overgebragt had, kwam eene bende Kaffers aan, die insgelijks eenige dagen zonder voedsel ronddwaalden, het vuur gezien hadden en daarop waren afgegaan. Toen men hun echter tot verzadiging toe van den voorraad mededeelde, vergaten zij weldra alle ontberingen weder. Hier had onze heldin de gelegenheid, om voor het eerst echte Kaffers te zien, en zij stond niet weinig verbaasd, toen het helder brandende vuur en de spaarzaam aangebragte kleeding haar die schoone gestalten te aanschouwen gaf, die ieder beeldhouwer als model zou kunnen gebruiken. Even leelijk en vermagerd als de Boschjesmannen er uitzagen, even schoon ontwikkeld en edel zijn de gestalten der Kaffers, wel te verstaan van die stammen, die niet door de colonisten en hun brandewijn bedorven zijn.
Al hunne bezigheid in de twee eerstvolgende dagen bestond slechts in eten en drinken, want, even als alle wilden, verroeren ook de Zuid-Africanen geen vinger, zoo lang zij nog te eten hebben. Eerst toen alles op was scheidden Boschjesmannen en Kaffers weder. De eersten bereikten met hunne blanke gast weldra een vrolijken stroom, die zich door rijke grasvelden voortkronkelde. Hier bevonden zich in overvloed gnu's en herten, die zij met ijver en goeden uitslag in kuilen vingen. Daar bij alle Zuid-Africaansche stammen de vrouw den last van het huiswerk dragen moet, trachtte ook onze dochter Albions door tuinbouw hare wilde beschermers van nut te zijn. Overal vergezelde zij hen, zelfs op de vergaderingen, waar gewoonlijk, daar hier de jonggezellen en jonge dochters bijeenkomen, de huwelijken gesloten worden.
Daar maakt men ook afspraken voor groote gemeenschappelijke jagten, en wij willen hier een paar bijzonderheden van zulke jagten, die in het boek des Heeren fenton worden medegedeeld, inlasschen.
Een belangrijk jagtwapen van de Kaffers en de Boschjesmannen zijn lange speren met een bos struisvederen aan het achtereind. Ze worden gebruikt bij de leeuwenjagt, en wel

{==129==} {>>pagina-aanduiding<<}
op het oogenblik dat het dier zich in postuur stelt, om op den jager aan te vallen. Deze plant de speer digt voor zich in den grond, zoodat het achtereind met den vederbos eene trillende beweging maakt. De leeuw, door den strijd in woede gebragt, houdt dan steeds den vederbos voor het hoofd des jagers, die daardoor den sprong van den leeuw ontwijkt en hem eene werpspiets in de weeke ribben jaagt.
Niet minder merkwaardig zijn de oliphantenjagten. In het binnenland van Zuid-Africa vindt men nog groote kudden dezer dieren bijeen, en daar zij niet met schietgeweer gevangen worden, zijn zij alles behalve schuw. Livingstone zag daar, in de grassteppen ten noorden van den Zambese, het indrukwekkende schouwspel van ettelijke honderd oliphanten met zebra's te zamen grazende, die de reizende karavanen met volmaakte onverschilligheid lieten voorbij trekken. Op eene der genoemde volksvergaderingen werd door een troep Kaffers besloten, om zulk eene oliphantenweide op te zoeken, en zij vonden weldra in een zonnig dal eene kudde van eenige honderd stuks. Het nagebootste geblaf van een wilden hond diende daarbij aan de her en der verstrooide jagers tot signaal. De kudde vermoedde volstrekt geen gevaar; de oliphant, die nog niet door den angst der vervolgingen ontaard is, doet zich veel natuurlijker, bijna zou men zeggen, naïver en kluchtiger voor, dan zijn door de beschaving bedorven broeder. De exemplaren, die wij in onze menageriën en zoölogische tuinen zien, geven slechts een zeer onvolkomen denkbeeld van den reusachtigen bouw en de statige bewegingen dezer dieren in de Zuid-Africaansche vrijheid. De oliphanten lagen argeloos en slaperig op de eene zijde, en hieven slechts nu en dan den snuit omhoog, om van een tak die in hun bereik was iets af te snoepen. De jagers kozen nu het beste stuk, naar de grootte der tanden, uit, omsingelden hem in stilte en joegen hem te gelijk hunne speren in 't ligchaam. Het dier gaf door luid schreeuwen zijne smart te kennen en oogenblikkelijk verzamelde zich de kudde om hem heen, waarbij zij hem door een eigenaardig geluid hun medelijden betuigden. Toen begon de oliphant met zijn snuit zijne wonden met water te bespuiten, en zijne kameraden wandelden al om hem heen, blijkbaar getroffen over zijn ongeluk, als wilden zij hem helpen. Eindelijk strompelde het dier een paar schreden vooruit, en viel

{==130==} {>>pagina-aanduiding<<}
toen met zijn gansche gewigt op een zijner groote tanden, die met eene knap als een geweerschot afbrak. Ondertusschen had men er ook nog verscheiden anderen aangeschoten; terwijl de overigen thans het gevaar inziende op de vlugt gingen, was er een die zich woedend naar zijne vervolgers omkeerde. Deze ontsprongen hem, behalve een, die voor het eerst zulk eene jagt bijwoonde. Hij verloor zijne tegenwoordigheid van geest, struikelde en viel. Oogenblikkelijk had de oliphant den snuit om zijn ligchaam geslagen, en tilde den armen jager hoog in de lucht, waarbij bij een vreemd geluid uitstiet, alsof het een kwaadaardig lagchen ware. Toen smeet hij zijn slagtoffer met zulk eene kracht op den grond, dat hem alle ribben braken; dit herhaalde hij eenige malen, totdat er niets dan een onkenbare bloedige klomp overbleef, en dien stampte hij met de knieën in den weeken grond. Daarbij was hij van verwoedheid blind voor al wat er rondom hem voorviel, en zoo kon een der jagers het wagen, om met apenvlugheid op zijn rug te klouteren en hem vlak achter den kop een mes in den nek te stooten, waarop het dier ineenzakte.
De beide dochters van silla hadden op deze jagtverzameling mannen opgedaan, met wie zij heengetrokken waren, terwijl de overige familie naar de eenzame woning in de steppen wederkeerde. Toen dus op zekeren avond silla uitriep: ‘Zij komen, zij komen!’ verwachtte Mrs. somerset niets anders, dan dat na eene soort van bruiloftsreis de jonggehuwden wederkeerden. Dit was trouwens geene Zuid-Africaansche gedachte. Ook waren het geene zwarte maar Engelsche reizigers, die naderden, gelijk de oude Boschjesman vast beweerde. Spoedig zag men in de verte den rook van een wachtvuur opstijgen, en de Boschjesman pakte eenige huiden en andere ruilwaren bijeen, om zich naar de aankomenden te begeven. Zooals later bleek, had hij daarbij de listige gedachte, om hun zulke verschrikkelijkheden van vijanden en wilde dieren te verhalen, dat hij hen tot den terugtogt zou overhalen, want het lag niet in zijn plan, om de Engelsche vrouw, die hem de waarde van eene soort van huisgodheid had, uit te leveren.
Nog denzelfden avond echter zag Mrs. somerset een welbekend gezigt voor zich, alick waugh, een vroegeren bediende, dien zij in de Kaapstad aan eene vriendin afgestaan had. De eerste vragen waren natuurlijk naar het lot van hare kinderen.

{==131==} {>>pagina-aanduiding<<}
Zij hoorde nu dat de boot, waarin deze geweest waren, eindelijk eene landingsplaats bereikt had en de geredden zich over Natal naar de Kaapstad begeven hadden. Van daar uit had men narigten over het wrak trachten in te winnen, waarvan echter niets dan de verstrooide planken gevonden waren. Eindelijk kwam colonel somerset uit Indië, om zijne dochters te halen en naar zijne vermiste vrouw navrage te doen, en bij hem had zich een matroos aangemeld, die hem de hartbrekende geschiedenis van het vergaan van het schip had meêgedeeld. Hij verklaarde zelf de achtergeblevenen en daaronder Mrs. somerset te hebben zien verdrinken. De colonel liet aan Mrs. neil, eene vriendin zijner vrouw, eene som gelds achter, om daaruit den matroos eene kleine lijfrente te betalen en vertrok zelf met zijne dochters weder naar Indië.
Mrs. neil echter begon na eenigen tijd vermoeden tegen den matroos op te vatten, wist zich eene lijst van de manschap van het verongelukte schip te verschaffen, en toen zij zijn naam daarin niet vond, was het niet moeijelijk, om den bedrieger geheel te ontmaskeren. Toen begreep Mrs. neil, dat men de navorschingen naar de vermiste veel te vroeg gestaakt had, en begon weder hoop te koesteren, dat hare vriendin misschien nog wel aan de schipbreuk ontkomen was. Toen bewoog zij den bij haar achtergebleven getrouwen knecht, alick waugh, om zich bij eene handelscompagnie in de stad als reiziger en agent te engageren en dan op zijne reizen onder de Kafferstammen te onderzoeken, of hij ook ergens sporen van Mrs. somerset ontdekken mogt. Meer dan 18 maanden waren er reeds sedert de schipbreuk verloopen en alick was reeds van twee vergeefsche reizen teruggekomen, toen hij op de derde eenige Kaffers tegenkwam, die hem van eene blanke vrouw diep in het binnenland verhaalden. Dit vuurde zijn ijver aan, totdat hij eindelijk op het regte spoor kwam. Op verdere vragen gaf de wakkere man geen bescheid, daar brieven van Mrs. neil, die hij bij zich had, het overige bevatten zouden. Om deze brieven te halen, keerde hij naar zijne rustplaats terug; maar eerst den volgenden dag laat bragt alick's Hottentotsche knecht aan Mrs. somerset een pakje schrift met de boodschap, dat zijn meester voor zijne handelszaken een paar dagen dieper in het binnenland gaan moest; maar op

{==132==} {>>pagina-aanduiding<<}
zijne terugreis haar zou komen afhalen, terwijl hij zijn wagen bij haar achterliet.
Verwonderd over deze handelwijze opende Mrs. somerset de brieven, waaronder een klein briefje van de hand haars gemaals het eerst hare aandacht trok. Het was eene schriftelijke mededeeling aan Mrs. neil, dat de overste het voor verstandig gehouden had, om de weduwe van zijn ouden vriend, den generaal m'kenzie, Mrs. edith m'kenzie, ‘die steeds zoo innig bevriend was met mijne arme, onvergetelijke vrouw,’ - zijne hand aan te bieden.
Deze slag was verschrikkelijk, want op het oogenblik, dat alles zich weder ten goede scheen te keeren, moest Mrs. somerset bijna wenschen, dat zij maar bij de schipbreuk het leven gelaten had. Hare eerste gezonde gedachte was, dat de overste toch nog altijd haar gemaal was, en dat zij slechts behoefde tot hem te gaan. De hartstogt bragt haar echter zoo geheel buiten zich zelve, dat zij zonder een woord van afscheid besloot, om den ongeluksbode alick, die haar een verrader scheen te zijn, na te zetten, zonder na te denken, of hij niet misschien met eene goede bedoeling zich slechts eenigen tijd verwijderd had, om haar rust tot kalm overleg te geven. Zij volgde dus zonder bepaald plan het spoor van den wagen, zonder dat zij, die haar tot nog toe verzorgd hadden, iets van deze vlugt wisten. Zij liep het eene uur na het andere, totdat de avond haar in de woestijn overviel. Toen eerst zette zij zich neder en begon na te denken over haren gewaagden stap, waardoor zij nu aan het gevaar blootgesteld was, om den nacht in eene door verscheurende dieren bevolkte steppe door te moeten brengen. Ook scheen het haar nu verkeerd toe, dat zij den kondschapper had willen achterhalen. Het kwam haar veel edeler voor, wanneer zij zich maar geheel aan de haren, die haar toch van de lijst der levenden hadden afgeschreven, onttrok, zonder de nieuwe huiselijke banden, die intusschen gelegd waren, te verbreken. Trouwens dat was een besluit, zooals alleen overprikkelde gevoeligheid haar kon ingeven; want Mrs. somerset legde zich een leven van ellende op, zonder zedelijken dwang en zonder eigenlijk iemand eene weldaad te bewijzen.
Zij begon nu langzaam terug te keeren; maar de duisternis nam zoo spoedig toe, dat zij vreezen moest, om het wagenspoor,

{==133==} {>>pagina-aanduiding<<}
haar eenigen wegwijzer, te verliezen. Uit dezen angst werd zij echter verlost door het schijnsel van vuur in de verte, dat in de rigting van hare gewone verblijfplaats aangestoken was. Toen zij het bereikt had, vond zij de Boschjesmannen en alick met zijn knecht, die haar nagegaan waren totdat zij in de duisternis haar spoor niet meer konden zien, waarop zij een vuur aanstaken om haar een signaal te geven. Doch ingevolge haar genomen besluit, sprak zij met alick af, om aan niemand te zeggen dat zij nog in leven was, en haar alleen dan, wanneer er belangrijke tijdingen uit Indië waren, nogmaals op te zoeken. Nadat alick haar verscheiden Europesche artikelen uit zijn voorraad, en daaronder voor geval van nood een paar zakpistolen, achtergelaten had, nam hij den volgenden dag met belofte van stilzwijgendheid weder afscheid.
Weinige weken later werd de vrede in deze woestenij verstoord door eene voorbijtrekkende bende Kaffers, die tegen de Britten te veld wilden trekken. Zij hadden de wagensporen ontdekt en de kleine hut uit de verte gezien. Daarom vatten zij het vermoeden op, dat Europesche colonisten zich daar hadden willen nederzetten, en daar zij deze gevaarlijke naburen niet dulden wilden, zoo besloten zij de hut in de duisternis aan te grijpen. De oude Boschjesman bemerkte niet eerder iets van hunne tegenwoordigheid, dan toen een pijl digt voorbij zijn hoofd vloog, terwijl hij juist de hut wilde sluiten. De Kaffers, onder aanvoering van een hunner bekende opperhoofden, macomo, drongen met geweld in het huis, waar zij tegen hunne verwachting slechts eene blanke vrouw vonden, welke de aanvoerder dadelijk beval te knevelen. Nadat de Kaffers te vergeefs naar de blanken, die zij in de nabijheid vermoedden, hadden gezocht, roofden zij uit de hut wat hun goed dacht, en braken toen met hunne gevangene op, zonder zich om het gejammer van silla en de andere Boschjesmannen te bekommeren. Na een vrij langen marsch werd halt gehouden en het wachtvuur aangestoken; Mrs. somerset zonk van vermoeidheid spoedig in een vasten slaap.
Toen men den volgenden morgen weder verder trekken zou, liet macomo de nog altijd schoone Engelsche vrouw wekken en beval haar zijn ontbijt gereed te maken. Mrs. somerset had gedurende den tijd van haar verblijf in deze streken niet alleen

{==134==} {>>pagina-aanduiding<<}
de taal van deze volkstammen, maar ook hunne zeden in zoo verre leeren kennen, dat zij zeer goed wist, dat de opvolging van dit bevel de erkenning van volslagen slavernij zou geweest zijn. Zij weigerde het dus bepaald en zocht ondertusschen, terwijl zij met haren shawl hare beweging verborg, voorzigtig in de zakken naar hare pistolen. Macomo scheen het er eerst voor te houden dat hij niet begrepen was, herhaalde bedaard zijn bevel en wees daarbij op eenig gedroogd vleesch, dat voor hem lag. Mrs. somerset weigerde het andermaal standvastig. Toen vloog macomo overeind, zijn oog rolde, hij legde zijne hand op den schouder der vrouw en vernieuwde zijn bevel. Intusschen had de colonelsvrouw hare pistolen voor den dag gehaald, hield ze hem voor en dreigde vuur te geven als hij geweld gebruikte. Macomo was teruggesprongen en had speer en schild opgenomen, terwijl Mrs. somerset in dien tusschentijd ook hare tweede pistool gereed gemaakt had. Zoo stond het paar een oogenblik strijdvaardig tegenover elkander; maar reeds had de koene vrouw hare zaak gewonnen. De Kaffer dacht, dat de blanke vrouw òf eene koningsdochter, òf eene groote toovenares wezen moest, en in allen gevalle geene gewone vrouw zijn kon. Voor zoo iemand te zwichten scheen hem, zelfs voor een Kaffer-opperhoofd, geene schande. Hij legde dus zijne wapenen weder neder en beval, op verlangen van Mrs. somerset, ook aan zijne medgezellen, die zich bij hem gevoegd hadden, hetzelfde te doen. Na dezen wapenstilstand zwoer macomo, volgens Kaffersche mode met de hand aan de heup, dat niemand haar eenig leed zou doen. Zoo was de onversaagde vrouw niet alleen van slavernij en onteering gered; maar zij kon nu ook zeker zijn, dat de Kaffers haar als eene krijgsgevangene van den hoogsten rang zouden behandelen. Macomo bewees haar voortaan op marsch
alle mogelijke oplettendheid, en noemde haar voortaan nooit anders dan ‘den grooten Doctor’. De Engelsche artsen namelijk worden door de inlanders, bij wie arts, priester en toovenaar tamelijk wel van gelijke beteekenis zijn, met vrees en ontzag behandeld, en Mrs. somerset werd sedert dien tijd nolens volens tot het gilde gerekend. Zij was gewoon op de rustplaatsen in haren zakbijbel te lezen, en macomo vroeg haar eens, wat dat was. ‘Het woord Gods’, antwoordde zij, waarop de Kaffer er zeer eerbiedig en vrees-
{==135==} {>>pagina-aanduiding<<}
achtig naar keek, en de naïve vraag deed, ‘wat dan wel de God der Europeanen aan de blanke vrouw zeide?’
Minder onschuldig waren andere vragen: ‘Macomo,’ zoo sprak hij, ‘steelt voor zijne vrouwen kostbare dingen, zij dragen ligte kleederen en bonte paarlen. Wel! wil de blanke Doctor niet de voornaamste onder haar worden?’ Mrs. somerset bedankte echter voor deze nooit gedroomde eer, en zag met genoegen, dat hij zijn gedrag jegens haar in geenen deele veranderde.
De bende van macomo vereenigde zich nu met den hoofdstam onder bevel van den beroemden sandili, die toen tegen de Britten in het veld was. Op zekeren dag kondigde macomo Mrs. somerset aan, dat zij zich in de nabijheid harer landgenooten bevond. Hij voegde er zonder de minste onrust bij, dat de legerplaats der Kaffers van alle zijden door den vijand, bestaande uit Engelsche troepen, farmers en boogschutters der grenslanden, omsingeld was. Daar hij bevreesd scheen te zijn, dat de blanke Doctor naar hare landgenooten ontvlugten wilde, stelde Mrs. somerset hem gerust door het voorwendsel, dat zij in haar vaderland eene erge misdaad had begaan, en dus zeer bevreesd was om in de handen der Engelschen te vallen. - De legerplaats der Kaffers stond vlak tegen een steilen, en, zooals de vijanden meenden, onbeklimbaren bergwand; van alle andere zijden was zij ingesloten door de Britsche krijgsmagt, die nu zeker meenden te zijn de tegenpartij in de val te hebben. Maar op een zekeren nacht klouterden de krijgers als katten tegen dien wand op, lieten toen touwen neder, en trokken alles naar boven wat den steilen weg niet kon opkomen, zelfs het hoornvee, zoodat de Engelschen later niets vonden, dan de uitgaande wachtvuren. - Over het algemeen bestond de kracht der Kaffers in het stelen van vee. Zij verkleedden zich als Fingu's, een stam, die met de Engelschen in vredelievende betrekking als knechten bij den tros en het vee dienden. Zoo slopen de Kaffers zonder herkend te worden door de voorposten en tenten, en loerden totdat ergens een afgedwaalde bul in hunne handen viel, dien zij stilletjes wegdreven. Nooit gelukte het den toenmaligen Engelschen veldheer, overste graham, om zijne tegenpartij tot het gevecht te brengen. Zij ontweken het overal, vertoonden zich dan van ter zijde, dan in den rug en

{==136==} {>>pagina-aanduiding<<}
tastten de voorposten met hunne kleine vergiftige pijlen aan, die zij op grooten afstand met verwonderlijke wisheid konden afschieten.
Bij deze strooptogten vielen den Kaffers een paar Engelsche dragonders in handen, die ten gevolge van de voorspraak van Mrs. somerset gespaard en uitgewisseld werden. Zij had zich namelijk bij de Kaffers weldra in groot aanzien gebragt, daar zij, als vrouw van een militair in deze zaken niet onervaren, met behulp van eenige Kaffervrouwen, waaronder ook eene dochter van sandili, eene soort van hospitaal had tot stand gebragt. Zij verbond de wonden der krijgers en hield het opzigt over de verpleging der gekwetsten. Daarmede boezemde zij zoo groot ontzag in, dat de Kaffers haar niet anders dan de Doctor-koningin (Queen-doctor) noemden, en onder dezen naam werd zij weldra in het Kaapland bekend. De gewonde dragonders stonden niet weinig verbaasd, toen zij zich in de legerplaats der Kaffers door eene blanke vrouw verpleegd zagen. Zij wist ook hare wilde vrienden tot eene uitwisseling van krijgsgevangenen te bewegen. Een van deze twee cavaleristen, een Schot, zocht door alle mogelijke middelen Mrs. somerset tot de vlugt te bewegen, en deed haar zelfs in romantische opgewondenheid een huwelijksvoorslag. Zij weigerde echter volstandig, en om hare landgenooten nog zekerder te misleiden, gaf zij voor tot de zusters van liefdadigheid te behooren, en het gebied der vrije Kaffers tot haren werkkring gekozen te hebben.
Hoe langer de oorlog duurde des te meer bevestigde zich bij de Kaffers het denkbeeld van hare verhevenheid. De Britten echter hadden den Kaffers spoedig hunne krijgslisten afgezien. Daar zij niet tot staan te brengen waren legde men hun hinderlagen, en daarin verviel eene bende, die juist eene gestolen kudde in veiligheid wilde brengen. De Kaffers kwamen er niet zonder bloedverlies af, en bij hunne vervolging ontdekten de Britten een verborgen pad, waar langs zij tot nog toe hunne overvallen zoo gelukkig uitgevoerd hadden. Langs dit pad kwam men tot hunne legerplaats en meende nogmaals den vijand in de val te hebben. Maar in den eerstvolgenden nacht hakten de Kaffers een anderen weg door het bosch, waar langs zich al de krijgers met het vee wegmaakten. Ter misleiding des vijands bleven de vrouwen den ganschen nacht

{==137==} {>>pagina-aanduiding<<}
bij de wachtvuren, en trokken toen des morgens over den ouden weg henen. De Engelschen joegen ze ijverig na en bereikten ze ook den volgenden dag, bespeurden toen echter tot hunne groote teleurstelling dat alleen vrouwen in hunne handen gevallen waren, terwijl de weerbare manschap in tegenovergestelde rigting digt langs de Engelsche troepen ontkomen waren. Later vereenigden beide deelen zich dan weder in een afgesproken schuilhoek.
Mrs. somerset was ook bij deze gelegenheid voor hare landslieden verborgen gebleven. Thans viel haar de eer te beurt van bij een krijgsraad der Kafferhoofden toegelaten te worden. Sandili legde haar eene Engelsche proclamatie voor, waarin de onlangs aangekomen nieuwe Gouverneur der Kaapcolonie een prijs op het hoofd van den Kafferheld gezet had. Hare wilde vrienden beweerden steeds dat zij in hun regt en de aangevallen partij waren. Ook was dit zoo. De colonisten aan de grenzen veroorloofden zich de vrijheid, om zich het vee der Kaffers toe te eigenen, als het in hun bereik kwam. Natuurlijk betaalden de Kaffers met gelijke munt; daar zij echter in het stelen hunne tegenstanders zeer ver overtroffen, begonnen dezen telkens wraak te schreeuwen. Mrs. somerset bood zich aan, om eene vredelievende boodschap naar de Kaap te schrijven; maar sandili lachte bitter over deze goede bedoeling zijner blanke zuster, en hij besloot met zijne medgezellen op nieuw tot een bloedigen krijg tegen de Britten. De gouverneur verscheen weldra met een talrijk leger vrijwillige troepen, uit Kaapsche Boeren, Fingu's en Hottentotten zamengesteld, op het Gaika-gebied. Maar ook hij werd door het heen en weêr trekken zijner vijanden geheel afgemat. Er werd niets beslissends uitgevoerd en de Boeren begonnen te vreezen, dat de verschrikkelijke sandili hun in den rug had weten te komen om hunne ontbloote nederzettingen te plunderen.
Zoo was het ook nagenoeg. Sandili dacht aan niets minder dan aan een aanval op Grahams-town, waar onder anderen ook een kruidmagazijn was. De Kaffers werden en worden nog in vredestijd, zoolang zij betalen kunnen, door de hebzuchtige Engelsche kooplieden van geweer en kruid genoegzaam voorzien; maar aan kruid begonnen zij toen gebrek te krijgen. Sandili's aanslag op Grahams-town gelukte volkomen,

{==138==} {>>pagina-aanduiding<<}
alleen de met de Britten verbonden Fingu's zetten hen na en ontroofden hun twee derden van de duizend stuks vee weder, ja zouden hun alles afgenomen hebben, als de Kaffers niet uit kwaadaardigheid doodgeslagen hadden, wat zij niet meer verdedigen konden. Kort daarop gelukte hun een dergelijke aanslag op Beaufort. Het was macomo, die zich daar met zijne krijgers tot onder de poorten waagde, eenige schoten op de stad loste en toen wegvlugtte. De Engelschen, woedend over deze stoutheid, zetten hem driftig na; maar naauw was de bezetting uitgetrokken, of andere Kaffers kwamen uit eene hinderlaag te voorschijn en dreven van onder de muren der stad 50 stuks vee weg.
Ook gedurende dezen oorlog was Mrs. somerset als ziekenverpleegster ijverig bezig geweest; ook werden er eenige Engelsche krijgsgevangenen opgebragt en weder uitgewisseld. Daaronder bevond zich eens een jong officier, wiens arm zoo gevaarlijk gewond was, dat Mrs. somerset vreesde dat er amputatie zou moeten plaats hebben. Zij kwam echter in niet geringe verlegenheid, toen de ongelukkige gevangene zijn naam, kenneth m'kenzie, noemde, en het duidelijk bleek, dat hij een bloedverwant van somerset's tweede gemalin was. Nogthans bleef onze vrijwillige balling getrouw aan haar plan van geheimhouding en verzocht dadelijk van den Kafferaanvoerder de vergunning, om uit de Engelsche legerplaats een heelmeester te halen. Drie uren afstands over het heete zand moest zij afleggen, eer zij de voorposten bereikte. De schildwachten stonden niet weinig verbaasd, toen zij eene Europesche vrouw zagen, en lieten haar niet eer door voordat de officier van de wacht haar zelf naar den commandant bragt. Deze, een wapenbroeder van haar gemaal, werd door haar dadelijk herkend; maar hare vreemdsoortige kleeding, hare rol als zuster van liefdadigheid en daarbij de omstandigheid, dat zij reeds zoo lang verdwenen was, verhinderden dat hij haar herkende. De Engelsche officieren gaven slechts hunne bewondering en dankbaarheid voor haren vrouwelijken heldenmoed te kennen, en binnen een half uur zat zij in den wagen des oversten met den chirurgijn naast zich. De gewonde arm moest werkelijk afgezet worden; maar de jonge militair kwam de operatie gelukkig te boven en keerde genezen terug naar zijn regiment, dat ondertusschen naar Indië verplaatst was.

{==139==} {>>pagina-aanduiding<<}

Natuurlijk was kenneth m'kenzie op gemeenzamen voet met de familie somerset, en toen hij eens de persoon van de raadselachtige ziekenoppasster onder de Kaffers beschreef, riep een der aanwezenden uit: ‘dat is juist alsof het op Mrs. somerset paste.’ M'kenzie wierp toen voor het eerst een vergelijkenden blik op de dochter des oversten en werd nu eveneens op de gelijkheid opmerkzaam. Misschien had men ook dezen beteekenisvollen blik als een spel van het toeval spoedig weder vergeten, wanneer niet kort daarna een andere officier van hetzelfde regiment Miss annie somerset, het evenbeeld harer moeder, had aangesproken en zijne verrassing te kennen gegeven, hoe levendig zij hem aan zijne verpleegster in de gevangenschap bij de Kaffers herinnerd had. Toen ter tijd had het Indische climaat de gezondheid der tweede vrouw van somerset reeds zoodanig geschokt, dat de artsen haar dringend aanraadden, om voor goed naar Europa te gaan. De overste vroeg dus om zijn ontslag, ten einde naar Europa weder te kunnen keeren. Maar dit besluit kwam te laat: kort voor den dag van het vertrek was somersets tweede echtgenoot reeds gestorven. Zoo ging hij dus alleen met zijne kinderen scheep, die hij nu tot aan de Kaap begeleidde, om, terwijl zijne nu volwassen dochters onder veilig geleide hare reis vervolgden, nog eens naar zijne voor dood gehouden echtgenoot onderzoek te doen, daar zijne hoop door de bovengenoemde omstandigheden weder opgewekt was, te meer daar hij nu ook wist, dat die matroos, die voorgaf op het gestrande schip geweest te zijn, hem slechts bedrogen had, om er zijn voordeel meê te doen.
Thans nu de hinderpaal niet meer bestond, die Mrs. somerset tot haar geëxalteerde besluit gebragt had, was het vooruitzigt voor de arme vrouw beter. Er verliep echter een geruime tijd, eer alick waugh van eene zijner reizen terugkeerde, en de overste wilde toch op hem wachten, om in zijn gezelschap en geholpen door zijne plaatselijke kennis, het onderzoek voort te zetten. Bij de eerste bijeenkomst bekende de trouwe man, die nu zag dat de toestand der familie anders was, alles wat hij wist, en toen bleef er geen twijfel meer, dat Mrs. somerset en de ‘Doctorkoningin’ onder de Kaffers eene en dezelfde persoon waren.
De overste en zijn voormalige dienaar maakten zich nu op

{==140==} {>>pagina-aanduiding<<}
weg naar den Kraal van macomo en kwamen daar ook, op een oogenblik van vrede, ongedeerd aan. Daar het verhaal des Heeren fenton geen roman is, zullen wij, evenmin als hij, het woordenboek der pathetische termen plunderen, om dit wederzien te schetsen. Alleen melden wij, dat de Kaffers alle mogelijke moeite deden, om Mrs. somerset te overreden, dat zij zou blijven of althans wederkeeren, daar zij haar alle eerbewijzingen, waartoe deze natuurkinderen in staat zijn, voorspiegelden. Mrs. somerset had langen tijd kracht gevonden in de gedachte, dat zij het uitverkoren werktuig der Voorzienigheid was, die haar duidelijk haren weg in de steppen van Zuid-Africa had aangetoond, misschien om door haar het Christendom onder deze wilden te verspreiden. Zij had zich ook vrij wat moeite gegeven, om als buitengewone zendeling onder de Kaffers werkzaam te zijn; maar zij moest opregt bekennen, dat het uitgestrooide zaad op onvruchtbaren bodem was gevallen. Want zij had slechts eene enkele ziel mogen winnen, namelijk eene dochter van sandili en ook deze nog op zeer dubbelzinnige wijze, daar het bleek, dat deze prinses sterk verliefd was geworden op een gewonden Engelschen soldaat in het hospitaal van Mrs. somerset, en vermoedelijk aan deze omstandigheid hare leerzaamheid te danken had.
In de Kaapstad werd de raadselachtige zuster van liefdadigheid onder de Kaffers als een formeel wonder aangegaapt, door velen herkend en in 't algemeen als eene heldin met huldebewijzen overladen. Na eene scheiding van tien jaren werd de familie in Engeland weder hereenigd, en eerst door den oorlog in de Krim werd er een uit hun midden opgeëischt; want kenneth m'kenzie, die tot den huiselijken kring behoorde, moest daar met andere kameraden onder Cathcart's heuvel begraven worden.


De waggon van Pius IX.

Behalve de berigten van benoemingen van geestelijken, gevangenzettingen van leeken en geldelijk onvermogen van allen, die wij gewoon zijn uit den Kerkelijken Staat te ontvangen, hebben wij onlangs van den prachtigen spoorwegwaggon gehoord, die de Paus ten geschenke heeft ontvangen. Dit denk-
{==141==} {>>pagina-aanduiding<<}
beeld der directie van den Pio-Latina-spoorweg was zeker niet ongelukkig, om daardoor misschien Z.H. eenigzins te verzoenen met de nieuwerwetsche spoorwegdrift. Immers tot nog toe wilde dit product der 19e eeuw, op Latium's classieken bodem - evenmin als constitutionele instellingen of andere niet middeneeuwsche zaken - kwalijk gedijen.
Het is niet onbelangrijk om eene meer uitvoerige beschrijving van dit spoorwegkunststuk te hooren, vooral ook daar het een bewijs oplevert van de vorderingen der galvanoplastie, die hier vooral in toepassing is gebragt. Het is zeer eenvoudig om in het ruwe deze bewerking te beschrijven. Een stuk gutta-percha in water geweekt en door eene hydraulische pers op eenig voorwerp gedrukt, geeft daarvan, door de fijnheid zijner moleculen, den zuiverst mogelijken afdruk. Dan laat men het op dien vorm weder hard worden, waarna het door zijne elasticiteit er gemakkelijk is af te ligten, terwijl het de fijnste reliefs en lijnen daarvan in afdruk vertoont. Deze afdruk wordt met een zeer fijn metaalpoeder bestrooid en dan in eene oplossing van koperzuur gedoopt; waarin het, aan den invloed van den galvanischen stroom onderworpen, langzamerhand met eene dunne laag koper bedekt wordt. Die laag wordt dikker al naarmate men het korter of langer er in laat, (in 14 dagen 2½ streep) en, na haar van de guttapercha afgenomen te hebben, heeft men dus geheel den oorspronkelijken vorm weder, met eene juistheid en zuiverheid, die vroeger door middel van gesmolten metaal nooit te bereiken was; het behoeft niet meer bijgevijld en bijgewerkt te worden, en is dus oneindig veel goedkooper en beter, dan de best gelukte bronzen voorwerpen. Bovendien is het uiterst ligt, daar eene dikte van 2 strepen genoeg is, waar men bij het brons 3 tot 10 strepen noodig had.
Tot nog toe echter maakte men van deze bewerking slechts gebruik bij de vervaardiging van kleine voorwerpen. Maar nu is het bij de versiering van dezen pauselijken waggon meer in het groot toegepast, en deze welgelukte proeve doet dus nog schitterender toekomst voor de galvanoplastie hopen. Het is weder aan Fransche kunstenaars dat de vervaardiging van dit kunststuk is opgedragen, dat wel niet goedkoop, maar toch voor den prijs uiterst prachtig moet zijn.
Van buiten is de waggon geheel bedekt met koperen platen,

{==142==} {>>pagina-aanduiding<<}
sommigen van 2 en een halve Nederl. el lang en één breed, die op bovengenoemde wijze door de galvanoplastie verkregen, zoovele panneelen vormen met de schoonste symbolische figuren en relief. Behalve de volkomen zuiverheid der figuren heeft men hierdoor nog een ander voordeel gewonnen, de meerdere ligtheid. Men berekent dat, zoo dezelfde figuren van gewoon brons gemaakt hadden moeten worden, de waggon 5000 Nederl. ponden meer gewogen zou hebben. - Deze koperen bekleeding geeft aan het geheel een deftig en ernstig voorkomen, zonder te groote eentoonigheid, daar hier en daar op enkele saillerende punten verguldsel is aangebragt.
Het gebouw - want dien naam verdient het - is in drie afdeelingen verdeeld. Voorop de antichambre, dan de salon, van achteren (daar waar de zetel des Pausen is) hoog oploopende en met een mijter gekroond, eindelijk de slaapkamer. Bovendien bevindt zich vooraan een terras, waar de 60jarige Paus ook op de spoorwegreis vrijelijk de frischheid der Italiaansche atmospheer kan inademen.
Van buiten wordt de salon of zitkamer van de andere onderscheiden door drie hoofdfiguren, het Geloof, het Martelaarschap en de Waarheid, en zoo zijn overal de verschillende symbolische versierselen, wapenen van den Paus, insigniën zijner waardigheid, enz., met smaak en symmetrie aangebragt. Van binnen is het zoo prachtig gestoffeerd, dat het alle keizerlijke en koninklijke spoorwegpaleisjes, die tot nog toe over de Europesche rails worden getrokken, overtreft. Fluweel, zijde, goud en schilderwerk betwisten elkander den voorrang, en de meubelen zijn met snijwerk en verguldsel versierd, of, gelijk in de slaapkamer, van het meer ernstige ebbenhout, met ivoor ingelegd. Het is altijd eene zware taak, om zooveel prachtigs als mogelijk is op één te hopen, zonder door overladenheid den goeden smaak te kwetsen, en hier was die taak dubbel moeijelijk, daar de waardigheid van hem, voor wien het bestemd was, nog meer tot eenvoud en ernst der versiering noopte. Meesterlijk schijnt men deze zwarigheid opgelost te hebben. Dat ook de beste kunstenaars hun penseel tot de schilderversierselen hebben moeten leenen, begrijpt men, en dan is 20,000 francs, alleen aan schilderwerk, niet veel.

Der Pabst lebt herrlich in der Welt, 



{==143==} {>>pagina-aanduiding<<}

en billijk was het, dat, daar hij zelf geen waggon betalen kon, zoo fraai als die van den Keizer en de Keizerin der Franschen, men er hem een gaf, die nog fraaijer is. Jammer maar, dat de maatschappij van den Pio-Latina-spoorweg, die dit kostbare geschenk aanbood, blijkbaar ook meer moed dan fondsen had. Ten minste, wij hebben moeten hooren, dat de fabricant Mr. christofle, vriendelijk bedankte, om het afgewerkte stuk uit de handen te geven voor het tot den laatsten duit (40,000 francs ontbraken nog) betaald was. Hij wist wel, dat men uit den Kerkelijken Staat gemakkelijker revolutionnairen dan scudi's of francs krijgt.


De weg van alle oude monumenten.

De Engelschen verheugen zich over een nieuwen diefstal van onbeheerd goed, die hun weder heeft mogen gelukken. Als eksters slepen ze alle oude monumenten, die zij vinden, magtig worden, transporteren en bergen kunnen, naar het groote nest, het British Museum, en zoo zijn daar onlangs weder eenige fragmenten aangekomen van het monument bij uitnemendheid, dat ze thans bezig zijn in te palmen, het fameuse Mausoleum.
Dien naam kent ieder en hij behoeft geen groote oudheidkundige te zijn, om te weten, dat die naam oorspronkelijk gegeven werd aan een verbazend groot gedenkteeken, dat de vorstelijke liefde van artemisia, Koningin van Carië, op het graf van haren onvergetelijken mausolus oprigtte. Wat men er gaandeweg van gevonden heeft bewijst dat het niet ten onregte als type en voorbeeld van alle volgende grafteekenen gegolden heeft, zoowel wegens de grootschheid als de schoonheid van architectonische vormen. Volgens plinius' beschrijving was het gebouw 63 voet lang en bijna even breed; en bovendien blijkt het nu, geheel door een zeer uitgestrekten ringmuur en plein omgeven te zijn, alles met de noodige versieringen. Misschien is het een en ander over de opgravingen niet onbelangrijk.
Reeds in Jan. 1857 schreef de Eng. Consul te Budrum het volgende aan Lord stratford de redcliffe: ‘Een weinig benoorden Aga is eene plaats, waar reeds voor vele jaren

{==144==} {>>pagina-aanduiding<<}
Mr. donaldson de ruïnen opgemerkt heeft van een prachtig Jonisch gebouw, waarvan hij enkele ornamenten afteekende. Groote fragmenten van Jonische kolommen lagen hier bij mijn eerste bezoek, en bij nader onderzoek van de plaats in de rondte vond ik overal groote blokken meest van Parisch marmer. De vorm van de kolommen, en de overvloed en schoonheid van de marmerblokken deden het mij voor waarschijnlijk houden, dat dit de plaats van het Mausoleum was, te meer daar nergens in de omstreken van Budrum zulke belangrijke ruïnes gevonden worden. Ik begon hier dus opdelvingen en vond, na twee dagen gravens, kleine fragmenten, die waarschijnlijk van een fries in hoog relief afgebroken waren, niet ongelijk aan die welke van het kasteel van Budrum reeds naar het British Museum overgebragt zijn.’
‘Terwijl ik voortging met de opdelvingen, haalde ik een digt daarbij staanden muur omver, die bijna geheel uit groote stukken van kolommen en marmerblokken was zamengesteld. Daaronder ontdekte ik een gedeelte van een colossalen leeuw, volkomen gelijk aan die welke reeds op het kasteel zijn en van dezelfde grootte; enz.’ - Zoo heeft de genoemde consul, de Heer newton, sedert zijne onderzoekingen voortgezet en marmerblokken in massa naar Engeland overgezonden, waar zij weldra voor het publiek ter bezigtiging gesteld zullen worden.
Dit schoone monument was waarschijnlijk door eene aardbeving omver geworpen en vernield. Later kwamen de ridders van Rhodus, die de beste en grootste brokken die hun pasten, gebruikten om er het kasteel van Budrum van te bouwen. Na de twisten met de Turken over deze plaats werden er maar steeds materialen en ornamenten, groote en kleine, van de ruïnen weggehaald, totdat men nu eindelijk alles weder zuinig bij elkaâr begint te rapen en te bewaren. - Zoo is het lot van alle monumenten: opgerigt door de ouden, vernield door eene aardbeving of den tand des tijds, verstrooid door de woeste kinderen der Middeneeuwen, en opgegraven door de nieuwere tijden, om geborgen te worden in een British Museum. Het wordt te klein, dat groote strandvonderspakhuis. Welnu, dan zal men het uitbouwen.
Mij dunkt het moet een onaangenaam gevoel zijn voor een Engelschman, als hij de pyramiden van Egypte ziet, en zich onmagtig gevoelt om die ook meê naar huis te nemen.

{==145==} {>>pagina-aanduiding<<}

Het zou toch schoon staan, het zou toch eervol en vleijend voor den nationaaltrots zijn, als men zoo'n pyramide ook kon stelen en, zoo al niet in, dan toch in de nabijheid van Londen plaatsen!


Verkoopen meneer?

Verbeeldt u, dat ge een gouden ring aan den vinger draagt, een aandenken, hetzij aan moeder of gade, hetzij, zoo het u niet meê is geloopen in de wereld, aan vroegere grootheid, - en dat een echte handeldrijvende zoon Israëls u zijn solenneel verkoopen meneer? toegilt en reeds den prijs begint te bepalen, alsof het van zelf spreekt dat gij tot dien verkoop zoudt besluiten. Onaangenaam is zulk eene vraag altijd, maar zij zou het nog meer zijn, wanneer zij u door uw gelijke in vollen ernst en in vol gezelschap werd gedaan.
Iets dergelijks heeft Spanje moeten ondervinden van Noord-America.
Reeds lang heeft die Staat begeerige blikken geslagen op Cuba, dat door zijne ligging hun zoo juist te pas zou komen, en waarvan ze - en niet ten onregte - meenen meer voordeel te zullen trekken dan de trotsche Spanjaarden. Deden zij hun zin, dan stapten ze met revolver en bowie-knife op Cuba over, sloegen en joegen de Spanjaarden in zee, bouwden er koffijhuizen en kantoren, stichten er plantaadjes en maakten er goede zaken. Ongelukkigerwijze is het geen tijd meer voor zulke avontuurlijke plannen. Maar nu weten ze er wat anders op. Zonder er zich in het minst om te bekommeren of Spanje wel aan verkoopen denkt, overleggen zij met elkander wat ze er voor geven zullen. Eerst dient een lid van het Congres een formeel voorstel in, om, ‘aangezien Cuba het vertier op de Mississipi-vallei bemoeijelijkt, en de Spaansche autoriteiten daar ons grootelijks tot last zijn, - aangezien wij het zeer goed kunnen gebruiken en de Spanjaard niet, - dat het Congres besluite, om dertig millioen dollars in handen van den President te stellen, ten einde Cuba te koopen.’ Zoo of zoo omtrent luidde dit voorstel. Men zou kunnen zeggen: America is niet verantwoordelijk voor wat een enkel lid op het Congres durft voorstellen. Maar neen! Spoedig daarop komt de boodschap van den President, en inderdaad, ook daar wordt in vollen ernst van den aankoop van Cuba gesproken.

{==146==} {>>pagina-aanduiding<<}

Het is eene lompheid, zooals ze in het dagelijksche leven van den ongemanierden parvenu tegenover den edelman kan voorkomen; maar van een staatsligchaam tegenover een anderen Staat is het vrij zonderling. Wat! de fiere Castiliaan, die zijne schulden wel niet betalen kan, maar desalniettemin de edelste edelman uit gansch Europa is, zal die dat eenige kleinood, hem gebleven uit de schoone dagen van roem, van magt en van rijkdom, zal hij dat verkoopen? En al deed hij het nog zoo gaarne, is het niet schreeuwend onfatsoenlijk, om hem dat maar zoo op eens ten aanhoore van de oude en de nieuwe wereld voor te stellen? Algemeen was dan ook de verontwaardiging der Madridsche grandes, en de gezant van Spanje te Washington heeft ronduit verklaard, dat als men weder de onbeschaamdheid had, om in het Congres over die zaak te spreken, hij onmiddellijk zijn paspoort zou vragen, om den transatlantischen koopman te leeren wat een edelman toekomt, al ware de degen en het gala-costuum, die hij van voorouderen geërfd heeft, zijn eenige rijkdom.
Geheel anders des Spanjaards verbasterd nakroost, de Mexicanen. Pas hooren zij dat daar geld geboden wordt voor land, of een der gouvernementen, die daar het bewind in handen hebben, zoekt naar een paar hoekjes land, die Mexico wel missen kan en biedt die den man van den dollar voor eenige millioenen aan. Om daarop te antwoorden is nu weêr de Americaan te trotsch, waarschijnlijk omdat hij met Mexico zijne eigen plannen heeft.


Nog eene landengte om door te snijden.

Het regt door zee is uit de mode, men wil nu regt door 't land. Het voorbeeld van den ouden Pers, die het schiereiland van den Athos tot een eiland maakte om den weg te verkorten, vindt eerst in onze tijden gereede navolging. Reeds heeft men geld bijeen, of zegt het te hebben, om de Africanen tot eilandbewoners te maken, en in het vooruitzigt dat America in tweeën gesplitst zal worden kibbelt men en diplomatiseert men reeds over het voorregt om den baas over dien weg te spelen. Maar dit is nog niet genoeg. Even als alle menschen die het druk hebben zich den tijd niet gunnen, om eerst het werk dat onder handen is af te maken eer zij

{==147==} {>>pagina-aanduiding<<}
aan iets nieuws beginnen, zoo zoekt onze rustelooze tijd weêr naar nieuwe landengten om door te snijden. En men heeft er weder eene gevonden.
Onbelangrijk is dat denkbeeld toch niet, ook voor den Nederlander niet. Het plan, dat nu onlangs ter sprake is gebragt, schijnt door den bekenden Engelschen gezant te Canton Sir john bowring ondersteund te worden. Het geldt hier het Maleische schiereiland, de zuidelijke spits van Achter-Indië, die den Engelschen, zoo zij van hunne Indië naar China willen gaan, noodzaakt om de straat van Malacca te passeren. Behalve dat dit altijd een geforceerde omweg is, is het Nederlandsch vaarwater, en de zelfstandige Engelschman vaart liever in eigen zee. Daarom alleen heeft hij in der tijd Singapore gesticht, om toch eenige magt in dat vaarwater te hebben.
Tans wil hij nog beter. Ten zuiden van het koninkrijk Siam is de smalle strook die de Indische Zee van de Chinesche scheidt het smalst op eene plaats, de landengte van Kraw genaamd. Daar wil men doorheen. De afstand is 50 Eng. (12½ geogr.) mijlen, en voor het grootste gedeelte kan men gebruik maken van eene rivier, zoodat men misschien maar een 12 Eng. mijlen zal hebben door te graven. Op die wijze zou men den afstand tusschen Calcutta en Canton 1175 mijlen verkorten, en, wat de Engelschman nog hooger schat, misschien een eigen weg hebben. - Men zegt dat het Eng. gouvernement reeds bevelen heeft gegeven tot het noodige onderzoek.
Of het er toe komen zal, weet ik niet, het schijnt niet onmogelijk, ofschoon de handelaren van Singapore er zich wel tegen verzetten zouden. De Times is er ook voor. Nu, voor ons is het misschien ook niet kwaad. Hoe minder de Engelschen in onze wateren te maken hebben, hoe minder zij ze troebel zullen maken.


Ook de Duitschers!

Dat Albions zonen aan Nederland zijne rijke en rijkmakende bezittingen in den Indischen Archipel misgunnen, hebben wij nu eenmaal bij ondervinding maar al te duidelijk geleerd; het is de oude Davidszonde met het ooilammetje. Zelfs dat Frankrijk eene predispositie tot dezelfde kwaal heeft, laat zich verklaren, het heeft schepen genoeg, om coloniën te bezitten, en geene coloniën genoeg, om zijne vloot te gebruiken.

{==148==} {>>pagina-aanduiding<<}

Maar de Duitschers, die weinig meer scheepscanonnen hebben, dan zij couranten lezen; die in Indië toch geen bier zouden kunnen drinken, - dat die ook mede zingen in het lied der afgunst, en, bij eigen onmagt om ons in die wateren afbreuk te doen, juichen in hetgeen anderen ons berokkenen, - wat zal men daarvan zeggen?
En toch, rustig zittende bij de thee en achter een tijdschrift, in het minst niet geneigd, om mij kwaad te maken, moest ik mij onlangs ergeren over eene ontboezeming, die van zulken coloniënnaijver getuigde in een Duitsch Tijdschrift, Das Ausland. Een opstelletje over ‘De vorderingen der Hollanders op Sumatra in de laatste 40 jaren’, trok daar mijne aandacht. Ik wilde eens zien, wat de man - misschien een coloniaal, die in der tijd zijn Duitsche lijf en ziel voor Hollandsch handgeld gaarne verhuurde om thans van het verdiende in onze Oost met zijne lieben Freunde te genieten, - wat zulk een der Germaniërs van ons doen en drijven op Sumatra verkondigde. Nu, een sommair overzigt van de belangrijke vorderingen door ons Gouvernement op Sumatra's Westkust gemaakt, las ik en vond de feiten niet al te onnaauwkeurig. Maar de gezindheid jegens de Hollanders, die er in doorstraalde, verwonderde mij. Alsof wij het al heel erg maakten worden de Hollanders voorgesteld als veroveringszuchtig en zelfs trouweloos jegens Maleijers niet alleen, maar ook andere Europeanen. En dat wel ons Indische gouvernemement, dat alleen op den Nederlander gebeten is, maar alle vreemde vlaggen en vreemde gelukzoekers zoo lieftallig begunstigt!
Onder anderen verhaalt onze Duitscher met blijkbaar welgevallen, ‘dat in de laatste jaren andere Europeanen (nicht Holländer) het vertrouwen van verscheiden inlandsche Maleische vorsten op Sumatra hebben weten te winnen.’ Dat de ‘magtige Sultan van Djambi’ zich aan het Nederlandsche oppergezag onttrokken heeft, en het zeker wel aan Britsche raadgevers te danken zal hebben, dat de Oran Wolanda (de Hollanders) hem tot nog toe niet hebben kunnen tuchtigen. Dat ook in het groote rijk van Atschin (N.-Oostel. uiteinde van Sumatra) Fransche en Engelsche invloed meer en meer veld wint, en het daardoor den Hollanders wel zeer bezwaarlijk zal vallen, om hunne heerschappij over gansch Sumatra uit te breiden.’ Eindelijk maakt hij de vernuftige opmerking, dat de Hollanders het daarom alleen tegen een dikwijls vier- of vijfmaal talrijker vijand hebben kunnen uithouden, omdat zij hier nog nooit granaten en kartouwen noch cavallerie tegenover zich zagen.
Des Duitschers vreugde over Djambi kan door de laatste berigten wel wat bedaren, en men zou hem kunnen vragen of Duitschland er dan zooveel bij winnen zou als Engelschman of Franschman een deel of het geheel van onze overzeesche bezitzittingen had. Maar al is Sumatra of Java de Duitsche Rijn niet, het Sie sollen ihn nicht haben... zouden ook wij op de lippen kunnen nemen, als bravades in een volkslied in onzen aard lagen.






{==149==} {>>pagina-aanduiding<<}

Mengelwerk.

De Chinezen in de verstrooijing.

Voor vele menschen behoort de Chinees, even als de eenhoorn, tot de fabelachtige dieren. Het groote mierennest aan gene zijde van den Chineschen muur schijnt hun toe zich ganschelijk te sluiten voor Europeesch verkeer, en de denkbeelden van Chineesch zijn voor hen één met die van afzondering en stilstand.
Wie echter eenigzins bekend is met toestanden en zaken van onze Overzeesche bezittingen, weet, dat dit verre van juist is. De grootste kwaal, het grootste gevaar, wat daar dreigt, is misschien juist de overvloed van deze indringers, die daar eene niet ongelijke, maar veel gewigtiger rol spelen, dan de Joden, over gansch Europa verstrooid. Sedert eeuwen hebben wij daar het Chinesche vraagstuk, dat niet minder zorg baart, dan het Italiaansche vraagstuk aan de Europesche kabinetten, en dat met de gewone voortvarendheid van het Indische gouvernement ten eeuwigen dage onafgedaan blijft.
Dat Chinesche vraagstuk begint echter in de laatste jaren meer en meer een algemeen, een wereldvraagstuk te worden. De quaestie der openstelling van China schijnt door de Chinezen zelf in omgekeerden zin opgevat te worden, als door de Europesche volken. Op alle pogingen der laatsten om tot die openstelling meer en meer te geraken, antwoordt China slechts door steeds talrijker driften zijner gele kinderen naar het buitenland te lozen, en thans is het niet bijna alleen de Indische Archipel waarheen zij verhuizen; naar verschillende punten des aardbols, overal heen waar wat te verdienen en te winnen valt, rigt zich die stroom.
Inderdaad in vele opzigten begint het halfrond onzer tegenvoeters gewigtig te worden voor de wereldgeschiedenis. Terwijl Hindostan reeds gedurende twee jaren de aandacht van gansch Europa gespannen houdt; terwijl Cochin-china eindelijk lang gekoesterde chimères van Frankrijk schijnt te zullen verwezenlijken; terwijl Japan behalve de Hollandsche ook Engelsche

{==150==} {>>pagina-aanduiding<<}
en andere consuls zal toelaten; terwijl Rusland van het Noordwesten op China aandringt, begint China aan zijn emigratiesysteem eene ontwikkeling te geven, die belangrijke toestanden kan doen geboren worden.
Hoe druk wij het dus ook hebben met te luisteren naar hetgeen wij dagelijks moeten hooren van nieuwe industriële waagstukken en oude politieke verwikkelingen en bedreigingen; - al gebeurt er in Europa en America ook reeds zoo veel, dat wij naauwelijks een tiende van alle belangrijke berigten nagaan kunnen, - wij worden wel genoodzaakt om ook op de toestanden te letten die zich langzamerhand in het verre Oosten ontwikkelen.
Reeds lang heeft de Chinees minder zwarigheid gemaakt om zelf naar vreemde landen over te gaan, dan om vreemdelingen in eigen land toe te laten. Doch tot voor kort geschiedde dit slechts naar enkele landen en als ter sluiks; het heette dat het Hemelsche rijk ook zijne uitgangen sloot, opdat zijne lieve kinderen zich niet daarbuiten in de landen der Barbaren verliezen zouden. Maar wet en werkelijkheid zijn ook in China niet altijd hetzelfde. Ongestoord ging de uitstrooming der overvloedige bevolking; uit China haren gang, en eindelijk is die zoo belangrijk geworden, dat het wel der moeite waard is voor de oogen der beschaafde wereld, om zich voor dat gewigtige verschijnsel te openen.
Vele omstandigheden hebben zich vereenigd, om aan de emigratie uit het Chinesche rijk in de laatste dagen eene geduchte uitbreiding te geven. Aan de eene zijde een langdurige en geduchte opstand in het rijk zelf, met zijn aanhang van verwoesting moord, brandschatting - wat wel het voornaamste doel, en hongersnood, wat wel het voornaamste resultaat schijnt - waardoor de toestand der lagere classen in het Hemelsche rijk alles behalve hemelsch moest worden. Ook zonder dat zou er overbevolking bestaan; maar nu was het zoo veel te meer noodig, dat de hongerende scharen naar buiten werk en brood gingen zoeken. Aan de andere zijde hebben Engelsche ruwheid, door Fransche vriendschap trouw geholpen, de Chinezen in het alternatief gebragt om te kiezen tusschen Europesche canonnen of Europesche barbaren. Van twee kwaden heeft de Neef der maan het geringste moeten kiezen, en het jongste verdrag van Peï-ho heeft het groote

{==151==} {>>pagina-aanduiding<<}
Mongoolsche klooster al weder iets meer toegankelijk gemaakt voor buitenlandsch verkeer, en het al weder iets meer bezwaarlijk gemaakt om de gegeven beloften dadelijk weder te verbreken.
Daaraan heeft zich nog eene omstandigheid gepaard, die even als op de geheele beschaafde wereld, zoo ook op China belangrijken invloed schijnt te zullen oefenen. Die zoekt die vindt, en zoo is het niet te verwonderen dat de menschheid, die altijd goud zoekt, eindelijk belangrijke vonden begint te doen. Met Californië is de wereld en veine gekomen, en spoedig daarna heeft men ook op de Australische en New-Caledonische goudbeddingen de hand gelegd.
En, hetzij dat de Chinees een ontzettend fijn gehoor heeft voor den klank des gouds, hetzij omdat zijne afzondering niet zoo erg is als men zich wel voorstelde, bijna even spoedig als America en Europa had China het schuim zijner bevolking naar de placers afgezonden. Zij kwamen niet bij honderdmaar bij duizendtallen. En wat nu te doen? Hen wegjagen, de lastige, vuile indringers? Maar men kon ze toch ook zoo goed gebruiken, en ze waren zoo onderdanig en gedwee, zoo kneedbaar als was en mest. Men duldt ze dus. Maar nu men begint te zien, dat hoe meer Chinezen men heeft, men er des te meer heeft te verwachten, nu begint die verbazende toevloed toch niet alleen lastig, maar ook onrustbarend te worden.
Meer dan alle andere volken hebben de Nederlanders er belang bij, om een naauwlettend oog te houden op de quaestie dezer Chinesche emigratie; meer dan alle anderen hebben wij ze leeren kennen in onze O.-Indische bezittingen, het eerste punt, waarnaar hun schuinsche, begeerige oog zich gerigt heeft. Waar Engelschman en Americaan nog vooreerst niet bang behoeven te zijn, dat deze ongenoode gasten hunner magt over het hoofd zullen groeijen, mag de Nederlander, zooveel geringer in aantal, wel eens ernstig over deze mogelijkheid gaan nadenken. Waar de eersten hen nog niet anders hebben gezien, dan in de lage kruipende houding die hun eigen is, zoolang zij de zwaksten zijn, hebben wij op Borneo geleerd, waartoe zij in staat zijn, zoo zij eens de sterksten werden.
Welke echter de mogelijke gevolgen zullen zijn van het meer en meer wegvallen der slagboomen tusschen het Mon-
{==152==} {>>pagina-aanduiding<<}
goolsche en het Caucasische ras, is onmogelijk thans te bepalen. Maar zeker is het, dat het oogenblik gekomen schijnt te zijn, waarop de twee groote rassen, die eertijds aan de hellingen van de Himelaya en Altaï zich gescheiden hebben, het eene, het blanke ras, om de boorden van den Atlanticus te gaan bevolken, het andere, het gele ras, om aan den Stillen Oceaan onmetelijke rijken te stichten, thans tot elkander zullen naderen en door hunne vereeniging eene nieuwe periode der geschiedenis zullen openen. En om zich eenig denkbeeld te kunnen vormen van wat de toekomst in haren schoot verbergt, is het van het hoogste gewigt na te gaan welke eigenschappen, goede en kwade, ligchamelijke en geestelijke, de nieuwelingen aanbrengen, die voortaan bestemd schijnen te zijn, om in aanraking met ons te leven en op het wereldtooneel op te treden. Daartoe moet men hen volgen in de verschillende toestanden van hun nieuw bestaan, hen buiten hun land aan het werk zien, in de streken waarheen hunne emigraties zich rigten. Wij zullen dat doen aan de hand van den Franschman alfred jacobs, die, naar aanleiding van eenige der jongste geschriften en documenten over Californië en Australië, de Revue des deux Mondes des vorigen jaars met een artikel hierover versierd heeft. Voor zoo ver echter hun optreden in de Nederlandsche coloniën betreft, zullen wij het moeten aanvullen; waartoe onder anderen het verdienstelijke werk van Prof. p.j. veth over Borneo's Westerafdeeling en het ten vorigen jare verschenen ‘Montrado’ door w.a. van rees gereede bouwstof opleveren.
Deze emigraties zijn van tweederlei aard, in zoo verre zij van buitenaf zijn uitgelokt, of vrij en uit eigen beweging geschieden. In het eerste geval zijn de emigranten niet anders dan gehuurde werklieden, zoogenaamde koelies (coolies), voor rekening van de Europesche gouvernementen en particulieren aangeworven. In het andere handelen zij alleen volgens de wetten van eigen behoeften en eigen wil. Deze twee verschillende toestanden van hun verblijf buiten China moeten afzonderlijk in 't oog gevat worden, omdat zij zeer verschillende resultaten hebben; de eene gelukt slechts ten halve, is reeds op den achtergrond getreden en schijnt te zullen verdwijnen, terwijl de andere bloeit, zich ontwikkelt, en allergewigtigste, zegenrijke, maar misschien ook wel gevaarlijke gevolgen voor de toekomst voorspelt.


{==153==} {>>pagina-aanduiding<<}

I. De Chinesche Koelies.

De afschaffing van den slavenhandel had het oude coloniaalsysteem een zwaren slag toegebragt, en de Engelschen zelf waren de eersten, die hiervan te lijden hadden. De blanken, ongeschikt voor zwaren arbeid onder de keerkringszon, moesten, zoo zij hunne coloniën niet wilden verliezen, naar eene vervanging uitzien der arbeiders waarvan ze voortaan grootendeels verstoken waren. De Engelschen waren er eerst op uit om arbeiders te werven op de westkust van hunne Indië. Oorspronkelijk werd aan deze Indianen de naam van koelies gegeven, die later aan elke soort van arbeiders gegeven is, hetzij onder de Chinezen hetzij onder de negers aangeworven. De Franschen van het eiland La Réunion namen tot deze zelfde Indianen hunne toevlugt, alsmede tot de bewoners van Madagascar. Maar deze hulpbron, ofschoon voldoende voor de eilanden der Indische Zee, was niet rijk genoeg voor het uitgebreide coloniaalgebied der Engelschen. De Indianen weigerden om contracten aan te gaan voor te ver verwijderde streken; ook zijn zij vrij lui en de Engelsche O.-I. compagnie vond weldra reden om zich tegen hunne aanwerving te verzetten. Men moest dus naar een ander middel omzien, en toen wendden de Engelschen hunne blikken naar China.
Engelsche agenten werden dus uitgezonden naar de digte bevolkingen van Fokien, Kwan-si en de andere provinciën van zuidoostelijk China. Van uit Hong-kong en de andere vijf Chinesche havens rigtten zich hunne oproepingen en beloften naar het binnenland. Aanvankelijk deden er zich weinig personen op: de Chinezen hadden de gewoonte nog niet, om den blik verder te rigten dan de grenzen van hun land, en de wetten die de emigratie verboden waren nog in volle kracht. Tegenwoordig bestaan die wetten nog wel, maar zij worden zonder schroom en moeite ontdoken. Daar echter enkele pogingen gelukt waren, meenden de Europeanen het middel gevonden te hebben, om hunne suiker- en katoenplantages weder op te werken; de Mandarijnen van Amoy en Canton, behoorlijk betaald, zagen het vertrek der ongelukkigen, waarvan de Chinesche steden overvloeiden, door de vingers; in het kort, de stoot was gegeven. Eenige Chinezen, na het verstrijken van hun engagement teruggekeerd, bragten de broodelooze en

{==154==} {>>pagina-aanduiding<<}
havelooze menigte in verrukking door het verhaal der rijkdommen en der ruime velden, die de vruchtbare akkers zonder bewoners besloegen. Een twaalftal jaren na 1840 ging dit zoo geregeld voort; de Chinezen lieten zich exporteren en werkten in de colonies en bewezen er eenige diensten. Cuba verzocht in 1847 van zijne Junta de vergunning om deze Aziatische colonisten in te voeren en bevond er zich zeer wel bij. Over het algemeen roemde men deze nieuwe koelies wegens hunne gedweeheid, matigheid en vatbaarheid.
Verschillende omstandigheden bragten weldra wijziging in dezen staat van zaken: na hunne arbeidzaamheid in dienst van anderen te hebben aangewend, begonnen de Chinezen te begrijpen, dat het voordeeliger zou zijn dit voor eigen rekening te doen. Velen wisten gedurende hun diensttijd, door zuinigheid en volharding, een vermogentje bijeen te scharrelen, en kozen het een of andere vrije beroep of gingen verhuizen naar de Philippijnsche eilanden. Bovendien hielden de planters zich niet altijd even trouw aan de gemaakte bepalingen: sommigen maakten geen verschil tusschen de negers, vroeger hun eigendom, en de Chinezen die niet anders dan huurlingen waren. Aan de andere zijde nam de handel in koelies nog meer toe, juist door de ontdekking der goudlanden, die anders de vrije emigratie meer in de hand werkte. Daardoor toch stroomden de Chinezen der zuidelijke districten naar de havenplaatsen, en wanneer zij de middelen niet meer hadden om als vrijen te emigreren, dan begonnen ze maar met het als koelies te doen.
Maar met de uitbreiding van den koeliehandel vermenigvuldigden zich ook de misbruiken. De Chinees werd als eene koopwaar behandeld, en de matrozen der schepen waarmeê ze vervoerd werden, hadden de liefhebberij om hem op alle mogelijke manieren in zijne zeden en gewoonten te krenken: met zijn lange staart, zijn gekke gezigt en zijne zotte gewoonten was Jan Chinees (John Chinaman) het doelwit van eeuwigdurende plagerijen. Wat was dat wezen met zijn gele gelaat en schuinsche oogen hun ook anders dan een artikel van handel, een wezen van mindere soort, ook niet veel beter dan een slaaf! Overgeleverd aan de schraapzucht der agenten en de ruwheid der zeelieden, kreeg de emigrant volstrekt niet wat hem beloofd was; de eenen eigenden zich een

{==155==} {>>pagina-aanduiding<<}
deel van zijn rantsoen rijst en thee toe, de anderen staken hem jammerlijk den gek aan. Zelfs zijn staart, het heiligste van zijn geheelen persoon, waaraan men niet raken mag zonder den vredelievendsten Chinees dol te maken, werd niet ontzien; de matrozen kenden geen grooter genot dan om er eenigen met de staarten aan elkander te binden en ze dan te laten rondsukkelen; somtijds ontzagen zij zich niet om ze af te snijden. John Chinaman verloor van tijd tot tijd zijne gewone bedaardheid en nam dan eene geduchte wraak. Onder de personen die in het wilde in de havens van Amoy en Shanghaï aangeworven waren, behoorden velen tot het uitvaagsel der bevolking, die voor moord en plundering niet terugdeinsden. Ook heeft men in de laatste jaren meer dan een verschrikkelijk tooneel hierbij zien plaats hebben.
Tegen het einde van 1853 was eene Engelsche bark, de Spartan, van Amoy naar Sydney onder zeil gegaan, met eene lading van 250 koelies. Zij hadden een contract aangegaan, volgens hetwelk elke Chinees zich verbond om den kapitein of elk ander persoon aan wie hij ze zou overdoen, voor vijf jaren te dienen als herder, pachter, dienaar of iets dergelijks, waartegen de kapitein van zijne zijde aan ieder een bepaald rantsoen van suiker, rijst, koorn, vleesch en thee had uit te keeren, tot 14 dagen na de aankomst in de colonie, wanneer het loon van 4 dollars per maand zou moeten aanvangen; bovendien had ieder 8 dollars handgeld ontvangen. De mannen waren gedurende den overtogt goed behandeld en hadden zooveel vrijheid genoten als de scheepsruimte toeliet. Alles ging goed gedurende de eerste acht dagen, maar de negende dag, toen de kapitein met den eersten stuurman midden onder de koelies stond en de manschappen achter op het schip waren, grepen de Chinezen eensklaps den bootsman aan en trachtten hem over boord te werpen. Deze wist hun te ontsnappen en vlugtte in het wand. De Chinezen gingen naar de hutten en haalden de bajonetten van de geweren, waarschijnlijk omdat zij die zelf niet wisten te gebruiken. Vele manschappen en ook de kapitein werden met mes- en bajonetsteken gewond, de tweede stuurman gedood. Ondertusschen echter begon de equipage, van den eersten schrik bekomen, zich zoo goed mogelijk te verdedigen; de geweren begonnen mede in het spel te komen, een twaalftal Chinezen werden doodgeschoten en

{==156==} {>>pagina-aanduiding<<}
in zee geworpen en de orde hersteld. De Spartan, begeleid door een Amerikaansch schip, dat toevallig ontmoet werd, zette koers naar Singapore en hier werd een gedeelte der Chinezen aan de regtbank overgeleverd.
Nog veel verschrikkelijker was de zaak van den Robert Browne. Dit Americaansche schip had den 20sten Maart 1852 Amoy verlaten met 400 koelies aan boord voor Cuba en Peru; op de hoogte der eilanden Loo-choo, tusschen Formosa en Japan, had men eenig ongenoegen onder de Chinezen bespeurd, dat echter nog niet gevaarlijk dreigde te zijn, toen op het onverwachtst dertig Chinezen den kapitein aanvielen, hem den hals afsneden en een aantal matrozen vermoorden. De tweede stuurman met eenige manschappen op het voordek gevlugt, begon een wanhopigen maar vergeefschen strijd. Slechts negen matrozen die in de kajuit eene schuilplaats hadden gezocht werden gespaard; de Chinezen bevalen hun met den dolk op de keel om het schip te sturen. Staande op de campagne gaf een Chinees van Amoy, die Engelsch sprak, met een revolver in de ééne en een vaandel in de andere hand, het signaal tot de plundering, en in weinige oogenblikken vertoonde het geheele schip een tooneel der afgrijselijkste wanorde. De scheepspapieren, de instrumenten, het huisraad van den kapitein, alles lag door elkander met rijst, scheepsbeschuit, gedroogde visch en al wat het schip bevatte; de Chinezen braken de chronometers, om te zien of het monteersel ook van goud was, anderen amuseerden zich met het kwik van de barometers in bolletjes over de planken te laten loopen; één had de medicijnkist opengebroken en, meenende daar eens zeer kostbare liqueuren ontdekt te hebben, sloeg hij den inhoud der flesschen met gesopte beschuit naar binnen; hij stierf dan ook weldra daarop. De zeekaarten, verscheurd en met bloed bevlekt, zwierven over het verdek en de Chinezen liepen heên en weêr met opgewonden gebaren en brulden allen te gelijk. Zij lieten naar een klein eilandje ten noorden van Formosa sturen en gingen met de booten aan land, terwijl er slechts 22 achterbleven om de negen matrozen te bewaken; maar ondertusschen begon
de landwind te waaijen en de Americanen kapten in stilte het anker; door belofte en bedreigingen wisten zij hunne wachters meester te worden, en gelukkig kwam een schip dat zij ontmoetten hun te hulp, zoodat zij de haven van Amoy konden

{==157==} {>>pagina-aanduiding<<}
bereiken. De reden of althans het voorwendsel tot den opstand was de slechte behandeling geweest, en vooral de krenking aan twee-honderd Chinezen door het afsnijden der staarten aangedaan.
Deze en vele dergelijke voorvallen maakten in America en Azië een geducht éclat. De dagbladen van Shanghaï, van Hongkong en de Vereenigde Staten trokken partij tegen den handel in koelies en declameerden tegen hetgeen zij een handel in gele, in Chinesche slaven noemden. Maar men had toch altijd behoefte aan werkvolk in de coloniën; bovendien was het transport der Chinezen, afgezien van zulke enkele bloedtooneelen, zeer winstgevend; het hield dus niet op. Men trachtte zooveel mogelijk dezen handel te regelen en de voorwaarden der engagementen te bepalen, die den Chinezen vele voordeelen voorspiegelden, als: vrijheid, om na anderhalf jaar terug te keeren, zoo de arbeid tegenvalt, vrijheid, om hunne vrouwen en kinderen mede te nemen, zorg voor een doctor en een tolk en dergelijke meer.
De Americanen echter die er nooit belang bij gehad hebben, om in eigen land koelies in te voeren (wel om ze voor rekening van anderen te transporteren), en die het eerst ingezien hebben, dat de werkzame Chinees een lastige concurrent kon worden, verklaarden zich sterk tegen den koeliehandel. Van 1853 tot 1857 vindt men deze quaestie in alle legislative documenten van het Washingtonsche congres besproken. In de hevigste termen werd de handel afgekeurd, en in 1856 verklaarde het gouvernement bij publieke acte er zich tegen, dat Americaansche burgers er op eenige wijze deel aan namen. Doch men kon niet anders doen dan de scheepskapiteins dringend verzoeken zich van den handel te onthouden; maar zoo gemakkelijk laat de Yankee eene winstgevende industrie niet varen.
De eenige verbetering echter die aangebragt werd, was dat men in de Chinesche havens wat naauwkeuriger toezag op de wervingen, en zich zooveel mogelijk trachtte te waarborgen, dat de Chinezen van hunne zijde althans het contract trouw nakwamen. Ook werden aan de scheepskapiteins de zorgvuldigste recommandaties gegeven, om elke reden tot ergernis en ongenoegen te vermijden. Doch ondanks deze en derge-
{==158==} {>>pagina-aanduiding<<}
lijke voorzorgen is het gebruik der koelies afgenomen, tot op het oogenblik, dat de oorlog te Canton er den laatsten slag aan heeft toegebragt. Geheel heeft het nog niet opgehouden: uit Amoy, Shanghaï, Hongkong zijn er nog wel uitgevoerd gedurende de vijandelijkheden tusschen het Hemelsche rijk en de westersche mogendheden, die zich tot Canton bepaalden; maar deze bron is geheel ontoereikend geworden. Van daar heeft in den laatsten tijd Frankrijk voor zijne colonie la Réunion werklieden gezocht in de zoogenaamd vrije negers van Africa's westkust. Ook dat systeem heeft geen geluk gehad; men weet wat daarover is voorgevallen (vergelijk het artikel ‘De Slavenhandel in vrije negers’ in No. I van dezen jaargang) en in Jan. dezes jaars is dat emigratiesysteem dan ook formeel afgeschaft. Maar als men het decreet leest, waarin dit aan den gouverneur van la Réunion wordt aangezegd, dan zal men kunnen opmerken, dat daar alleen opgenoemd worden de plaatsen van waar men voortaan niet meer zulke emigranten zal mogen aanvoeren. Op de eene of andere wijze zal men dus hetzelfde of iets dergelijks spoedig weder zien, tenzij men tot de koelies terugkeeren kan, die men van zelf door hunne meerdere ontwikkeling, toch altijd iets beter dan slaven zal moeten behandelen.
Engeland heeft er aan gedacht, om de overwonnen en gevangen Sepoys als arbeiders op de plantages te plaatsen, maar dit is eene bron, die altijd slechts een korten tijd zal vloeijen. Nog zijn er wel enkele Chinezen die zich aan den staat van koelie onderwerpen, maar zij zijn op verre na zoo werkzaam en ijverig niet als de Chinezen, die tegenwoordig voor eigen rekening emigreren. Dat is dan ook de vorm der Chinesche emigratie, die langzamerhand daarvoor in de plaats treedt. De koelieuitvoeren waren eigenlijk niet meer dan de oorspronkelijke vorm, die uitgangspunt en aanleiding geworden is tot de thans zich ontwikkelende vrije (werkelijk vrije) emigratie. Deze beide vormen zullen wel altijd in zekere mate nevens elkander bestaan, in zoo ver er altijd Chinezen gevonden zullen worden, die, eigen transport niet kunnende betalen, daarvoor den band van een koeliecontract wel willen aannemen; maar de laatste zal voortaan de voornaamste zijn en haar willen wij thans in hare ontwikkeling nagaan.



{==159==} {>>pagina-aanduiding<<}

II. De vrije Chinesche emigratie.

Hier komt in de eerste plaats in aanmerking de rol, die de Chinezen hebben gespeeld en nog spelen in den Indischen Archipel.
Het zijn eigenlijk niet de Europeanen of Hollanders, maar de Chinezen, die deze streken ontdekt hebben. Wanneer zij er zich eerst gevestigd hebben, doet niets ter zake en is ook onbekend; maar zeker is het, dat wij op Java en elders in den Ind. Archipel reeds de Chinezen onder de Javanen gevestigd vonden. Zij hadden er zich echter gevestigd als particulieren, niet van staatswege uitgezonden of ondersteund, en zoo leverden zij geen belangrijk bezwaar op voor de nederzetting der Nederlanders, enkele gevallen - men denke aan coxenga, die echter ook slechts als particulier optrad - uitgezonderd.
Integendeel wisten zij zich de overheersching der Nederlanders ten nutte te maken. Al spoedig werd de Chinees, wat hij nog is, eene soort van noodig, maar gevaarlijk tusschenpersoon tusschen den inlander en den Europeaan. Niemand beter dan hij geschikt, om pachten en tollen te innen en te doen valeren - natuurlijk juist omdat hij zoo goed de kunst verstaat, die men uitzuigen noemt, - om als administrateur of planter van het grondbezit voordeel te trekken, om door kleinhandel een vermogentje bijeen te brengen, om handwerken uit te oefenen, om zich, terwijl hij ten koste van den inlander leeft, bij hem onmisbaar te maken en zich in zijne gunst in te dringen.
De Chinees is een hoogst onaangenaam en lastig wezen. Gevaarlijk voor ons gouvernement omdat hij, hoeveel voordeel hij ook bij de overheersching des Nederlanders heeft, hem toch nooit goed gezind is. Herhaalde malen hebben wij opstanden der Chinezen ook op Java te onderdrukken gehad - zoo, om van vroegeren te zwijgen, in 1800 in Cheribon, 1832 in Krawang en 1832 te Batavia zelf -; bij opstand of oorlog met den inlander heeft de Chinees nooit vrijwillig onze zijde gekozen, maar wel, hetzij in het geheim hetzij enkele malen zelfs openbaar, zich bij hem tegen ons gevoegd. En toch zijn het vooral juist hunne knevelarijen die den inlander dikwijls

{==160==} {>>pagina-aanduiding<<}
verbitteren en als eene der redenen van den grooten opstand van 1825-30 beschouwd moeten worden.
In den oorlog is hij een niet te verachten vijand. Zijne constitutie is voor het climaat geschikt even goed als die des inlanders, maar hij overtreft dezen ver in spierkracht en sterkte. Dat het hem niet geheel aan moed ontbreekt, is op Borneo gebleken, en daarbij maakt zijne verbazende laagheid en trouweloosheid, dat men voortdurend tegen hem op zijne hoede moet zijn. - In de kunsten en bedrijven des vredes is hij een magtig mededinger. De Chinees weet wat hij wil: hij wil geld verdienen en rijk worden; hij weet hoe hij daartoe geraken moet: door onverdroten vlijt, door zich alles te getroosten, door geen list of laagheid te ontzien. Meestal komen zij zonder iets uit China over en werken als ezels; zij getroosten zich alle ontberingen en schikken zich in alle omstandigheden met eene gelatenheid, die tot laagheid wordt.
Die kunst, om zich in alles te schikken, daarin ligt de grootste kracht van den Chinees. Hij weet zich klein te maken en te kruipen als een worm, zoo hij, gelijk in Australië en Californië of aanvankelijk op Borneo, onder volkeren komt die hem niet lijden mogen of nog te magtig zijn. Dat het echter geene natuurlijke gedweeheid is, blijkt uit zijne uitdagende houding, zoodra hij begrijpt dat hij de overmagt heeft. Hij verlaat zijn geboorteland zonder vrouw en stelt zich op Java met eene Javaansche, op Borneo met eene leelijke Dayaksche tevreden; neemt er twee en meer zoo hij geld genoeg heeft, geene zoo hij het niet betalen kan, of gelijk de Heer van rees verhaalt, twee arme Chinezen onderhouden zamen ééne vrouw, baten en schaden eerlijk zamen deelende. Zijne list en oneerlijkheid in den handel is spreekwoordelijk. Wat mensch ter wereld zal tegen zulk een wezen concurreren? Zoo ziet men dan ook op Java Chinezen met ontzaggelijke vermogens, zooals zelden een Europeaan bijeen kan vergaderen; en zij geven voor landbezit geldsommen, die een Europeaan er moeijelijk voor geven kan. Ook hierin is eene der redenen gelegen dat men ze meent te moeten dulden: zonder hen zou landverkoop en landverhuring veel minder aan het gouvernement opbrengen.
Als handwerksman en daglooner heeft hij zich ook in onze O.-Indiën onmisbaar weten te maken. Wegens zijne uiterst

{==161==} {>>pagina-aanduiding<<}
geringe behoeften, kan hij zich met zeer weinig loon tevreden stellen, terwijl hij in handigheid en arbeidzaamheid ver boven den inlander uitmunt.
Het is eene eigenaardige, afgezonderde maatschappij, die de Chinezen in onze Indiën vormen. Ofschoon naar de verschillende plaatsen en hulpbronnen van bestaan weder gewijzigd - ook met mijnarbeid en landbouw houdt de Chinees zich bezig, hoewel kleinhandel en administratie zijn hoofdvak is - is het Chinesche karakter toch overal in de hoofdtrekken hetzelfde. In onze O.-Indiën hebben wij het bewijs, dat de Chinees van alle volkeren der aarde den meesten aanleg heeft om een coloniserend volk te worden. Hoofdzakelijk ligt de verklaring reeds hierin, dat hij zich altijd vermengt met den volkstam, waaronder hij zijn verblijf kiest. Zijne onbehagelijke vrouwen schijnt het Chinesche rijk nog niet te willen missen. Maar daardoor ontstaat een gemengd ras, dat volkomen de geschiktheid heeft, om te wonen en te bloeijen in het land waar het geboren wordt, en toch het Chinesche element krachtig genoeg bewaart, dat zij niet met de inlanders versmelten, maar altijd eene scherp afgebakende zelfstandigheid daartegenover bewaren. In hunne afzonderlijke Chinesche kampongs, waar zij vrij en ongehinderd aan hunnen lust tot opium en smerigheid kunnen botvieren en ongestoord hunne godsdienstplegtigheden en godsdienstfeesten kunnen vieren, doen zij denken aan de Joden in hunne afzonderlijke wijken in sommige Europesche streken. Gelijk wij zagen, menig Chinees komt tot vermogen en zet belangrijke ondernemingen op touw, en dan zijn zij genoeg aan elkander gehecht, dat hij altijd liefst met Chinesche arbeiders wil werken. Van daar komt er steeds nieuwe toevloed uit China, die als nietsbezittende arbeiders, hetzij men ze koelies wil noemen of niet, in het land komen, en het zeker niet verlaten voor dat zij een vermogentje verworven hebben, maar meestal hun nieuwe vaderland tot vaste verblijfplaats maken.
Om deze en vele andere redenen is het dan ook niet te verwonderen dat velen met ernst hunne waarschuwende stem hebben doen hooren, om de vermeerdering en de overmagt dezer indringers zooveel mogelijk te keer te gaan. Reeds van imhoff, polanen en engelhardt drongen op maatregelen van voorzorg aan, en ook de Engelschman raffles, gelijk ook de beroemde

{==162==} {>>pagina-aanduiding<<}
van hogendorp, verklaarden zich sterk tegen deze kwalijkgezinde parasiten. Maar tot nog toe heeft het niet of weinig mogen baten. Wel zijn door verschillende Resolutiën, van 1827 en nog drie keeren later, beperkingen gesteld op het invoeren der Chinesche nieuwelingen; maar krachtige maatregelen zijn niet genomen. Hoewel algemeen geklaagd wordt over de toenemende onbeschoftheid en zelfvertrouwende houding, die de Chinezen meer en meer beginnen aan te nemen; hoewel menigeen er een zeer dreigend gevaar in ziet, men laat de zaken drijven zooals ze gaan. Of het toe te schrijven zij aan vrees voor eene bevolking, die nu eenmaal zoo magtig is geworden, dat zij bijna tienmaal sterker is dan de Europesche (*), of dat men werkelijk gelooft, dat men ze niet missen kan, zoodat het nut dat men van hen heeft grooter zou zijn dan het gevaar, is moeijelijk te bepalen. Maar zeker is het, dat men tot nog toe niet dan halve maatregelen genomen heeft, om hun overmoed en overmagt te keer te gaan (†).
Op Borneo is men in de gelegenheid geweest te leeren wat de Chinezen zijn en wat men van hen te wachten heeft, zoo zij tot magt komen. Voor omtrent eene eeuw kwamen daar de eerste Chinesche emigranten op de reede van Sambas aan en smeekten met kromme ruggen en grijnzenden lach van een inlandschen Sultan, oemar ala moedin, die toen nog iets te zeggen had, de vergunning af om in zijn land te mogen wonen. Toen stelden zij zich tevreden met in stilte de goudgronden te exploiteren; maar hoe beter zij hierin slaagden des te meer nieuwelingen kwamen er gaandeweg van China aanzeilen. Een tijdlang ging alles goed en de inlandsche vorst kon zich niet anders dan verheugen over de aanwinst van nijvere, uiterst onderdanige onderdanen, die, met zijne eigene Dayakkers door huwelijken verbonden, beloofden weldra inheemsch te zullen zijn. Totdat de Chinezen, begrijpende dat zij nu magtig genoeg waren, op een groot feest al wat zij konden van Dayakkers

{==163==} {>>pagina-aanduiding<<}
en Maleijers verraderlijk vermoordden, en sedert van kruipende onderdanen, meêdoogenlooze heerschers werden.
De Maleische vorsten waren niet opgewassen tegen de steeds vermeerderende Chinesche volkplanters, wier juk in de laatste helft der vorige eeuw zwaar op de Dayaksche en Maleische bevolking drukte. Eindelijk werd door Sultan aboe-bakartadjoedin in 1818 de hulp van het Nederlandsche gouvernement ingeroepen, en van dien tijd dagteekenen onze worstelingen met de Borneosche Chinezen. Èn de weinige veerkracht, waarmede het Indische gouvernement toen vooral in de zoogenaamde Buitenbezittingen optrad, èn de herhaalde trouweloosheid der Chinezen, èn andere omstandigheden, zooals de oorlog van 1825-30 op Java zelf, waren oorzaak, dat zij langen tijd den spot dreven met de Hollandsche magt en van 1825-30 een onafhankelijken staat uitmaakten. In kleine republieken, Tongsies, verdeeld, die alleen van eigen verdeeldheid te lijden hadden, bleven zij in het ongestoorde bezit der goudmijnen en verrijkten zich ten koste der zwaar gedrukte Dayakkers. Eindelijk werd de groote expeditie onder luit.-kolonel a.j. andresen naar Montrado (het door de Chinezen bezette deel van Borneo) afgezonden (in 1854), die na een uiterst zwaren oorlog de volkomen onderwerping der Chinezen ten gevolge had.
En zoo is het onnatuurlijke gezag dier Chinesche vreemdelingen, die den dwingeland speelden over den inlander, gefnuikt. Men verzekert ons dat Borneo's westkust, in den korten tijd dat het weder onder ons bestuur is, ganschelijk onkenbaar is geworden. Nu de onbeschaafde maar goede Dayakker, onder bescherming van ons bestuur, zich vrijelijk begint te ontwikkelen; nu de Chinees, in band en toom gehouden, alleen zijne arbeidzaamheid en nijverheid ten toon kan spreiden; nu orde en regt voor onrust en dwingelandij in de plaats zijn getreden, - nu begint Borneo's rijke bodem schoone vruchten voor de toekomst te beloven.
En wie nù de Chinezen aldaar ziet, en zich niet ergert aan hunne vuilheid, aan hunne voorliefde en gemeenzaamheid met zwijnen, aan hunne walgelijke communiteitsbegrippen over huwelijk en echtelijke trouw, aan hunne oneerbiedige en materialistische godsdienst, aan hunne Chinezerij en afzetterij in den handel, aan hun dierlijk en zinnelijk leven in een woord, -

{==164==} {>>pagina-aanduiding<<}
die zou al geneigd zijn, om het Nederlandsche gouvernement geluk te wenschen met deze nijvere en ach! zoo gedweeë onderdanen.
Maar te vertrouwen zijn zij nooit, en het is te hopen, dat het Indische gouvernement, dat nu proef genoeg van China's kinderen gehad heeft, het beste middel zal aanwenden om hen lief en deugdzaam te houden, - eene genoegzame militaire magt, òf in de nabijheid, òf gereed om hen dadelijk te komen bezoeken.
Doch het wordt tijd, dat wij de Chinezen hun debut zien doen ook in andere streken en werelddeelen.
Het nieuws van de goudontdekkingen in Californië woei even spoedig over den Stillen Oceaan als over den Atlanticus. De Chinezen die naar de Europesche havensteden van China bijeengestroomd waren, hetzij om een engagement als koelies te krijgen, hetzij om eene gelegenheid te vinden om naar Borneo over te steken, rigtten thans hunne blikken naar die streken waar zich zulk een schoon veld voor hunne werkzaamheid opende. Reeds in 1850, een jaar na de ontdekking der mijnen, was er een genoegzaam aantal in Californië aanwezig, dat zij en corps konden deelnemen aan de begrafenis van den president taylor en een adres indienden om het aandeel, door hen aan deze openbare rouwbetooning genomen, te verklaren. In de volgende jaren nam deze emigratie verbazend toe; ook voor een deel waren het koelies, op wier aanvoering enkele compagnieën zich toelegden, doch niet velen, daar de Americanen altijd grooten afkeer voor deze soort van arbeiders hadden, - dat wil zeggen, om ze zelf te gebruiken, niet om ze met groote winst voor rekening van anderen te transporteren. Trouwens, weldra begon men den vrijen Chinees even ongaarne te zien.
De aankomelingen onderscheidden zich van den aanvang af, door een bewonderenswaardigen geest van orde en gehechtheid aan hunne nationaliteit. Te midden van het nieuwe Babel, waar menschen van alle einden der aarde hunne begeerten en gewoonten kwamen vermengen, bleven de Chinezen altijd zonen van het Hemelsche rijk, en behielden hun bijzonder karakter. Zij trachtten volstrekt niet de afgezonderde positie te veranderen, waarin zij van zelf door hunne taal en zeden geplaatst waren; zij organiseerden hun arbeid onder elkander en bleven ook bij hunne uitspanningen afgezonderd. Overigens

{==165==} {>>pagina-aanduiding<<}
deden zij zich kennen als matig, geduldig, spaarzaam, arbeidzaam, tevreden met de geringste winst en voor geene bezwaren en moeiten terugdeinzende. In de mijnen verhuurden diegenen, die niets hadden om eene eigen exploitatie te ondernemen, zich voor het geringste loon: vier of vijf dollars per maand.
Ondanks, ja juist ten gevolge van die eigenschappen kregen de Americanen al spoedig een hartelijken afkeer tegen de Chinezen. ‘Men kon,’ zoo lieten zich de Californische dagbladen hooren, ‘John Chinaman, Jan Saffraankleur niet zien, nog minder dagelijks met hem in aanraking komen, zonder afkeer en walging.’ Hij is smerig en laf; zijne kleeding, kleur, gelaat en manieren - alles in hem is terugstootend. En toch was de arme john van alle vreemdelingen de eenige, die angstvallig het hoofdgeld betaalde aan de mijnwerkers opgelegd; hij was gemakkelijk en vredelievend van humeur; hij liet zich, als het de blanken in het hoofd kwam, uit de plaatsen die hij gekozen had gedwee weêr wegjagen, en verstoutte zich nooit, om naar de rijke beddingen die de anderen zich toeeigenden de hand uit te strekken. De Americanen moesten erkennen, dat hij over het algemeen rustig, ijverig, liefderijk en liefdadig jegens zijne landgenooten was; dat hij zich nooit aan dronkenschap overgaf, aan zijne nabestaanden gehecht en vol eerbied voor den ouderdom was, die, zegt hij, de wijsheid zelve is. Al wat hij vroeg was eene plaats, hoe klein en gering ook, om te werken en te leven en dan naar het land zijner vaderen weder te keeren. Aardig, dat hier en op Borneo en in Australië datzelfde bij de mijnwerkende Chinezen plaats vindt, terwijl in andere streken diegenen, die zich aan den handel wijden, eerder hun geboorteland schijnen te vergeten. Maar waar zij zich ook vestigen behouden zij hunne gewoonten en hunne taal, en brengen als 't ware China met zich mede.
Zoo echter al enkele Chinezen, na hun fortuintje gemaakt te hebben, weêr vertrokken, kwam er daartegen zulk een groot aantal nieuwen toestroomen, dat de Americanen bang begonnen te worden voor dien toevloed. In ééne maand van 1852 kwamen er tien-duizend aan en men vernam dat nog een gelijk aantal onderweg was, Als het zoo voortging, dan zou gansch Californië nog een Chineesch land worden. Men begon ongerust te worden en riep om maatregelen om paal en perk

{==166==} {>>pagina-aanduiding<<}
te stellen aan die Chinesche invasie. De president bigler stelde aan de wetgevende magt eene wet voor, om verdere emigratie te verbieden; maar zijn voorstel werd verworpen. Nu waren dan ook die Chinezen, hoe zorgwekkend misschien voor de toekomst, zeer bruikbaar voor het oogenblik: het was zoo gemakkelijk, om die menschen bij de hand te hebben, die voor nietig loon het geringste en vuilste werk deden! Men vergenoegde zich dus met ze te verachten, terwijl men er dienst van trok. De Chinesche colonie mogt leven en zich ontwikkelen in Californië naar haar eigen smaak. Tegenwoordig is zij vijftig- tot zestig-duizend zielen sterk en zij zou zeker nog veel talrijker wezen, zoo er geene afleiding gekomen was in Australië.
In San-Francisco zelf wonen eenige duizend Chinezen, voor zoo ver hunne verschillende beroepen het vereischen over de geheele stad verdeeld, maar anders meer bepaald in ééne wijk bijeenwonende, die Klein-China wordt genoemd. Daar woont een groot aantal rijke Chinezen, die de verschillende voortbrengselen van hun land in hunne winkels uitstallen. Over het algemeen zijn zij vriendelijk en slim en somtijds vrij beschaafd en niet al te kleingeestig. Velen spreken vlot Engelsch, de anderen hebben tolken. In 1854 hebben zij eene soort van beurs gebouwd, natuurlijk speciaal voor hunne landgenooten, en den 29sten April van dat jaar verscheen het eerste Nommer van een Chineesch dagblad, The Gold Hills News, een klein blad van 4 bladzijden. Gold Hills (de gouden heuvelen) is de naam, dien de Chinezen aan San-Francisco geven. De rijke kooplieden van Klein-China gaan zwierig gekleed; zij hebben maîtresses die zij onderhouden, hebben clubs, waar hunne landgenooten van minderen stand niet toegelaten worden, en zij veroorloven zich meer geraffineerde en intellectuële genoegens dan de massa.
In de stad zijn de arme Chinezen - verreweg het grootste getal - kruijers, bleekers of kleêrmakers; men ziet ze in menigte bij de putten en vijvers het linnen wasschen, of het met hunne kleine strijkijzers strijken. Dit publiek vindt zijne uitspanningen in de straten Dupont en Sacramento, in een aantal speelhuizen, die dag en nacht vol zijn. De kamers bevatten drie of vier tafels met banken; achter in elke kamer is een orkest van vijf of zes musicanten, die met hunne

{==167==} {>>pagina-aanduiding<<}
vreemdsoortige instrumenten de onwelluidendste toonen (voor niet Chinesche ooren) voortbrengen. Somtijds accompagneert een zanger met zijne schorre of schelle toonen. Men staat verbaasd, als men deze plaatsen van uitspanning binnentreedt, over het deftige en melancholieke voorkomen van deze Chinesche doordraaijers, en over hunne zonderlinge manier om zich te amuseren. Eene groote menigte koperen speelpenningen zijn over de tafel verstrooid, waarboven lantarens van gekleurd papier hangen te bungelen; de bankier met een lang, dun stokje gewapend roert en telt de penningen af, terwijl de spelers met begeerige oplettendheid al zijne bewegingen volgen, en van tijd tot tijd hunne schorre keelgeluiden doen hooren.
De weinige Chinesche vrouwen, die naar Californië verhuisd zijn, hebben voor haar deel de prostitutie als beroep gekozen. Tot 1851 kwamen er maar zeer weinige, want de wetten die de emigratie verbieden zijn met betrekking tot de vrouwen zeer streng. Langzamerhand, daar de voordeelen te groot waren, nam dit aantal echter belangrijk toe, ondanks de Chinezen zelf, die al hun best doen om ze in China te houden. Zij maken, schijnt wel, het gemeenste en meest schaamtelooze gedeelte der geheele bevolking van San-Francisco uit.
Behalve hunne speelhuizen hebben de Chinezen ook hunne schouwburgen; in 1852 kwam er een geregeld tooneelgezelschap uit Canton en vertoonde zuiver Chinesche stukken; reeds het volgende jaar werd er een tweede theater geopend. Ook hebben zij nog eene andere soort van uitspanning, die een zeker godsdienstig karakter heeft, en die twee malen in het jaar wederkeert, bij de lente en den herfst. Dan vormen zij processies en trekken in afzonderlijke lange treinen naar hun kerkhof, met banieren en muziek voorop. Op hunne groote vaandels ziet men vergulde draken, en zij dragen mede varkens- en gebraden geitenvleesch, wier geur, zeggen zij, aangenaam is aan hunne afgestorvenen. Zij steken dan klein vuurwerk af en branden cabalistische papierstrookjes, voeren vreemdsoortige dansen uit, en keeren in processie naar de stad terug, even als zij gekomen zijn, om te eten en zich te vermaken. Allen nemen aan deze nationale feesten deel. Er zijn echter vele Christenen onder hen en reeds is te San-Francisco zelf een zendelingspost georganiseerd. Anders zijn zij

{==168==} {>>pagina-aanduiding<<}
hardnekkig aan hunne vaderlandsche gebruiken gehecht, zooals onder anderen uit de volgende omstandigheid blijkt. - Den 26sten Mei 1856 kwam er in de haven van Hong-kong een schip binnen van Californië, met eene lading van - 300 lijken. De nabestaanden en vrienden van gestorven Chinezen hadden die laten opgraven en van Sis-kyiou en Mariposa naar San-Francisco transporteren, ze daar in lange kisten gepakt en vervolgens over zee laten vervoeren, opdat zij in het land hunner vaderen zouden mogen rusten. Om dezen vromen pligt te vervullen, hadden zij zich niet ontzien groote sommen uit te geven. Bij deze gelegenheid schreef de Daily California: ‘Californië is zonder weêrga in de exportatie van den Chinees; de grondstof die wij invoeren is de Chinees in onbewerkten staat, levend; en wij voeren hem gefabriceerd en gepakt, als lijk, weder uit.’
De heeren Chinezen hebben ook een eigenaardig eergevoel. Men ziet niet zelden, dat hij die zijne schulden niet betalen kan, zich om 't leven brengt; dan vereffent de dood zijne rekening. Zelfs bij vrouwen, die hare engagementen niet kunnen vervullen, schijnt het wel voor te komen, dat zij zich met opium vergiftigen. Er schijnen ook zekere geheime genootschappen en wetten onder hen te bestaan, die hen besturen en de schuldigen straffen. Als de Californische policie die dan zag mishandelen door hunne landgenooten, wilde zij tusschen beiden komen, maar meestal te vergeefs; de gestraften weigerden, hetzij uit vrees, hetzij uit gehoorzaamheid aan onderlinge overeenkomst, om van die tusschenkomst gebruik te maken. Men kan niet te weten komen, ten gevolge van welke wetten en regelen zij zoo handelen: de Chinezen hebben nooit anders dan leugens ten antwoord gegeven op hetgeen hen hieromtrent gevraagd werd. Ook moet men niet vergeten, dat zij zich bovendien geheel onderwerpen aan de wetten van den staat en de plaatselijke verordeningen, en zoo zij daar somtijds tegen zondigen, is het alleen uit onwetendheid.
Ten gevolge der vele en groote branden, die San-Francisco geteisterd hebben, zijn de houten huizen door steenen vervangen, en deze steenen zijn van China gehouwen en gereed over den Oceaan aangevoerd. De Chinesche wijk is echter geheel van hout gebouwd en vele huizen zelfs uit bouwstoffen, die afgewerkt uit China zijn aangevoerd en hier alleen in elkaâr

{==169==} {>>pagina-aanduiding<<}
gezet. De huizen zijn klein en slecht ingerigt, maar het is ongeloofelijk welk een aantal personen er in opeengepakt worden. Er zijn slechts zeer weinige Chinezen die de Europesche kleederdragt hebben aangenomen, de anderen behouden hun nationale costuum en langen staart. Aan dit zonderlinge uiterlijk en aan de groote bedrijvigheid, die er altijd heerscht, gelijk ook aan de gekleurd papieren lantarens heeft de Chische wijk zijne eigenaardige physionomie te danken.
In Australië hebben de dertig- of veertig-duizend Chinezen, in de verschillende gouddistricten verdeeld, insgelijks niets verloren van hun nationaal karakter. Melbourne heeft even als San-Francisco zijne Chinesche wijk. Sedert 1854 begon de emigratie, zonder Californië geheel te laten liggen, zich bij voorkeur naar Australië te rigten; zeker alleen omdat het digter bij is, want bij de Engelschen vonden zij niet beter onthaal dan bij de Americanen. Toen men ze ook hier in zoo groote massa's zag aankomen, nam de wetgevende magt maatregelen, om hen zoo mogelijk tegen te houden. Zij stelde een hoofdgeld van tien £ per Chinees, en bepaalde, dat geen schip meer dan één Chinees op elke vijf ton van zijn scheepslast mogt aanvoeren. Maar die bepaling was ligt te ontduiken. De schepen zetten hunne Chinezen aan andere havens of kustplaatsen af, die zich dan over land naar de colonie begaven. Daarbij leed tevens de handel van Melbourne, en zoo werd deze maatregel weêr opgeheven en alleen de eerste behouden. Maar de Chinezen betaalden het hoofdgeld en de emigratie ging er haren gang om, maandelijks duizende arbeiders aanbrengende, zoodat men op nieuw ongerust begon te worden. De dagbladen voeren uit tegen die overstrooming, die de blanken tusschen de Mongolen en Chinezen dreigde te doen wegzinken ‘als naalden tusschen het hooi.’ De kamer van koophandel hield eene buitengewone vergadering, om het Chinesche vraagstuk te behandelen en over de volgende punten te beraadslagen: - Geven de verdragen tusschen Engeland en China de vrijheid aan eene Engelsche colonie om de onderdanen van het Chinesche rijk uit te sluiten? - Heeft het gouvernement van Victoria het regt, om het verkeer tusschen zijne en de Chinesche havens te beperken? - Welke gevolgen zou eene uitsluiting der Chinezen kunnen hebben voor het leven en den eigendom der Engelsche onderdanen in China

{==170==} {>>pagina-aanduiding<<}
gevestigd? - en welke gevolgen voor den handel van Engeland en de Australische colonieën met China? - Welke maatregelen zonden genomen kunnen worden, om vrede en eendragt te stichten tusschen de Chinezen en de blanke colonisten?
Bij deze nieuwe gevaren begonnen ook de Chinezen ernstig ongerust te worden. Zij beraadslaagden onder elkander en droegen eindelijk aan een oud man op, om eene verdediging van hen op te stellen, die het volgende stuk te berde bragt.
‘Quang-chew, een nieuwe aankomeling, een man gezond van hoofd en hart, vijfde neef van den Mandarijn ta-quang-tsing-loo, die vele tuinen bij Macao bezit.’
‘Deugdzaam volk van het aanlokkelijke goudland! ik, eenige jaren ouder dan de meeste Chinezen, die op het gastvrije strand van uwe gele velden ontscheept zijn, en al dadelijk met allen eerbied de dankbaarheid en onderdanigheid willende betuigen, die ik in mijn hart heb, gelijk ook al mijne reisgenooten, zonder hen te vergeten die bescheidenlijk onderweg zijn; - ik, man van bezadigdheid en voorzigtigheid, bekwaam, om volgens het wijze voorschrift van cung-foo-t'see en lao-shang, eene zaak van beide zijden te bezien eer ik uitspraak doe, - ik kan geene woorden vinden, om mijne verwondering uit te drukken over de knoestige en ruwe bamboezen, die, volgens rapport van onzen tolk atchaï, de ruggen der emigranten uit het Hemelsche rijk, ons verre vaderland, bedreigen.’
‘De mensch staat bloot aan vele dwalingen en is omringd door vele donkerheden; hij moet zich gelaten onderwerpen. Hij moet geduldig en onderdanig zijn; alle goede wetten leeren dit, en de Chinezen eeren en gehoorzamen de wetten, omdat zij de schoonste bloemen en de schoonste vruchten zijn, die de hemel uit de wortelen der wijsheid getrokken heeft. Ook moet de mensch zich krommen als een boog voor gouverneuren en superieuren (!), want dezen zijn de wortelen zelf der wijsheid. Daarom wenschen wij met alle gebruikelijke ceremonieën te naderen en ons neêr te buiden voor den gouverneur van deze stad.’
‘Waarin toch hebben wij Chinezen, bescheidenlijk aangeland aan uwe overheerlijke kusten, gegronde reden tot uwen

{==171==} {>>pagina-aanduiding<<}
toorn gegeven? Dat wenschen wij allen te weten. Altijd heeft de mensch onderrigting noodig, en vooral wanneer hij in vreemd land komt. Onze tolk atchaï heeft ons teleurstelling willen sparen; atchaï is een braaf jong mensch, vroeger agent van houqua en mowqua, kooplieden in thee; maar hij kan uwe beraadslagingen verkeerd hebben verstaan en overgebragt. Dat is mijne opinie, en die van andere eerbiedwaardige mannen.’
‘Ik weet door de getuigenis van vele aanzienlijke personen van ons land, en heb ook de verzekering van anderen, die in Australië hebben geleefd en naar het Hemelsche rijk zijn wedergekeerd, dat niet alleen het Engelsche volk hier komt, maar ook dat van Indië, van Japan, van America en zelfs van Frankrijk en van elders; dat geen volk van eenig beschaafd land, waar de kunsten en nuttige werken beoefend worden volgens de wijsste en oudste voorschriften, uitgesloten wordt; maar dat zij integendeel allen van harte met beide handen worden opgenomen en met het spel van triangels en tam-tams worden ingehaald. Dus en dat in aanmerking genomen, kan ik, steller dezes, quang-chew, zeer nederig persoon, maar met eenig verstand, niet denken dat de gouverneur, die de weegschaal der wijsheid in de hand houdt, en zijne hooge en wijze raadslieden (zijne Mandarijnen van de oranjeschil) voor zouden stellen, dat alle natieën welkom zouden zijn, uitgezonderd de Chinesche. Ik beroep mij op u allen, verschillende volken van het aanlokkelijke goudland; zou dat geene handelwijze zijn tegen billijkheid en regt? De gedachte, dat wij op jammerlijke wijze teruggestuurd zouden worden, zonder kwaad gedaan te hebben, ofschoon onschuldig, ofschoon zuiver van eenige misdaad, vervult ons met angst.’
Verder treedt de Chinees in eene uitvoerige optelling van de verschillende soorten van handwerkslieden, die zich onder hen bevinden, en wijst eindelijk op het voordeel dat ook de landbouw van den arbeid der Chinezen trekken kan, en eindigt:
‘Indien deze rede eenigzins aannemelijk is, weet ik dat zij met een oplettend oor, het hoofd naar den eenen schouder geneigd, zal worden aangehoord. Ik wensch vurig, dat de gouverneur van deze Stad en van alle omringende steden een weinig zal gelieven na te denken over mijne woorden, in welke

{==172==} {>>pagina-aanduiding<<}
hoop wij, met diepe onderdanigheid des harten en met het gebruikelijke ceremoniëel, in stilte een gunstig “vermillioenkleurig” antwoord afwachten.’
Vervelend maar curieus is dit uitgewerkte stuk van dezen Chineschen cicero; het is Jan Saffraan op en top, in zijne kruipende laagheid en sluwe voorzigtigheid. Maar het trof doel: de Chinees won zijne zaak. De kamer van koophandel verklaarde, dat het haar voorkwam tegen den geest onzer eeuw te zijn, en ook strijdig met de belangen der colonie en de verdragen met China, om eenige wet aan te nemen, die den Chinezen den toegang tot Australië zou verbieden.
De goudstreken bleven dus geopend voor de werkzaamheid en de vlijt van die menigte menschen, die, door gebrek uit hun vaderland gedreven, aan de overige deelen der aarde arbeid en een weinig brood kwamen vragen. Maar even als in Californië, waren de Chinezen ook in Victoria het voorwerp van haat en afkeer. Zij mogten zich nog zoo nederig en klein houden, men bleef vooroordeel tegen hen koesteren. Vooral waren zij zeer lastig in de mijnen, waar men hen altijd uit den weg moest gaan, want zij gebruikten ontzettend veel water bij hunne goudwasschingen, en bovendien, het was in hunne nabijheid niet uit te houden van de morsigheid en den stank. Wel is waar veroorloofden zij zich niet eens, om nieuwe placers te exploiteren en vergenoegden zich met die welke door anderen verlaten waren; maar zoo doende sneden zij ook aan de colonisten de gelegenheid af, om zelf later naar zulk eene mijn terug te keeren. En bovendien, hoe spijtig was het, om den Chinees zijn fortuintje te zien maken en dikwijls eene rijke vondst te zien doen op eene plaats, die de blanke eerst had uitgegraven en als niets opleverende weêr verlaten had.
De vijandelijke gezindheid der beide rassen had veelvuldige twisten ten gevolge. Herhaaldelijk werden voor het gerigt zaken behandeld als b.v. de volgende. Een Engelschman en een Chinees komen beiden eene klagte indienen, en door hun driftig gekijf heeft de regter moeite om den draad van de zaak te vatten. John bull getuigt, dat hij, des avonds door de Chinesche wijk komende met een kameraad die een extratje geproefd had, is aangevallen door a'hin, door achin en nog een twaalftal anderen en dat zij met scheldwoorden en slagen zijn overladen, zoodat hun leven in gevaar was. Gelukkig

{==173==} {>>pagina-aanduiding<<}
had het extratje de vuisten van john bull niet van hare kracht beroofd, zoodat hij zijne tegenpartij op de vlugt heeft kunnen jagen. Toen de beurt aan John Chinaman komt om te getuigen, is het er eerst om te doen om hem den eed af te nemen, en dat is geene gemakkelijke zaak. Somtijds verzekert hij dat hij Christen is, maar als dat niet behoorlijk bewezen is, dan gaat men over tot de plegtige proef der gebroken vaas. Daar de Chinees verbazend zuinig is en de wet zegt, dat de mystische vaas door de pleitende partij geleverd moet worden, heeft John Chinaman zich voorzien van eene gebarsten vaas, een fragment of soms enkel een handvatsel, om de waarachtigheid van zijne getuigenis te waarborgen. Hij van zijne zijde verklaart, dat hij zonder reden is aangevallen terwijl hij stil voor zijne deur neêrgehurkt zat, en ruw is toegetakeld. De zaak is echter deze, dat de Chinees altijd op den dronken Europeaan zit te loeren, om, zoo hij hem in een afgelegen hoek kan lokken waar hij geene hulp kan krijgen, hem behoorlijk te slaan en te mishandelen. Op deze wijze wreekt hij zich over de beleedigingen en verachting, die hij altijd moet verduren.
Even als de Californische Chinezen hebben de Australische in gewoonten, feesten en maatschappelijke inrigtingen, geheel hun nationaal karakter bewaard. In Mei 1856 hebben zij even als gene een dagblad opgerigt, de Chinese Advertiser. In September daarop is het zoogenaamde Joss-House ingewijd; dit is een houten gebouw van twee verdiepingen, 70 voet lang en 35 breed, voor de uitoefening van hunne godsdienst bestemd. Dergelijke ondernemingen komen tot stand door middel van inschrijvingen en dan komt er altijd geld genoeg in. Pogingen door de protestantsche zendelingen gedaan, om zendingen op te rigten te Melbourne en Castlemaine zijn niet gelukt, zelfs die Chinezen die Christenen heeten behouden hunne grove bijgeloovigheden. Zoo b.v. zag men hen, bij de zon-eclips van 1856 in Australië, allen op koperen pannen en ketels slaan en trommelen, om den boozen geest weg te jagen, die de zon wilde opslikken. In de mijnen wordt op zondag niet gewerkt, en de Chinezen schikken zich hiernaar, hoe zeer het hun ook aan het hart gaat, om een dag te verliezen. Maar, zooals de zendelingen hoopten, naar de kerk gaan, al ware het maar uit verveling, dat doen zij niet; zij blijven in hunne

{==174==} {>>pagina-aanduiding<<}
tenten, brengen hunne huishoudelijke zaakjes in orde, scheren hun hoofd en vlechten hunne staarten.
Zij hebben bijna in het geheel geene vrouwen mede naar Australië gebragt. Volgens w. westgarth (*) is het uit geloofwaardige opgaven gebleken, dat er op dertig-duizend Chinezen maar 4 vrouwen waren. De gansche Chinesche bevolking wordt ook van de grootste onzedelijkheid beschuldigd. Slechts een klein aantal hebben andere vrouwen getrouwd.
Overigens is de toestand van den Chinees hier in vele opzigten dezelfde als in onze O.-Indiën. Behalve den mijnarbeid waarmede een groot deel zich bezig houdt, hebben de Chinezen zich den kleinhandel toegeëigend en leenen zich verder voor alle soort van zwaar en geminacht werk, waardoor zij aan de colonie groote diensten bewijzen. Daarom hebben zij dan ook, behalve het mindere volk en de matrozen, die hen als uit instinct mishandelen en verachten, onder de meer ontwikkelden, zoowel voorstanders als tegenstanders. De eersten willen ze toegelaten zien zonder eenige beperking, in naam der menschelijkheid en beschaving; de anderen vreezen hun al te grooten toevloed, zij zijn beducht voor hunne geduldige en volhardende vlijt, en men moet ook inderdaad erkennen, dat de concurrentie van de Chinezen eene der groote vraagstukken van de toekomst is.
Wat andere deelen der aarde betreft, reeds vóór de bovengenoemde meer belangrijke verhuizingen vond men de Chinezen zoo wat overal op het vasteland en op de eilanden van Azië. In Japan hebben zij nog iets grooter voorregten dan de Nederlanders; in Nagasaki hebben zij ook hunne afzonderlijke wijk, die ongeveer twee-honderd huizen of pakhuizen bevat en met een muur omsloten is. Echter hebben zij de vrijheid om overal door de stad rond te loopen, hoewel altijd onder begeleiding van policiebeambten en eene menigte spionnen. Ook betalen zij aan den gouverneur van Nagasaki eene vrij hooge schatting, onder de poëtische benaming van zilverbloem.
Even als Batavia heeft ook Singapore zijne Chinezen. Ook daar hebben zij dezelfde bedrijvigheid, en zij zijn in den korten tijd dat Singapore bestaat tot eene rijke en gewigtige

{==175==} {>>pagina-aanduiding<<}
colonie aangewassen. Zij bewonen de geheele linkerzijde van de haven en bovendien zijn de onderste verdiepingen der meeste huizen door Chinezen bewoond. Hunne woningen zijn meestal donkere en benaauwde krotten, waar een ongeloofelijk aantal levende wezens, mannen, vrouwen en kinderen door elkander krioelt - mierennesten gelijk, maar die er smerig en walgelijk uitzien.
In het koningrijk van Siam zijn, volgens de getuigenis van pallegoix, een zendeling, op eene bevolking van omtrent vijf millioen zielen, niet minder dan anderhalf millioen Chinezen. Wederom zijn het hier de nijverste bewoners des lands, alleen schijnen zij zich hier genoeg te huis te voelen om ook hunne dames mede te brengen, die even vlijtig zijn, en zich met het maken van fijne gebakken, het opkweeken van zijdewormen, mattenvlechten, weven, enz. bezig houden.
Op de Philippijnsche eilanden zijn de Spanjaarden niet meer dan wij in onze Oost-Indië vrij gebleven van de Chinesche invasie. Zij bloeijen en groeijen hier weinig minder dan op Java. Eene wijk van Manilla is vol van hunne kleine winkels, waar zij met zeer veel tact hunne veelsoortige koopwaren weten uit te stallen. De winkel van den Chinees is tevens zijne woning; daar wordt eene gansche familie opeengepakt, en des morgens, als om vijf ure de straatdeur van die nesten opengaat, stroomt er u een verpestende stank uit tegen. Velen hebben kantoren op al de verschillende eilanden, en de rijkste kooplieden hebben, alleen in de stad Manilla, een twaalftal winkels naast elkander liggen, waar zij tegen een gering loon een hunner arme landgenooten als bediende in plaatsen. Dit heeft het voordeel, dat als de kooper die den eenen winkel verlaat omdat de prijs hem te hoog is, in den anderen en overal dezelfde prijzen vindt, hij dan eindelijk maar besluit om te koopen. Sommige Chinezen doen belangrijke zaken met de voornaamste Engelsche kooplieden; er zijn er die voor 10 à 15000 dollars per maand inkoopen; zij hebben crediet, maar betalen ook stipt, op weinige uitzonderingen na. Als koelies zijn zij meestal aangekomen en keeren dikwijls rijk weêr naar China terug. Blijven doen zij dan nooit, daar het Spaansche gouvernement hen niet, zooals het onze, volle vrijheid laat.
In Chili, Peru, Brazilië en Nicaragua, overal vindt men

{==176==} {>>pagina-aanduiding<<}
ze weder, de langgestaarte zonen des Hemelschen rijks. Maar waartoe hen verder op hunne omzwervingen over de geheele aarde gevolgd? Overal zijn zij dezelfde: arbeidzaam, vlijtig volhardend, niets meer vragende dan te leven en geld te winnen en daartoe zich met alles vergenoegende en geene moeite ontziende. Het zijn menschelijke mieren, millioenen Joden, die over den aardbol worden uitgegoten en er dagelijks meer ruimte van innemen.

Zoo is dan China geopend, men kan zijne bewoneren niet meer verwijten, dat zij zich in een hoek der wereld terugtrekken; tusschen hen en ons is nu veelvuldige aanraking en de handeldrijvende volkeren hebben eindelijk het doel bereikt, waarnaar zoo lang gestreefd is. Maar nu mag de nijverheid van Birmingham en Manchester, van de geheele wereld, wel dubbel actief zijn. Al wordt ook het verdrag van Peï-ho niet in allen deele ten uitvoer gelegd, China komt tot ons; zijne bewoners storen zich niet meer aan hunne eeuwenheugende wetten van afzondering; te vergeefs zou hun versleten gouvernement ze terug willen houden. Zij treden in gemeenschap met de westersche volken, en de markt die zij voor ons openstellen is van drie- (of vier-) honderd-millioen menschen.
Al is het ook waar, dat de emigranten de armste kinderen van het Hemelsche rijk zijn, zal men niet waarschijnlijk dat handelsinstinct en dien geest van spaarzaamheid bij alle Chinezen vinden? Dit ras is tot op zekere hoogte zeer inventief en heeft bovendien in hooge mate de gave des gedulds. De reden van hunne minderheid in vergelijking met ons ligt voornamelijk hierin, dat het hun nog aan die dingen ontbreekt, die voor ons hulpmiddelen van volmaking zijn; maar het is te voorzien, dat, eenmaal met ons in aanraking, zij niet achter zullen blijven om van ons te leeren. Zal de Chinees, van nature een navolger, langen tijd noodig hebben, om het gebruik van den stoom te leeren en zich in handwerken te bekwamen? Het is niet waarschijnlijk. Dan zal die concurrentie, die zich tegenwoordig bijna alleen tot den mijnarbeid en den kleinhandel bepaalt, op grooter schaal werken, en misschien een belangrijk nadeel zijn voor de fabrieken, die het leven en de rijkdom der handeldrijvende volkeren zijn.

{==177==} {>>pagina-aanduiding<<}

De Chinezen schijnen door hun instinct gedreven te worden om den handel in te nemen, en geneigd om de makelaars en de werklieden van de geheele wereld te worden. Zoo zij eens tot in de steden van Europa kwamen, om de kleine industrieën uit te oefenen, zou men ze weren? En zoo men het evenmin, of nog minder, wil en kan doen als in Californië en in Australië, zullen ze dan niet onze mindere classen van hunne reeds zoo geringe hulpbronnen berooven? Dan zal de quaestie van het pauperismus nog zooveel te drukkender en gecompliceerder worden. Gelukkig, dat zij op Borneo, Celebes, Nieuw-Guinea, enz. nog ruime velden open vinden, alvorens ze genoodzaakt worden Europa zelf met hunne lastige tegenwoordigheid te vereeren!
Zeker, men behoeft geene groote vrees te koesteren dat de gemeenschap van het Caucasische ras met het Mongoolsche vooreerst in vermenging zal overgaan. Maar wat het zedelijke betreft, millioenen menschen komen niet dagelijks met elkander in aanraking zonder een zekeren ruilhandel van denkbeelden en gevoelens. En wat hebben dan de Chinezen, die veel van ons kunnen overnemen, ons daartegen te geven? Zij zijn volhardend, matig en arbeidzaam, hunne eenige aristocratie is die der kennis, ook is hunne godsdienst in theorie hoogst moreel. Maar hoogere en edele begrippen ontbreken hun ten eenenmale. Zij zijn in hart en nieren materialistisch, en nergens ter wereld is de onzedelijkheid zoo groot als bij Chinezen en Japanezen.
Hetgeen men dus vreezen moet is de opname in ons midden van die millioenen menschen, die geen anderen god kennen dan de menschelijke zaken, vooral in een tijdperk, dat ook in onze maatschappijen zoovelen, door hunne begeerlijkheden en onvatbaarheid voor geestelijke genietingen, reeds bij voorbaat de helpers schijnen te zullen worden van die materialistische rigting, waarmede zij de wereld bedreigen. Maar hier is het punt waar wij op moeten houden met ons in bespiegelingen over de onzekere toekomst te verdiepen.
Voor negen eeuwen, zegt men, riepen onze voorvaderen, ingesloten in den engen horizon die voor hen de wereld begrensde, toen zij het jaar duizend zagen naderen, vol angst uit: ‘de wereld zal vergaan!’ Wij willen niet hetzelfde doen. Tegen de nadering van het jaar twee-duizend, waarvan wij

{==178==} {>>pagina-aanduiding<<}
nog maar weinige geslachten gescheiden zijn, zien wij dat er groote dingen komen zullen; maar het werk der Voorzienigheid is niet afgeloopen, en evenmin als de physische wereld, zal de intellectuële vergaan.






Stoom tegen sneeuw.

Waar ergens in Oostenrijk, weet ik niet, en wie het mij verteld heeft doet er ook niet toe; maar gebeurd is het volgende spoorweg-avontuur en gelezen mag het wel worden.
‘Terug! terug! gaauw!’ roept de conducteur.
‘Terug!’ schreeuwen de stokers, en springen van hun post tot aan de knieën in de sneeuw, die zich als water rondom hen sluit, en, met kracht opgestuwd door den storm, spoedig in alle hoeken en reten rondom en onder de wagens vastvriest.
Langzaam en met moeite, als stenende door de inspanning, beweegt de zware machine zich rugwaarts.
De wielen zakken tot aan de assen in de sneeuw, die den voortgang belet, terwijl tevens de fijne vlokken, door de woede des winds als in stof herschapen, het gemaakte spoor dadelijk weder vullen.
Ondanks de driftige sneeuwwolken en den scherpen wind, worden de wagenvensters neêrgelaten, en angstige gezigten er uitgestoken; maar men ziet niets dan een eindeloos verschiet van vlekkeloos wit, welks oppervlakte onder den adem des winds trilt en golft als de baren der zee. Door dit sneeuwmoeras ploegen de wielen met moeite voort, terwijl de sneeuw zich elk oogenblik hooger rondom den ter naauwernood vorderenden trein verheft.
Eenige minuten schijnt het alsof de geboeide machine toch nog kracht genoeg zal hebben, om den trein uit de opgedreven sneeuw uit te trekken - ten minste in rugwaartsche rigting. Maar de stormachtige lucht is vervuld met dwarrelende vlokken, die onhoorbaar maar snel nedervallende, de machine al dieper en dieper begraven.
Reeds is de locomotief zelf bijna ondergesneeuwd, de zuigerstangen kruipen reeds langzamer op en neêr; nog een paar onregelmatige schokken en alles is stil. En, als ware het

{==179==} {>>pagina-aanduiding<<}
versterven van de kracht der machine voor den windgeest ten teeken, om met verdubbelde woede op zijn weêrloozen vijand aan te vallen, barst de storm met nieuwe woede los; en de digte wolken, nog drukkender over het desolate tooneel nederhangende, ontlasten zich in digte massa's, die gemeene zaak maken met de dwarrelende jagtsneeuw.
‘'t Is uit!’ zucht de conducteur.
‘'t Is uit!’ herhaalt de machinist, terwijl de stokers medestemmen in het treurlied. Door de vensters aan de beschutte zijde der wagens, komen de gezigten der passagiers voor den dag en interpelleren den ongelukkigen conducteur.
‘Waarom, in 's hemelsnaam, blijven wij hier staan midden in den storm?’
‘Omdat wij in de sneeuw vastzitten.’
‘Wanneer zullen wij te Ensfeld zijn?’
‘God weet het.’
‘Maar dan toch van daag?’
‘Mogelijk; maar mogelijk ook niet voor overmorgen.’
‘Goede hemel! Is er dan niets aan te doen?’
‘Waaraan, Mevrouw!’
‘Conducteur!’ roept een rijk heer. ‘Ik heb morgen eene comparitie in L., en ik heb er wel wat voor over, om er te komen.’
‘Geld kan vrij wat doen, mijnheer! maar niets tegen wind en sneeuw.’
Eindelijk verliest de geplaagde beambte mooi zijn geduld, en roept vrij knorrig uit:
‘Wat deksel meenen de heeren dan wel? Ziet gij niet hoe de storm woedt? Kunt gij geen geduld hebben in uwe digte, warme wagens, terwijl wij hier buiten in koude en sneeuw werken? Wij kunnen niet meer doen dan wij doen. Wij hebben alles geprobeerd om los te komen.’
Er wordt een krijgsraad belegd terwijl de arme drommels tot aan het midden in de witte golven staan en hunne hoofden op zijde houden, om hun rood gezwollen gezigt en tranende oogen tegen den snijdenden wind te beschermen. Er wordt een berigt door den signaal-telegraaf (daar de electrische telegraaf nog niet tot in dit deel van Duitschland was doorgedrongen) naar het naaste station afgezonden, om een locomotief langs het linkerspoor op te zenden, daar dit spoor

{==180==} {>>pagina-aanduiding<<}
meer vrij van sneeuw scheen te wezen dan dat waarop de trein stond.
De vurigste wenschen van de passagiers en het geheele gezelschap achtervolgden het berigt, zooals het langzaam door de figuren van den telegraaf gespeld werd, terwijl men hard twijfelde of het door de verduisterde lucht zigtbaar zoude zijn.
Ondertusschen werden de baanwachters naar het naaste dorp gezonden, om zooveel sleden en paarden, als zij vinden konden, bijeen te brengen en in allen haast te zenden. Het vuur van de machine wordt uitgedoofd en de noodige voorzorgen genomen, dat de buizen niet door den vorst zouden barsten.
Nadat dit alles gedaan was, verspreidde zich eene doodelijke stilte over den trein. De vensters zijn gesloten en de passagiers zitten stil, ingekooid in een halfschemer; want het licht van den korten winterdag dringt ter naauwernood door de bevrozen ruiten henen. De stokers kruipen in een coupé en alleen de wachter die bovenop zit, en de baanwachter, op post gezet om uit te kijken, zijn aan de aanvallen van den storm blootgesteld. Onvermoeid doen de demons van den storm hun best, om het lijk van den overleden trein te begraven; zij storten de crystallen vlokken van boven neêr; zij hoopen ze van beneden op; zij gieten hunne woede uit tegen de zware wagens totdat zij trillen, en alleen in de enkele tusschenpoozen van den storm hooren hunne bevende ingezetenen het jagen der bevroren sneeuw tegen dak en vensters.
Eindelijk, na twee uren van pijnlijk wachten, wordt er een zacht geklingel van klokjes op een afstand gehoord, dat de aankomst der sleden verkondigt. De stokers willen ze te gemoet gaan; maar de deuren van hun coupé zijn door de sneeuw versperd, en als zij er eindelijk uitkomen, zakken zij ter halver lengte in de sneeuw.
Niets dan twee kleine boerensleden, eene van welke slechts met een oud en vuil dekkleed voorzien is, waren in het dorp te vinden, en deze armzalige voertuigen worden tot op eenigen afstand van den sneeuwberg getrokken, daar men met de ellendige paarden niet verder durft gaan, uit vrees van er in te blijven steken. De stokers openen met moeite de portieren en deelen aan de reizigers mede, dat er nu eene gelegenheid is om naar het naast gelegen dorp te komen, en dat zoo iemand wil, hij er zich van kan bedienen. Maar het is duidelijk,

{==181==} {>>pagina-aanduiding<<}
dat de sleden niet meer dan tien personen kunnen bevatten, en bovendien is het zeer onzeker, of men, zoo men al in het dorp was, er wel weêr uit zou kunnen komen en zijne reis voortzetten. De passagiers steken hunne halzen uit de vensters, om de voertuigen in oogenschouw te nemen, die, met sneeuw overdekt, naauwelijks boven de omringende vlakte zigtbaar zijn. Dat gezigt is zeker niet uitlokkend, want na ze eene poos treurig aangestaard te hebben, schudden zij hun hoofd met eene wanhopige uitdrukking en trekken zich in hun schuilhoek terug. Drie verschrikte dames, die vast besloten zijn om tot elken prijs den ongelukkigen trein te verlaten, een overmoedig jongman, blijkbaar vol eerzucht om de rol van cavalier voor de jongste te spelen, en een oudachtig heer, zijn de eenige personen, die de akelige slede en het nog akeliger dorp boven den wegzinkenden trein verkiezen.
‘Maar, hemel beware! hoe zullen wij door die vreeselijke sneeuw komen?’ roepen op klagelijken toon moeder en tante uit, terwijl de dochter, die de onvermijdelijke ontknooping reeds voorziet, bloost totdat hare frissche roode kaken, reeds purper van koude, een nog donkerder tint krijgen. ‘Gij zult gedragen worden dames,’ zegt de conducteur, een lang, krachtig man, een gewezen militair. ‘Zeker, wij zullen u dragen,’ roept de cavalier met blijdschap uit, en zonder ontzag voor zijne gelakte laarsjes en dunnen pantalon, wipt hij uit den wagen in de sneeuw en zinkt weg tot aan zijn gouden horologieketting, die nog maar even zigtbaar blijft. Ondertusschen prikken de ijzige deelen kwaadaardig, als zoovele naalden, door zijne fraaije kleederen, zoodat zijne tanden klapperen en zijne knieën knikken, terwijl hij zijne armen uitstrekt, om de jonge jufvrouw op te vangen, die bedeesd in het portier staat en slechts eindelijk besluit om haar lieve persoontje aan de zorg van haren ridder toe te vertrouwen, nadat zij moeder en tante in de stevige armen van de wachters overgebragt ziet. Niet erg bemoedigd door den spottenden lach van de beambten, die er uitzien als noordsche beeren in hun pelzen kleed, neemt de avontuurlijke jongeling zijn schoonen last in de armen. Maar om tot aan het midden in de sneeuw te waden en bovendien vrij wat over de honderd pond schoonheid te torschen, is een heldenstuk, dat niet ieder reiziger bestaan kan. Wie

{==182==} {>>pagina-aanduiding<<}
kan het hem dus kwalijk nemen dat hij, in plaats van den athletischen conducteur te volgen, den kortst mogelijken weg naar de slede neemt; dat eene verraderlijke sloot van 6 voet diepte, die langs den spoorweg loopt, juist in zijn weg zou liggen, had hij nooit gedroomd. De toeschouwers zien het gevaar. Terwijl zij zich vermaken met het vooruitzigt van zijn ongeval en toch werkelijk bezorgd zijn over de gevolgen, roepen zij den hijgenden held na. Maar hunne stemmen kunnen den storm niet overschreeuwen, en plotseling zien zij, met eene mengeling van schrik en vermaak, den ridder en zijn last zonder geluid verdwijnen, als door een valluik op een tooneel, en de donzige sneeuw zich boven hen sluiten zonder een spoor van hen achter te laten. Met gesmoorde vloeken over zijne domheid en toch niet zonder eenige schuddingen van lagchen, banen de conducteur en stoker zich een weg naar de plaats des ongevals en terwijl de eerste de verschrikte schoone ontbolstert, als uit tallooze watten omhulsels, pakt de andere den snuivenden, half gestikten held bij zijne broek, delft den levend begravene weder op, schudt hem krachtig om hem van de sneeuw te bevrijden, en plaatst hem warmpjes tusschen twee van de dames in de slede. Nadat ook de oude heer op zijne beurt overgedragen was, zet de kleine caravaan zich in beweging en verdwijnt spoedig in de verduisterde lucht.
De uren kruipen voort, de conducteur permitteert de passagiers van de derde classe, om zich op de warme kussens van de wagens der tweede classe te bergen; ondertusschen neemt de korte winterdag de droevige tint aan van storm en avond. De moed van de passagiers zinkt lager en lager; de jagtsneeuw dringt door elke, zelfs de geringste opening en maakt hunne kleeding steeds vochtiger; de bevrozen olie wil niet branden; warmte ontvliedt de verstijfde leden; de luidruchtige grappen en het geforceerde lagchen over het ongeval die 's morgens nog gehoord werden, zijn in werkelijke klagten veranderd, en de onaangename toestand begint inderdaad een lijden te worden voor constituties, die aan geenerlei ontbering gewend zijn. Het treurige van de positie wordt nog vermeerderd door de ter neêrdrukkende uitwerking van de vallende duisternis, de eindelooze kale vlakte, die zich aan beide zijden uitstrekt zonder een huis of zelfs een boom om het uitzigt iets

{==183==} {>>pagina-aanduiding<<}
te verlevendigen, den woedenden storm en het gevoel van volslagen hulpeloosheid tegen de opgewekte woede der elementen. Menigeen schrikt met angst terug op het denkbeeld van alzoo den langen winternacht door te brengen, en hoopt naauwelijks nog het aanbreken van den nieuwen dag te zullen zien. De conducteur, wiens geduld op zware proef wordt gesteld, kloutert van wagen tot wagen, dient comfort toe, zoo goed hij kan en verklaart dat het mogelijk is, dat een andere trein gezonden wordt langs het andere spoor, maar dat men ondertusschen niets anders kan doen, dan wachten, wachten, wachten!
Te midden van de algemeene en steeds toenemende duisternis, wordt er in eene kleine tusschenpoozing van den storm een schreeuw gehoord die als een triumphkreet klinkt: ‘Een licht, een signaal!’ - Vlug als de gedachte zwaait de conducteur zich bovenop een wagen en kijkt met gespannen aandacht naar het donkerroode licht, dat in de verte door de duisternis flikkert. Dan verdwijnt het, dan komt het weêr in 't gezigt, maar het wordt steeds helderder. Ten laatste, o vreugde! verdwijnt het niet meer; het schijnt helder en krachtig vooruit, en lost zich langzamerhand op in drie roode punten. ‘Het is geen signaal!’ roept de conducteur opgewonden uit, ‘het is de locomotief zelf en daarachter zijn de drie lantarens!’
Dit berigt giet nieuw leven in passagiers en personeel. De vensters worden opengesmeten en vertoonen spoedig een aantal ingespannen gezigten, die naar de drie gloeijende punten uitzien, die door de dwarrelende sneeuw henen glinsteren en snel vooruit komen. Weldra zijn de verlichte vensters van de wagens zigtbaar en zij wekken een onbeschrijfelijk gevoel van verlossing in de gemoederen der belegerde reizigers op. Nu zijn zij tot op een honderd ellen genaderd! Door den levenloozen sneltrein worden er signalen gegeven aan den reddingstrein; deze antwoordt met zijn schel en gerekt fluiten, dat nu in de ooren der passagiers klinkt als een vreugdegezang, en spoedig ziet men den statigen redder majestueus langs het andere spoor naderen.
Met vluggen draf komt hij aan, zijne magtige machine werkt zich met gestadige en onwederstandelijke kracht vooruit, en van uit hare ingewanden vertoont zich een helle gloed, die het

{==184==} {>>pagina-aanduiding<<}
geheel in eene lichtwolk plaatst en er het voorkomen aan geeft van een monster, vuur- en rookwolken uitblazende. De flikkerende lampen van voren werpen een wijden trillenden lichtschijn op de vlekkelooze sneeuwvlakte, waarover zij voortschuiven, en laten de zware sneeuwstuwers zien, waarmede de machine gewapend is.
Zij is aan den rand van den sneeuwberg, maar geen oogenblik ophoudende glijdt zij voort, terwijl de sneeuwstuwers, vooruitgedrongen door eene kracht van 300 paarden, zich in de massa sneeuw als begraven. De uitwerking is ontzagwekkend. Als opgejaagd stof, dwarrelen de vlokkige sneeuwdeelen in digte wolken omhoog, die door den gloed van den oven worden verlicht en gekleurd en dan sissende en stroomende op de heete machine vallen, die niet ophoudt in zijn statigen gang, totdat de reddingstrein, overal gloeijende van leven en kracht en hijgende van edele inspanning, trotsch naast zijn hulpeloozen broeder staat.
Met hunne heldere lantarens in de hand, wippen een aantal gebaarde personen van de machine af en smijten in alle haast de portieren open. ‘Gaauw, gaauw!’ - roepen zij van alle kanten - ‘er is geen oogenblik te verliezen, of wij sneeuwen zelf in!’ Deze keer wordt er niet geaarzeld; badende en zwemmende door de sneeuw, strompelende en weêr opstaande zoekt ieder zoo goed en zoo kwaad hij kan zich te bergen in de vrolijk verlichte wagens, terwijl de conducteur naar de deur van een wagen der eerste classe van den overleden trein gaat, waaruit gedurende den geheelen dag geene beweging of geluid gekomen is. Terwijl hij de deur opent treft een vreemd schouwspel zijn blik en dringt eene verleidelijke geur zijne neusgaten binnen. Vier Engelschen zijn met alle aandacht over iets heengebogen, als in aanbidding van een heilig altaar. Op den vloer van den wagen, waarvan het karpet is opgenomen, staat midden in - eene beefsteak-machine met eene capitale spiritus-lamp er onder; sneedjes ham liggen daarop te braden, lekkere broodjes liggen opgestapeld klaar; een theeketel zingt vlijtig voort, en drie van deze geroutineerde reizigers hebben glazen met dampenden punch in de handen, terwijl de vierde juist bezig is, om den ketel met sneeuw te vullen.

{==185==} {>>pagina-aanduiding<<}

‘Wel, oudje! wat moet je hier?’ - ‘Een glas grog hebben, om je ouden neus te warmen?’ - ‘Doe de deur digt en ga heen, of je zult ons dood laten vriezen!’ zijn de verschillende exclamaties, die den indringer naar het hoofd worden geworpen, terwijl deze naauwelijks zijne gedachten genoeg bij elkaâr kan roepen, om de vrolijke reizigers te berigten, dat er een trein aangekomen is, om hen te verlossen.
‘Waar wilt ge ons heen brengen?’ vragen zij.
‘Terug naar N -.’
‘Wat! daar sliepen wij gisteren en slechter of duurder hôtel is er niet in het gansche gebied des Keizers. Wij zullen hier in den wagen blijven.’
‘Nu! ik waarschuw u, gij zult insneeuwen. Het kan wel tot morgen middag duren, eer gij ontzet wordt.’
‘Dat doet er niet toe; wij hebben het hier heel goed.’
‘Maar gij moogt geen spiritus-lamp branden in...’
‘Laat de dwaashoofden staan,’ fluistert de machinist hem in 't oor. ‘Ik zal op alle manieren hier wel moeten blijven, en misschien willen zij mij een hoekje in hun wagen afstaan, als ik de wacht voor hen houd, terwijl zij slapen.’
De conducteur lacht en laat de kleine onregelmatigheid passeren, op conditie, dat de heeren den machinist willen toestaan, om den wagen met hen te deelen.
‘Wel zeker; waarom niet? Laat je vriend maar binnenkomen.’ En de machinist, zijn bevrozen omhulsel zoo goed hij kan van zich afschuddende, sluipt voorzigtig naar binnen. ‘Hier, kerel, neem aan!’ - en zonder tegenstribbelen giet de conducteur een glas dampenden punch naar binnen. - ‘Maar, ik zeg u, gij moet ons licht laten.’
Dus wordt er eene lamp aangereikt, de deur weder gesloten en zij aan hun lot overgelaten. De reddingstrein laat een wild en lang afscheidsfluiten hooren, boort zich door de sneeuw terug en is weldra uit het gezigt. Den geheelen nacht huilt de storm voort, en de overladen wolken gieten hun vlokkigen last uit.

De sneltrein is letterlijk ingesneeuwd, niets is boven de oppervlakte zigtbaar, dan het dakhuisje van den uitkijker en een deel van den schoorsteen der locomotief. Het is middag

{==186==} {>>pagina-aanduiding<<}
den volgenden dag, eer men de taak aanvaarden kan van de opgedreven sneeuwmassa's weg te scheppen, onder opzigt van den conducteur, die, eindelijk zeer ongerust over de gevolgen van de logeer-permissie die hij gegeven heeft, aan het hoofd van een troep mannen ter verlossing aansnelt.
Eerst tegen den avond kunnen zij na de krachtigste inspanningen den rampzaligen wagen bereiken.
Het voorhoofd druipende van zweet, zoowel ten gevolge der hevige inspanning als van den angst, schept hij de sneeuw weg, rukt de deur open; maar geene dooden zijn er in dit moderne Pompeji verborgen. Een warme damp stroomt naar buiten in de koude lucht, de grogketel kookt voort en, in de hoeken van den wagen gedoken, liggen de krachtige gestalten en roode gezigten der gevangenen in diepe rust.
‘Wat doe je ons te storen?’ gaapt er een, terwijl hij zich slaapdronken overeind werkt.
‘Nog een glas grog hebben?’ stamelt een tweede.
‘Wij hebben een capitalen dut gedaan!’





De scheiding.


Eene vertelling naar het Engelsch van John Oxenford.

Voor u, kalme en geruste zielen, die met u zelven tevreden en aan de woeling en de botsingen der wereld onttogen, met welgevallen u hult in uwe innerlijke zelfvoldoening, voor u is dit verhaal niet geschreven. Het is veeleer bestemd voor die kranke en lijdende gemoederen, die niet alleen worstelen met de wereld buiten hen, maar wier zieleleven in aanhoudenden strijd is met eigene hartstogten en neigingen, en die de opene kampplaats slechts verlaten, om in hun binnenste een nog heviger strijd te voeren. Zij alleen zullen de kwellingen die ridder almanzor moest verduren, kunnen beseffen.
De Koning van Granada had eene dochter, zamora geheeten, eene maagd omtrent wier schoonheid, hoe zonderling dit klinken moge, de meest uiteenloopende gevoelens werden gekoesterd. En waarlijk, wanneer zij met kieschen smaak gekleed was, wanneer de glimlach der welwillendheid haar

{==187==} {>>pagina-aanduiding<<}
gelaat opluisterde en leven bijzette; maar vooral wanneer de verbeeldingskracht harer bewonderaars, door het overmatig gebruik van den verboden drank in sterke spanning was, kon het niemand bevreemden, dat zij een toonbeeld van vrouwelijke bevalligheden werd genoemd. Doch wanneer onachtzaamheid aan haar toilet had voorgezeten, wanneer zij, met of zonder gegronde redenen, eenigzins ontstemd was (en dit gebeurde niet zelden), wanneer hare beschouwers nog de naweeën gevoelden der woeste brasserij van den vorigen avond, dan had dit alles eene ontzaggelijke wijziging èn in hare schoonheid, èn in het oordeel omtrent hare bekoorlijkheden ten gevolge. Menig ridder, die des avonds eene lans voor haar zou hebben gebroken, zijn leven met wellust voor haar zou hebben gewaagd, ja opgeofferd, deinsde des morgens terug van weêrzin, alleen op het denkbeeld haar zijne hulde te moeten brengen.
Doch zóó was het niet met den ridder almanzor, den uitverkoren minnaar der vorstelijke zamora gesteld. 't Zij de zon aan de oosterkimmen zich vertoonde, of in het westen onderdook, 't zij de prikkel tot lafenis en voedsel hem zijne menschelijkheid herinnerde, of eene zekere lastige spanning in hoofd en ingewanden hem de overdaad van den vorigen dag te binnen bragt, altijd zag hij in haar het schoonste, het aanminnigste wezen dat ooit dit tranendal tot een Eden herschiep. Hij hield zich ten stelligste overtuigd, dat, bijaldien de beruchte zuleika met slechts de helft van zamora's bekoorlijkheden ware begiftigd geweest, de kuische youssouf voor de verleiding zou zijn bezweken. - Het is overbodig te vermelden dat zamora met zulk een minnaar hoogst ingenomen was; immers, niet alle dagen vindt men een zoo teederen, zoo onwankelbaren bewonderaar; en, als een wijs en verstandig meisje, rekende zamora zich bovenmate gelukkig door zoo trouw en standvastig eene liefde.
Weldra zouden almanzor en zamora door de banden des huwelijks met elkander worden vereenigd, en ieder meende regt te hebben tot het vermoeden, dat de jeugdige en vurige minnaar zich als in den vierden hemel verplaatst zou rekenen. - En toch, iedereen bedroog zich. Want almanzor gaf in de laatste dagen vóór zijne echtvereeniging de meest gegronde redenen tot de verdenking, dat hij zich niet op het toppunt

{==188==} {>>pagina-aanduiding<<}
van aardsch geluk rekende. Nu eens doolde hij mijmerend en besluiteloos rond door de prachtige tuinen van het vorstelijke paleis; dan weder zonk hij op een eenzaam plekje moedeloos neder, en zong op smachtenden toon de hartroerendste klaagliederen. Het werd hun, die hem dan bij toeval beluisterden, regt jammerlijk te moede, vooral, omdat hij er nooit volkomen in slaagde om zijne luit juist en zuiver te stemmen. - Hij treurde in zijne zangen over een wezen, waarvan een wreed noodlot hem scheidde, dat hij vreesde nimmer te zullen wederzien, en dat hij als zijn tweede ik beminde. Te vergeefs trachtte men uit te vorschen wie die zoo vurig verlangde was; niemand kon zelfs van verre raden, wie hij daarmede zou kunnen bedoelen. De prinses zamora, door den vlijmenden dolk der jaloerschheid getroffen, was meer dan eens op het punt almanzor over het onderwerp dezer haar beleedigende jammerklagten te ondervragen. Hare maagdelijke fierheid echter, zoowel als de verzekering van hare voedsterzuster fatime, dat almanzor een slechts denkbeeldig wezen bedoelde, en alleen voor zijn eigen genoegen zong, deden haar zwijgen. Er bestond ook niet de minste reden, om de waarheid vooral van dit laatste gezegde maar eenigzins in twijfel te trekken; want het was ontegenzeggelijk, dat hij niet zong tot genoegen van iemand anders.
Eindelijk brak de dag der verloving aan, en almanzor sloeg, naar de gewoonte in de riddertijden, eene prachtige tent op, plaatste zich, van top tot teen gewapend, daarvoor, en verklaarde, dat hij op leven en dood uitdaagde elken ridder, die zou durven beweren dat eene andere dan almanzor's zamora de schoonste der schoonen was, die sedert eva op aarde verschenen.
Zamora liet van hare verhevene zitplaats, in zoet streelende onrust en in gespannen verwachting, hare oogen over het tournooiveld weiden, en de oude Koning, haar vader, knikte haar lagchend toe, tot in de ziel verblijd dat zijn aanstaande schoonzoon zich als zoo dapper een held deed kennen. Almanzor had alle mogelijke kans, van zelfs zonder strijd te zullen zegevieren; niet omdat er geen ridders waren wier schoonen zamora in bevalligheden verre overtroffen, en die almanzor zelven uit den zadel zouden hebben geligt; - maar

{==189==} {>>pagina-aanduiding<<}
zij herinnerden zich, dat zamora de dochter was van een vorst, die de te vreezen hebbelijkheid had, om degenen die niet met genoegzamen eerbied van hem of de zijnen spraken, een hoofd kleiner te maken.
Ondertusschen stapte almanzor moedig voor zijne tent heen en weder, nu eens zijne geliefde eene kushand toewerpende, dan weder zachtjes neurieënde, terwijl hij met onbestemde blikken iets scheen te zoeken; maar altijd er op bedacht zijne nieuwe als zilver schitterende wapenrusting op het voordeeligste te doen uitkomen. En waarlijk, zij was prachtig, even als zijn schild, waarop een tevreden lagchend gelaat was afgebeeld, en de leus ‘ik bewonder’ te lezen stond.
De zon was reeds sedert lang aan 't dalen, en nog had zich geen kampvechter doen aanmelden. De bijeengevloeide schare had reeds meer dan eens, met dof gemompel, blijken van onverholen ongeduld gegeven, toen op eens, terwijl niemand een tegenstander meer verwachtte, een in zwarte wapenrusting gehulde ridder verscheen, wiens schild een stuursch grijnzend gelaat vertoonde, met de woorden ‘ik minacht.’ Deze zwarte onbekende trad, met miskenning van alle ridderlijke vormen, stout weg tot vlak voor den vorstelijken zetel, en de hand aan zijn zwaard slaande, brulde hij den Koning toe: ‘Ik beweer, dat de prinses zamora het leelijkste wezen is, dat mijne oogen ooit aanschouwden, en ik noem haar vader een ouden dwaas, die geen knip voor zijn neus waard is.’
De indruk, dien dit korte staaltje van kiesche welsprekendheid maakte, is niet onder woorden te brengen. Zamora zeeg bewusteloos neder. De oude vorst bleef wel is waar zitten, maar verloor toch de overtuiging van zijn voortdurend bestaan, en hij zag niets meer dan kleine, schitterende lichtstipjes voor zijne benevelde oogen heen en weder dansen. Naauwelijks echter had hij zijne bezinning eenigzins teruggekregen, of zijne verbazing en toorn werden op nieuw gaande gemaakt; want hij zag zijn aanstaanden schoonzoon den onbeschaamden vreemden ridder, met de meeste hartelijkheid, in de armen snellen en broederlijk omhelzen. Eene gedachte, den bloeddorstigen caligula waardig, bliksemde hem door het geschokte brein; hij wilde hen in hunne omarming, te

{==190==} {>>pagina-aanduiding<<}
gelijker tijd, met één zwaardslag doen onthoofden. Gelukkig bedwong hij die opwellende wraakgierige begeerte reeds bij haar ontstaan. Gelukkig, zeg ik, want het bespaarde hem ten minste één geregtelijken moord, daar er geene minuut verliep of almanzor legde zijne verraderlijke vriendschap af, en viel den zwarten ridder met de grootste hevigheid en woede aan. Deze bleef niet in gebreke te toonen, dat hij vast besloten had de schitterendste bewijzen te zullen geven van zijne bijzondere geoefendheid in de behandeling van moordend wapentuig, eene geoefendheid, welke in die eeuwen het toppunt van alle menschelijke volkomenheid werd geacht. De vreeselijkste slagen, met moorddadige juistheid en bovenmenschelijke kracht toegebragt, werden met nog grooter behendigheid afgewend en met nog heviger slagen beantwoord; totdat eindelijk een wanhopige houw van almanzor den helm en schedel des zwarten ridders kloofde en hem zieltogend deed neêrtuimelen. Plotseling omhulde eene donkere wolk de beide strijders, en verborg ze voor aller oogen. Even spoedig echter trok die nevel weder op; doch de zwarte, gesneuvelde held was verdwenen, en almanzor stond alléén, kalm en bedaard, leunende op zijn van bloed nog druipend zwaard. Hij was echter niet geheel dezelfde; zijne wapenrusting had eene zigtbare verandering ondergaan; zij was niet meer zilverblank, maar met zwarte randen en figuren afgezet en versierd. - Van waar deze wijziging, wat was er van den vreemden ridder geworden? - Op het feestmaal, dat dien eigen avond ter eere des overwinnaars gevierd werd, gaf almanzor hiervan de volgende verklaring.
Eenige jaren geleden (het spreekt van zelf, lang eer ik de schoone zamora had leeren kennen en beminnen) raakte ik verliefd op zulima, de eenige dochter van den magtigen toovenaar albumazar. Deze hevige hartstogt had iets zoo zonderlings, zoo grilligs, dat ik dikwijls niet wist of ik zulima minde, dan wel haatte. Nu eens schitterden hare volkomenheden mij zoo zeer voor de oogen, dat ik er door verblind scheen en niets zag dan haar, en haar alléén; dan weder bespeurden mijne adelaarsblikken in zulima niets dan leemten, gebreken en terugstootende onbevalligheid. Het was mij onmogelijk een bepaald oordeel, of over hare schoonheid, of

{==191==} {>>pagina-aanduiding<<}
over mijne gevoelens omtrent haar te vormen. Ik was de rampzaligste, de ongelukkigste mensch ter wereld; ik wist niet wat ik eigenlijk verlangde. De gedachte haar te zullen moeten missen was mij eene marteling, de vrees haar te zullen bezitten was mij nog onverdragelijker. Mijn geest, in die knellende onzekerheid heen en weder geslingerd, leed onverduurbare smarten, alleen te vergelijken met de pijnen des misdadigers, wiens ledematen door wilde paarden worden vaneen gereten. Nergens vertoonde zich een rustpunt aan mijne zoekende blikken. Had ik zulima onvermengd kunnen beminnen, of volkomen onverschillig omtrent haar kunnen worden, ik zou mij onder de gelukkigsten der stervelingen geteld hebben. Ja, zij dwalen, die meenen dat een onvoldane wensch ons de grootste smart berokkent. Die kwelling is niet te vergelijken met het doodsbenaauwende eener onbestemde begeerte, met de worsteling van iemand die vurig iets wil, en die sidderend terugdeinst voor de uitvoering.
Eens riep de toovenaar albumazar mij bij zich in zijne werkplaats, en zeide: ‘Ik ken uw zieletoestand volkomen en verklaar u rondborstig, dat gij de echtgenoot mijner dochter niet worden kunt. Ik gevoel echter medelijden met u en wil pogen u van eene kwaal te genezen, die u anders welligt uw geheele leven bijblijft, en u het aanzijn voortdurend vergalt. Deze kwaal bestaat in de hebbelijkheid om de zaken eenzijdig en van hare goede zijde te beschouwen, welke neiging echter wordt opgewogen door eene even sterke zucht om ze tevens van haren duisteren kant te bezien; zoodat het u onmogelijk is om eenige keus te doen of eenig besluit te nemen. Ik wil u van die kwaal bevrijden. Mijne geneeswijze is wel wat forsch, ik beken het, maar dat mag u niet doen aarzelen.’ - Naauwelijks waren deze laatste woorden uitgesproken, of albumazar greep mij aan, en voor ik mij er tegen had kunnen verzetten, plofte hij mij in een groot retort neder, waaronder een knappend vuur helder brandde. Ik gevoelde eene allerzonderlingste gewaarwording; volstrekt geene ligchamelijke pijn, doch mijn geest spleet als ware het in tweeën; het was mij alsof ik aan twee dingen te gelijk kon denken. Eindelijk bespeurde ik duidelijk, dat ik mijn eigen ik aanstaarde; mijn beide ik's waren volkomen en ge-
{==192==} {>>pagina-aanduiding<<}
heel van elkander gescheiden. De eene helft, tevreden en opgeruimd lagchende, zweefde boven in het retort; de andere, somber droevig en morrend, lag onder in de kolf des scheikunstenaars, en zag met een norsch gelaat naar boven. - Toen de chemische bewerking geheel volbragt was, nam albumazar mij beiden uit den distilleertoestel, en mij, den eene aan zijne linker-, den andere aan zijne regterhand geplaatst hebbende, sprak hij mij beiden aldus aan:
‘Almanzor! de bestanddeelen waaruit uw karakter zamengesteld was, zijn nu in twee onderscheiden massa's verdeeld. Dat ieder uwer in tegenovergestelde rigting zich verwijdere. Weet, dat gij niet weder met elkander zult vereenigd worden, voor een strijd op leven en dood beslist hebbe, wie uwer de magtigste is. Wanneer dit eenmaal zal uitgemaakt zijn, dan eerst zult gij beiden een zamengesteld geheel vormen, en gelukkig wezen. Vaarwel!’
Ik omhelsde hierop den goeden toovenaar, nam afscheid van mij zelven, en ik ging ieder zijns weegs. Mijn eene ik zwierf morrend en klagend op aarde rond, ontevreden met al wat hem omringde; mijn ander ik leefde vrolijk, juichend en gelukkig voort, alleen dan droefgeestig peinzende, wanneer bij toeval het verlangen naar de andere helft zijne ziel voor eene poos vervulde. Dan stortte dat deel zijne jammerklagten in hartroerende liederen uit.
Ik behoef u gewis niet te zeggen dat hij, dien ge tot heden ridder almanzor noemdet, mijn opgeruimd ik was, terwijl ge in dien zwarten onbekenden krijger, op wien ik heden de zege behaalde, mijn morrend ik zaagt. Deze overwinning op mij zelven schenkt mij het ontvloden geluk weder, en ik wijd mij geheel en voor altijd aan de schoone zamora, die ik zeker met minder overdrijving, maar ook gewis met meer hartelijkheid en standvastigheid dan vroeger bemin.
Het huwelijk van almanzor en zamora werd weinige dagen later, met oostersche pracht gevierd; en wijze, bezadigde mannen fluisterden elkander op dat feest de juiste opmerking toe:
‘Zamora mag het als een geluk rekenen dat de zwarte ridder het onderspit delfde.’



{==193==} {>>pagina-aanduiding<<}

De bevolking der aarde.

C.w.f. dieterici, de bekwame directeur van het statistisch bureau te Berlijn, schat het aantal menschen die tegenwoordig (Ao. 1858) op aarde leven, op bijna 1300 millioen, op de volgende wijze verdeeld:
	□ Mijlen.	Aantal bewoners.	Bewoners per □ mijl.
Europa	182.571	272.000.000	1490
Azië	793.964	755.000.000	951
Africa	543.570	200.000.000	368
America	750.055	59.000.000	79
Australië	161.452	2.000.000	12
Zuidpoolland	2.288	-	-
	_____	_____	_____
	2.433.900	1288.000.000	529

Naar de verschillende menschenrassen verdeelen zich deze getallen, wanneer men blumenbach's indeeling in 5 rassen volgt, op de volgende wijze.

1. Caucasische ras.

a)	Europa, met uitzondering van de Laplanders en Finnen, ongeveer	270.000.000
b)	Azië: Aziatisch Turkijë 15 mill.; Arabieren 5 mill.; bewoners van een gedeelte van Midden-Azië (Perzië, Afghanistan, Beludsjistan) misschien 11 mill.; een gedeelte van Siberië, ongeveer 3 millioen.


Te zamen 34 millioen.


De bevolking van Indië aan deze en aan gene zijde van den Ganges - te zamen 186	


{==194==} {>>pagina-aanduiding<<}

	millioen - behoort voor het meerendeel bepaald niet tot het Caucasische ras; voor het grootste gedeelte behooren deze volkeren tot het Mongoolsche ras; een aanzienlijk deel behoort tot het Maleische ras. Bij de vele Engelschen en andere Europeanen die in deze streken leven, kan men wel 2 millioen van het Caucasische ras (Hindoes van de hoogste kasten) aannemen. Dus in Azië	36.000.000
c)	Africa. In Noord-Africa, aan de Kaap de Goede Hoop en in de Europesche coloniën kan men aannemen	4.000.000
d)	America. De geheele bevolking, zonder de Indianen	58.000.000
e)	In Australië en omliggende eilanden kan men aannemen als tot het Caucasische ras behoorende	1.000.000
	_____
	369.000.000
	_____



2. Mongoolsche ras.

Heeft zijn zetel in Azië. Hiertoe behooren de bewoners van het Chinesche rijk	400.000.000
Het grootste gedeelte in Indië aan deze en gene zijde van den Ganges, stellig	100.000.000
Tartarijë, met Bucharijë en Chicoa	8.000.000
In Perzië, Afghanistan en Beloedsjistan	9.000.000
Een groot gedeelte van de bewoners van Siberië	5.000.000
	_____
	522.000.000
	_____



3. Aethiopische ras.

De bewoners van Africa, met uitzondering van de 4.000.000 die voor de Caucasiërs in Africa aangenomen zijn	196.000.000
	_____



4. Americaansche ras.

De Indianen in America	1.000.000
	_____




{==195==} {>>pagina-aanduiding<<}

5. Maleische ras.

a) in Azië. Indische Archipel	80.000.000
	Indië aan beide zijden van den Ganges	84.000.000
	Japan	35.000.000
b) in Australië		1.000.000
	_____
	200.000.000
	_____
	Algemeene som 1288.000.000

Volgt men deze indeeling, dan zal men dus ongeveer kunnen zeggen, dat 28.85 pct. van de bevolking der aarde Caucasiërs zijn, 40.61 pct. Mongolen, 15.38 pct. Maleijers, 15.08 pct. Negers, en 0.08 pct. Americaansche Indianen.

Naar de godsdiensten verdeeld vindt men, wanneer men voor de bevolking der aarde het ronde getal van 1300.000.000 menschen aanneemt:
1. Christenen	335 millioen = 25.77 pct.
2. Joden	5 millioen = 0.38 pct.
3. Oost-Aziatische godsdiensten, godsd. van buddha, fo, brahma	600 millioen = 46.15 pct.
4. Mohammedanen	160 millioen = 12.31 pct.
5. Heidenen	200 millioen = 15.39 pct.

Onder de Christenen kan men aannemen:
Roomsch-Catholieken	170.000.000 = 50.7 pct.
Protestanten	89.000.000 = 26.6 pct.
Grieksch-Catholieken	76.000.000 = 22.7 pct.




De hoogste berg.

Onze kindermonden moesten den naam van den Chimborazzo zien uit te spreken, wanneer het er op aankwam den hoogsten berg te noemen en moesten er het getal van 20100 voet bij zien te onthouden. Maar ook die eer van de hoogste

{==196==} {>>pagina-aanduiding<<}
berg is vergankelijk als alle ondermaansche zaken. Later leerde men dat de piek van Sorate (23600 voet) en de Illimanni (22700) hooger waren, en eindelijk dat de Aconcagua als het hoogste punt in America aangenomen moest worden. Maar men leerde ook, dat America dezen roem der hoogste verheffing zoude moeten missen. De talrijke bergtoppen in het Himelaya-gebergte leverden punten op die hooger nog het hoofd ten hemel hieven.
Niet minder dan 18 bergtoppen zijn er reeds in de Hamalaya gemeten, die deze laatsten nog overtreffen. Eenigen tijd mogt de Dhaulagiri (of Dawalagiri) van 26,826 voet hoog zich in den hoogsten roem verheugen. Maar altijd hooger steeg men. Een der toppen van den Karakorum werd op 27,942 voet gesteld, de Kanchinjinga op 28,156, en eindelijk de Everest op 29,002. Deze is op het oogenblik de hoogst bekende. De jongste opmetingen, door Colonel a.s. waugh en Luitenant t.g. montgomery gedaan en in de Mittheilungen aus perthes Geographischer Anstalt, Dec. 1858, medegedeeld, hebben dit resultaat opgeleverd. En hunne meting mag als betrekkelijk naauwkeurig beschouwd worden. Zij hebben zamen 84 verschillende bergen en toppen door driehoeksmetingen van verschillende punten uit opgenomen en den Everest den hoogste bevonden, hoewel er nog altijd eenige twijfel bestaat of deze dezelfde is als een andere top, die door de inlanders als de hoogste wordt opgegeven.
Anders heeft men zich ook op dit terrein dikwijls vrij aanmerkelijk vergist. Zoo werd b.v. de Nanga Parbat of Dayarmur vroeger opgegeven als 19,000 voet hoog, en Luitenant montgomery heeft nu bevonden dat hij 26,629 voet hoog is; dat geeft een verschil van zoowat een half uur afstands. Errare humanum est, vooral wanneer de mensch in hooger spheren komt en boven lucht en wolken met zijn blik wil doordringen. Misschien worden er later nog wel hoogere ontdekt. Altijd is het der moeite waard om te weten, hoe digt men wel bij den hemel zou kunnen komen, mits men zich boven de behoefte aan lucht en andere aardsche dingen verheffen kan.






{==197==} {>>pagina-aanduiding<<}

Mengelwerk.

De zedeleer der hedendaagsche Fransche romantiek. I.

Honderd en meermalen is het anathema uitgesproken over de hedendaagsche romanliteratuur der Franschen; ligtzinnig is ze genoemd en onzedelijk; ze wordt tot een contrast gesteld van het meer degelijke werk in dit genre van Britten en Germanen. Geen regtgeaard vader (in ons land is dit ten minste zoo) die niet zijn zoon waarschuwt tegen deze lectuur; geene brave moeder die niet rilt bij het denkbeeld dat hare dochter zich het hart verpest met het lezen van Fransche romans; geen werk over opvoedkunde, waarin niet dezelfde boeken als de meest gevaarlijke worden aangewezen. Bij sommigen zelfs is de geheele romantiek in miscrediet gekomen, en dat grootendeels door de wijze waarop zij in Frankrijk vertegenwoordigd is.
Heeft de Fransche romanliteratuur dit schier algemeen uitgesproken anathema verdiend? Kunnen die velen die het uitspreken zich zelven en anderen rekenschap geven van hun beweren? Zie daar, lezer! een paar vragen, die niet van belang ontbloot zijn. Wat de beantwoording der eerste vraag betreft, wij gelooven dat zij allezins bevestigend mag zijn; maar of dit met de beantwoording van de tweede het geval zou kunnen wezen, durven wij niet onvoorwaardelijk toestemmen. Waarom toch wordt er over 't algemeen met zulk een heiligen afschuw van den Franschen roman gesproken? Waarom toch noemen de meesten hem in zoo hooge mate onzedelijk? Vraag het den vader, der moeder, den opvoeder, vraag het aan allen, en van de meesten zult gij tot antwoord bekomen, dat zij de Fransche romantiek daarom in zulk eene mate verfoeijen, omdat daarin tafereelen worden afgeschilderd die de zinnelijkheid opwekken en de hartstogten prikkelen, omdat zij jeugdige menschen bekend maakt met zaken die beter voor hen verborgen bleven, maar bovenal omdat zij verderfelijke beelden voorspiegelt, die tot wellust en onkuischheid verleiden. 't Is

{==198==} {>>pagina-aanduiding<<}
waar, dit is ongetwijfeld iets dat bijdraagt om het lezen der Fransche romans gevaarlijk te maken; maar wij moeten er bij opmerken: och of dit het ergste ware! Het algemeene oordeel tegen de Fransche romantiek uitgesproken is oppervlakkig; het is een oordeel tegen het gevaarlijke in den vorm, terwijl toch het groote kwaad, dat wat het meeste en vreesselijkste onheil stichten kan, in den inhoud te zoeken is.
Het is ons oogmerk in deze bladzijden te wijzen op het gevaarlijke van dien inhoud, een betrekkelijk kort overzigt te geven van de Zedeleer der Fransche romantiek. Wij doen dit aan de hand van een ervaren gids, den heer eugène poitou wiens degelijk werk Du Roman et du Théatre contemporains et de leur influence sur les moeurs in 1857 door de Academie des sciences morales et politiques bekroond is. Wij zouden een nutteloos werk verrigten, indien wij dezen onzen gids volgden in zijn geheel omvangrijk onderzoek, vooral daar waar hij de zedeleer mededeelt van romans, welke in ons land niet bekend zijn geworden; daarenboven zouden wij daartoe meer ruimte behoeven dan ons door de redactie van dit tijdschrift kan worden toegestaan. Wij willen dus zooveel mogelijk de hoofdresultaten van eugène poitou mededeelen, en wel voornamelijk die welke berusten op het onderzoek van romans, welke wij onderstellen mogen dat in ons land bekend zijn geworden.

Welke is de zedeleer der Fransche romantiek omtrent de pligten welke de mensch te vervullen heeft in zijne betrekking tot God, tot zich zelven, tot zijn naaste?
Vangen wij ter beantwoording dezer vraag aan met een blik te werpen op de godsdienstige denkbeelden, welke wij in de Fransche romantiek vinden. Het genre van den Roman brengt mede, dat men niet vorderen kan dat deze denkbeelden als hoofdzaken zoo op den voorgrond geplaatst zijn, dat elke roman eene uitvoerige geloofsbelijdenis bevat. Maar wel mogen wij vragen door welke godsdienstige denkbeelden deze literatuur bezield wordt; wel hebben wij regt om te onderzoeken welke hare meening is omtrent de gewigtige vragen die zich onvermijdelijk aan elk denkend wezen voordoen, te onderzoeken wat zij gelooft omtrent God, omtrent het geestelijk gedeelte van den mensch en zijne bestemming. Te meer hebben

{==199==} {>>pagina-aanduiding<<}
wij het regt om dit onderzoek in te stellen, dewijl de nieuwere romantiek zich zelve heeft opgeworpen en pogingen heeft aangewend, om even als in andere zaken ook in de godsdienst eene hervorming te weeg te brengen.
In de hedendaagsche Fransche romanliteratuur treffen wij twee van elkander verschillende rigtingen aan; de eene is de materialistische, de andere helt naar het scepticisme over.
Het bestaan eener materialistische rigting in de romantiek heeft men geloochend of zoeken te verbloemen. Wanneer wij op den schijn afgaan wilden, zouden wij er toe kunnen komen om ook het eerste te doen. In welken roman toch wordt niet schier op elke bladzijde met ophef gesproken van de ziel, van God, van godsdienst en van het ideale leven des menschen? Wij moeten echter voorzigtig zijn; de uitdrukkingen zijn wel schoon, maar er schuilt een adder onder 't gras.
Het materialisme van het einde der 18de eeuw, met zijne grove vormen, onbedekt als het zich vertoont, heeft te veel van zijn crediet verloren, dan dat het zoo in onze tijden nog ingang vinden kan bij het publiek. Zoo men dit wilde bewerken, moest dat materialisme in een anderen vorm gegoten worden. Dit heeft men in den Franschen roman onzer dagen hier met meer dáár met minder geluk, gedaan. Het wezen der zaak is hetzelfde gebleven, maar men heeft het zoo omkleed, aan het afschuwelijke zulk een schijn van schoonheid gegeven, zoo schoonklinkende termen gebezigd, dat men het naauwelijks herkennen kan. Zij die het monster met het meest kunstige masker bekleed hebben, zijn het gevaarlijkst. Minder zijn zij het, die door meerdere openhartigheid of mindere bekwaamheid het masker niet zoo digt gemaakt hebben, dat niet van tijd tot tijd het wezen der zaak zelf zich vertoont Zoo komt th. gautier in zijn Fortunio er soms vrij openlijk mede voor den dag. ‘Fortunio,’ zegt hij in zijne voorrede, ‘is een hymne aan schoonheid, rijkdom en geluk, de drie eenigste godheden die wij erkennen.’ Zijn hoofdpersoon laat hij op eene beschuldiging van atheïsme uitroepen: ‘Ben ik een atheïst? Ik heb drie goden, het goud, de schoonheid en het geluk.’ In een anderen roman van denzelfden schrijver, verklaart hij dat slechts twee zaken hier beneden te begeeren zijn, de vrouwen en het goud, dat schoonheid hetzelfde is als deugd.
Gelijk wij zien is hier het materialisme te openlijk ver-
{==200==} {>>pagina-aanduiding<<}
kondigd, dan dat het voor de menigte verleidelijk zou kunnen zijn. Andere schrijvers zijn met meer kunstvaardigheid te werk gegaan; zij hebben hun materialisme met een mystiek waas overgoten, en allen die de kracht van mystieke vormen kennen, zullen inzien hoe groot een gevaar hier aanwezig is. Om niet van andere schrijvers te spreken, willen wij er hier eenen noemen, die zekerlijk meer dan allen in Nederland bekend is geworden; wij bedoelen eugène sue. In zijn Juif Errant, een roman die wereldvermaardheid verkregen heeft voert hij een persoon op, die ons uitmuntend tot een voorbeeld strekken kan van het fijne verborgen gespiritualiseerde materialisme, waarvan wij spraken. adrienne de cardoville is eene figuur waarin zich de tegenstrijdigste dingen vereenigd vertoonen; het geleerdste epicurisme is in haar verbonden met de edelste deugd, de grootste goedheid met het meest verfijnde najagen van zinnelijke genietingen. ‘Zij gebruikte,’ zegt sue, ‘hare godsdienst, om het gebruik der zinnen welke God haar geschonken had te verfijnen en te veredelen. Zij zou het als eene zwarte ondankbaarheid beschouwd hebben, die goddelijke gaven door buitensporigheden te verspillen of ze te verlagen tot een onwaardig doel... Schoon en leelijk vervulden bij haar de plaats van goed en kwaad... In één woord, adrienne was de volmaaktste, de meest ideale verpersoonlijking van de zinnelijkheid... niet van de gewone, lagere zinnelijkheid, zooals die zich zonder geest of verstand vertoont, maar van die veredelde zinnelijkheid, die voor de zinnen is, wat de fijnste beschaving voor den geest is.’
‘Juist omdat zij de godsdienst der zinnelijkheid bezat, omdat zij hare zinnelijke aandoeningen verfijnde en ze vereerde als eene aanbiddingswaardige openbaring der godheid, juist daarom kenmerkte adrienne zich met betrekking tot het zinnelijke door buitengemeene kieschheid en schroomvalligheid...’
Wij moeten hier opmerken dat adrienne de cardoville in sue's roman niet slechts een dwaas spel is van de phantasie des schrijvers, alleen uitgewerkt om stof tot vermaak te schenken aan de verbeeldingskracht der lezers. Neen, dit karakter heeft in de gedachte des schrijvers eene philosophische strekking: het is de verpersoonlijking van de ideale vrouw, van de vrouw der toekomst. In dit karakter ligt een geheel systeem. Mlle de cardoville is de profetes en de priesteres van deze

{==201==} {>>pagina-aanduiding<<}
nieuwe godsdienst der stof, wier eeredienst de dienst der zinnen is, wier dogma de wellust, wier zedeleer de meest verfijnde zinnelijkheid is. De zinnelijkheid als openbaring der godsdienst in den mensch, en bij gevolg goddelijk en aanbiddenswaardig, als hij die ze schiep, is in dit nieuwe evangelie de eenige God dien men huldigen moet en liefhebben en dienen. Goed en kwaad worden woorden zonder beteekenis; het schoone en het leelijke, het vermaak en de smart, ziedaar de geheele wet.
Zooals wij reeds gezegd hebben, bestaat er naast de materialistische rigting in de romantiek eene andere welke overhelt tot het scepticisme. Zij zelve wil zich dien naam niet laten geven, maar noemt zich de spiritualistische school. Dat spiritualisme duldt niet dat men het van te nabij beschouwe; doet men zulks dan vindt men indedaad niets dan een kleurloos, wankelend deïsme, vol twijfel en duisternis, onzeker omtrent zich zelf en omtrent het wezen dat er het voorwerp van is, zoodat de ware naam dezer rigting niet is eene spiritualistische, maar eene sceptische.
Als voorbeeld willen wij een roman noemen, zeker aan vele onzer landgenooten niet onbekend, schoon wij niet gelooven, dat hij in onze taal is overgebragt. Het is er een van de beroemde schrijfster, die onder den pseudoniem van george sand schrijft, en wel Lelia. In de voorrede betuigt de auteur, dat lelia ons gegeven wordt als de verpersoonlijking van het spiritualisme dezer dagen. Laat ons zien met welk regt dit getuigd wordt.
Het is moeijelijk om dit te onderzoeken; want deze roman is vol zaken die met elkander in tegenspraak zijn; de meest tegenover elkander staande denkbeelden vinden wij hier onder elkander vermengd, zij stooten op elkander, strijden met elkander, omhuld door de schitterende wolken van een buitensporig lyrisme.
Letten wij niet op die dichterlijke phantasiën, waardoor de gedachte des schrijvers van het eene uiterste der morele wereld naar het andere gevoerd wordt, noch op die vervloekingen en lasteringen, noch op dien muitenden hoogmoed, die nu eens de voorzienigheid uitdaagt en beleedigt, dan weder haar bestaan ontkent, en haar de vorstin van het kwade noemt. Wij willen hier alleen het voorgewende spiritualisme onderzoeken. Lelia erkent een God, maar welk een God! Het is

{==202==} {>>pagina-aanduiding<<}
geen levende God, het is een koude, onverzoenlijke afgod, gevoelloos en blind; een afgod, zooals een welsprekend wijsgeer hem genoemd heeft, verbannen naar de diepten van 't oneindige, eenzaam op den troon zijner stilzwijgende eeuwigheid. Zoo verheven is zijne plaats en zoo verre is hij van ons, dat hij geen acht kan slaan op de menschen en hunne smarten; in hunne oneindige kleinheid verdwijnen zij voor zijn oog. George sand laat stenio zeggen: ‘Wat beteekent dit alles in het oog van God? evenveel als in ons oog het onderscheid tusschen de verschillende grasscheutjes op de weide van beteekenis is.’ En lelia voegt er bij: ‘Daarom bid ik nooit tot God. Wat zou ik Hem vragen? Dat Hij mijn lot verandere? Hij zou om mij lagchen. Zou ik Hem bidden dat Hij mij kracht geve om tegen mijne rampen te strijden? Die kracht heeft hij reeds in mij gelegd; het staat aan mij om er gebruik van te maken.’
Lelia bidt nooit tot God, door geene enkele handeling betuigt zij geloof, aanbidding en liefde; want zij bezit noch liefde noch geloof; in plaats van te aanbidden, lastert zij en vervloekt zij. Maar welk een God heeft zij ook! Hoor, hoe zij Hem beschrijft: ‘Gij vraagt of ik den geest des kwaads aanbid? De geest des kwaads en de geest des goeds is dezelfde geest, is God. Het is de onbekende en verborgen wil, die verre verheven is boven 't geen wij willen. Wij hebben een onderscheid gemaakt tusschen goed en kwaad. Bij God is daartusschen evenmin onderscheid als tusschen geluk en ongeluk.’
Het oordeel over deze godsdienstige denkbeelden laten wij aan den lezer over, en nemen afscheid van lelia met een citaat uit het laatste gedeelte van het boek, waarin de sceptische rigting zich in hare volle kracht vertoont. Lelia sterft, uitgeput door ijdele pogingen om de waarheid te verkrijgen, moede van het langdurig maar te vergeefs zoeken naar rust, verbrijzeld door den twijfel, der wanhoop tot prooi. Stervende roept zij als uit naam der geheele menschheid uit: ‘O waarheid! waarheid! Sedert tien-duizend jaren zoek ik u, maar ik heb u niet gevonden; geen ander antwoord heb ik op mijne kreeten gehad, geene andere verligting in mijn doodsstrijd dan dat ik den wanhopigen snik der niets vermogende begeerte over deze vervloekte aarde hoor dwalen!’

{==203==} {>>pagina-aanduiding<<}

Wat leert de Fransche romantiek aangaande 's menschen bestemming in deze wereld? Met deze vraag staat natuurlijk deze andere in naauw verband: Wat leert zij aangaande den zelfmoord? Nemen wij sue's Juif Errant maar weder ter hand, en wij zullen zien, wat deze schrijver, dien wij de materialistische rigting in verfijnden zin laten vertegenwoordigen, daaromtrent leert.
Zooals wij gezien hebben, heeft de schrijver van den Juif Errant in zijne Mlle de cardoville ons het beeld geschonken van het verfijnde sensualisme; in deze figuur laat hij het systeem zich tot in het uiterste logisch ontwikkelen: hij doet zijne heldin sterven door een zelfmoord, een zelfmoord geheel geëvenredigd aan haar leven, welke waardiglijk de kroon op dat leven zet. Zinnelijk was de godsdienst van adrienne; in zinsbedwelming, in wellustige vervoering moest zij den laatsten adem uitblazen. Zij wil sterven in de armen van haren minnaar: ‘Gij ziet het,’ zegt zij tot djalma, ‘de hemel wil dat wij elkander toebehooren en niets zal aan onze wellustige verrukking ontbreken... Wij zullen onze onsterfelijke zielen uitademen in onze kussen, en nog bedwelmd van de liefde, zullen zij opstijgen tot dien aanbiddelijken God, die de liefde zelf is... En toen zij wederom nederzeeg, omsluijerden de doorschijnende en ligte gordijnen als eene wolk dit bruidsbed, dat tegelijk een doodbed was.’ Dit is zekerlijk een zelfmoord, als waarvan epicurus en aristippus droomden. Maar wat een kenmerk is van onzen tijd, het is de mystieke taal waarmede het materialisme in den nieuweren roman geheel heidensche denkbeelden uitdrukt; het is de wijze waarop het onbeschaamd uitdrukkingen, aan de godsdienst ontleend, onder de vruchten zijner losbandige verbeeldingskracht mengt, en den naam van God bezoedelt, door hem te mengen in de grofste buitensporigheden van den hartstogt.
Vinden wij in den roman der zich noemende spiritualistische rigting eene betere oplossing van het groote probleem der bestemming van den mensch? geeft zij ons een beter antwoord op de vraag aangaande den zelfmoord? - Keeren wij weder tot lelia terug.
Sténio, die in dezen roman de type is van het enthusiasme en der poësie, vat aldus de philosophie van dit boek te zamen, terwijl hij er tevens de gevolgtrekkingen uit opmaakt.

{==204==} {>>pagina-aanduiding<<}

‘En gij,’ roept hij uit, zich tot God wendende, ‘onbekende magt, welke ik voorheen in kinderlijken eenvoud aangebeden heb, ondoorgrondelijk meester onzer ellendige bestemming, dien ik nog erken, maar voor wien ik mij niet meer neêrbuig, - zoo het mijn pligt is voor u neder te knielen en u zegenend te danken voor dit leven vol smart, openbaar dan uwe tegenwoordigheid, en maak, dat ik ten minste hopen kan door u gehoord te worden!... Maar wat heb ik te hopen of te vreezen? Wie ben ik, dat ik uwen toorn zou kunnen opwekken of uwe liefde verdienen? Wat heb ik hier beneden goeds of kwaads gedaan? Ik heb gedaan, zooals de gesteldheid van mijn wezen het mij gebood... Ik heb mij gekweten van de taak welke den mensch opgelegd is. Zoo gij een wraakzuchtig en toornig meester zijt, zal de dood mij geene schuilplaats bieden, en ik zal niet kunnen ontsnappen, wat ik ook doe, aan de straffe die mij aan gene zijde van het graf wacht. Zoo gij regtvaardig zijt en goed, zoo zult gij mij met liefde opnemen en de kwalen die mij hebben doen lijden genezen. Zoo gij niet bestaat... o, dan ben ik mij zelven tot God en Meester, dan kan en mag ik tempel en afgodsbeeld beiden verbrijzelen...’ En daar hij overal twijfel en nergens hope vond, daar hij moede was van het te vergeefs zoeken naar waarheid en geluk, maakte sténio een einde aan zijn leven. En sténio had gelijk. Indien alles duisternis is voor den mensch, boven hem en rondom hem, duisternis in de toekomst, duisternis in het tegenwoordige; zoo hij niet weet wat hij is, noch wat zijne roeping hier op aarde is; zoo het leven eene verborgenheid en een onoplosbaar raadsel voor hem is, - waartoe kan dat leven dan nuttig wezen. Wanneer de mensch zoo onder 't gewigt der smart gebogen gaat, dat geen genot het hem vergoeden kan; wanneer hij het leven moede is; wanneer het hem verveelt, waarom zou hij het zich niet ontnemen? Heeft hij daartoe niet het regt,
zoodra hij er de magt toe heeft? - Welk eene akelige twijfelzucht, welk een gebrek aan geloof! G. sand heeft in dezen haren roman en in meer anderen eene bepaalde apologie van den zelfmoord gegeven. Eene menigte Fransche romanschrijvers staan haar ter zijde; de heer poitou levert nog vele voorbeelden daarvan, maar wij meenen aan de bovenstaande genoeg te hebben. Adrienne de cardoville en djalma, de evenzeer bekende figuur uit

{==205==} {>>pagina-aanduiding<<}
sue's roman, la mayeux, sténio, en al die andere apologeten van den zelfmoord, zij boezemen ons afschuw in; zij zijn gevaarlijke verleiders, omdat zij dat afschuwelijke in de edelste vormen hebben gekleed, en het langs de wegen der bedriegelijkste sophistiek zoeken te verdedigen.
Volgen wij verder de moraal der Fransche Romantiek. Zij staat het grofste déterminisme voor, en wat anderen, die zulks ook doen, verzwijgen, spreekt zij uit; zij deinst niet terug voor de vreesselijke consequentie, dat de mensch niet zedelijk verantwoordelijk is voor zijne daden; dat hij geen meester kan zijn over zijne hartstogten; dat niet de mensch, maar het onverbiddelijke fatum in den mensch het kwade doet. En onder dat fatum verstaat zij niet anders dan de drang der zinnelijkheid. De romanschrijvers waarover wij spreken, zijn de apostelen eener godsdienst, welke regt tegenover het evangelie staat; volgens hen moet de geest zich buigen onder de wetten van het vleesch. Wilt ge hooren, hoe men het openlijk durft uitspreken, dat de mensch niet zedelijk verantwoordelijk is voor zijne daden, neem den Juif Errant weder op, en luister naar de woorden, waarmede la mayeux hare zuster céphyse gerust stelt, toen deze in diepe schaamte verzonken was over haar ongeregeld leven: ‘Denkt gij, dat God, daar hij u een zoo schoon ligchaam gaf, u levendige en vurige hartstogten schonk, en u met een karakter begiftigde, zoo bewegelijk, zoo vrolijk, zoo overhellende tot het genot, - denkt gij dat God heeft kunnen verlangen, dat gij uwe jeugd doorbragt op een ellendig, koud zolder-kamertje, waar gij de zon niet zien kondet, om daar steeds op uw stoel zittende, in lompen gekleed, aanhoudend en hopeloos te arbeiden? Neen, want God heeft ons andere behoeften gegeven dan om te eten en te drinken. Heeft niet zelfs in den nederigen kring, waarin wij geplaatst zijn, de schoonheid hare optooisels noodig? Komt aan de jeugd niet beweging, vermaak en vrolijkheid toe?... Gij hebt dus slechts toegegeven aan eene onweêrstaanbare noodzakelijkheid, omdat uwe behoeften grooter waren dan de mijne... Mijne goede céphyse, gij zijt medegesleept, zonder dat
ge er iets tegen vermogt te doen; ware dit niet het geval, ik zou uw gedrag veroordeelen, in plaats van u te beklagen. Gij hebt uwe bestemming niet gekozen; gij hebt er u slechts aan onderworpen...’

{==206==} {>>pagina-aanduiding<<}

Welk eene vernuftige aanprijzing der zedeloosheid, en hoe gevaarlijk, niet alleen omdat ze vernuftig is, maar vooral omdat de schrijver ze la mayeux in den mond legt. Had céphyse dus gesproken, wij zouden het alleen beschouwen, als eene der vele wijzen waarop de zondaar de stem des gewetens poogt tot zwijgen te brengen; maar nu als woorden van een voor 't overige zoo geidealiseerd persoon als la mayeux, zijn zij een voorbeeld van gevaarlijke en schandelijke zucht tot volksverleiding. Niet alleen de zonde der wellust, maar ook de misdaad wordt door deze beschouwing der romantiek geregtvaardigd. In de Mystères de Paris, die schildering van de schrikkelijkste misdaden, werpt de Chourineur, die dichterlijke type des moordenaars, alle schuld zijner moordzucht op zijn bloeddorstig temperament.
Ook de zoogenaamd spiritualistische rigting in de romantiek maakt den mensch geheel en al slagtoffer van het fatalisme. Lelia, van trenmor sprekende, roept uit: ‘omdat hij door zijn noodlot medegesleept is, omdat hij, geboren onder een ongelukkig gesternte, op eene klip schipbreuk geleden heeft, zult gij hem zijn val verwijten!’ Trenmor is diep gezonken en heeft zich zelven geheel en al vergooid door uitspattingen: het is de verderfelijke invloed van zijn gesternte! Trenmor is moordenaar geworden: hij is ongelukkiglijk medegesleept door zijn noodlot!... In denzelfden roman zegt lelia: ‘God is schuldig, omdat hij den mensch veroorlooft dus te zondigen. Is er dus wel ééne overtreding, die wij geheel aan ons zelven wijten kunnen? Hebben alle menschen dezelfde vermogens? Hebben sommigen niet den aanleg ontvangen voor de gestrenge levenswijze welke het godsdienstig geloof eischt, anderen voor de genietingen der wellust, weder anderen voor de verrigtingen en worstelingen van den hartstogt, anderen voor de zwevende droomerijen der poësie?’
Gelijk wij zien, komen de beide rigtingen hierin volkomen overeen.
Kan men aan den hartstogt geen wederstand bieden, de romantiek deinst er niet voor terug, om de slavernij aan den hartstogt wettig te noemen, ja g. sand noemt het een goddelijk regt. Het evangelie des vleesches, dat in de hedendaagsche romantiek verkondigd wordt, is dit: nietigverklaring van het pligtgevoel, dat in ons de lusten uitdooft welke God ons

{==207==} {>>pagina-aanduiding<<}
niet geschonken heeft om ze af te zweren; heiligverklaring van 't dierlijk instinct en van den hartstogt, die juist daarom alleen omdat zij met den wil des menschen strooken, wettig zijn en een goddelijk regt genoemd worden. Wilt ge 't wederom in den verleidelijksten vorm hooren verkondigen, luister dan naar sue's woorden in den Juif Errant: ‘Bezielt niet de schepper aller dingen met zijn goddelijk vuur zoowel het ligchaam als de ziel? Moet hij niet godsdienstig verheerlijkt worden zoowel in den geest, als in de zinnen, welke zijne vaderliefde den schepselen geschonken heeft? Goddeloozen zijn het dus en godslasteraars, die de zinnelijkheid, die goddelijke gave zoeken uit te dooven, in plaats van ze te geleiden en in overeenstemming te brengen met de goddelijke kracht die ze drijft!... Het is naderen tot God, wanneer men zich met eene godsdienstige bedwelming overgeeft aan de edelste en onwederstaanbaarste der neigingen welke hij in ons gelegd heeft (de liefde): de eenige neiging welke de gever van alle dingen in zijne aanbiddenswaardige wijsheid heeft willen heiligen, door ze te begiftigen met eene vonk zijner scheppende godheid.’

Het laat zich reeds voorzien uit hetgeen wij omtrent de zedeleer der Fransche romantiek hebben medegedeeld, dat het huwelijk eene instelling moet zijn, welke de goedkeuring der romanschrijvers niet kan wegdragen. Is dat dan ook niet een aan banden leggen van de driften welke den mensch door God geschonken zijn? Spreekt het niet van zelf, dat er voor zulk eene beteugeling in het Evangelie des vleesches geene plaats is? Het huwelijk is dan ook volgens het oordeel der Fransche romantiek eene hatelijke instelling, uitgevonden door de heerschzucht van den man, om gebruik te maken van de zwakheid der vrouw. Het huwelijk, geheiligd door de menschelijke wet, is in strijd met de goddelijke; ontstaan als het is uit dien gekunstelden en valschen toestand der maatschappij, welke men beschaving noemt, strijdt het geheel en al met de wetten der natuur; het moet verdwijnen zoodra de maatschappij in een beteren toestand komt.
Aan het hoofd van hen die strijd voeren tegen de instelling des huwelijks, staat alweder g. sand. Hoort deze woorden uit hare Valentine, en wij vragen 't u lezer, of gij ze niet

{==208==} {>>pagina-aanduiding<<}
dubbel verfoeijelijk vindt, wanneer ge weet, dat eene vrouw ze geschreven heeft: ‘O, afschuwelijke schending der heiligste regten; schandelijke dwingelandij van den man over de vrouw! Huwelijk, maatschappij, instellingen, ik haat u, ik haat u doodelijk! En Gij, o God! door wiens wil alles geschapen is, die ons op deze aarde plaatst, en daarna weigert den verkeerden loop van ons lot te stuiten, die de zwakke aan zooveel willekeur en vernedering overlevert, ik vervloek u!’
Volgens dezelfde schrijfster moet de rede de instelling des huwelijks eene ongerijmdheid noemen, en is zij regtens eene onbillijkheid. In een harer roman's, Jacques, laat zij haar hoofdpersoon dus spreken. ‘De maatschappij’ zoo zegt hij tot haar met wie hij in 't huwelijk treden zal, ‘zal u eene eedformule voorschrijven. Gij zult bij eede beloven dat gij mij getrouw en onderworpen zult zijn; dat is met andere woorden, dat gij nimmer iemand anders dan mij zult beminnen, en mij in alles zult gehoorzamen. Het eene gedeelte van dezen eed is eene ongerijmdheid, het andere eene laagheid.’ Ja deze schrijfster aarzelt niet oproer te prediken tegen deze instelling. In hare Indiana lezen wij: ‘Het schijnt mij toe dat de individu (er is hier sprake van de vrouw) welke onder allen gekozen is om gebukt te gaan onder instellingen, welke ten voordeele van haars gelijke gemaakt zijn, zoo er eenige moed en kracht in haar karakter is, zich moet verzetten tegen dit willekeurige juk...’ Ook sue blijft niet achter een aanval te rigten tegen het huwelijk; wederom is 't het fatalisme dat dezen het huwelijk ongerijmd doet noemen; de echtgenooten moeten elkander getrouwheid zweren; het is eene belofte welker volbrenging niet in hunne magt staat. In den Juif Errant laat hij adrienne dus tot djalma spreken: ‘Alleen een God die de toekomstige gezindheid der harten kent, zou een onverbreekbaren band kunnen sluiten tusschen sommige wezens, om hen gelukkig te maken; maar helaas! voor het oog des menschen is de toekomst ondoordringbaar. Is het ook niet eene dwaze, baatzuchtige, goddelooze daad, om zulke banden aan te nemen, wanneer men alleen met zekerheid kan instaan voor de opregtheid van een tegenwoordig gevoelen? Een eed om elkander altijd te beminnen, voor eeuwig elkander toe te behooren, niemand kan dien uitspreken zonder leugen
en zonder dwaasheid...’

{==209==} {>>pagina-aanduiding<<}

Wat kan men ook anders verwachten van schrijvers die den hartstogt als de hoogste wet erkennen, die van strijd tegen en bedwinging van den hartstogt niets weten willen, voor wie de zinnelijkheid en haar drang een fatum is dat 's menschen vrije wil buitensluit? Erkennen moeten wij dat zij logisch te werk gaan, want indien de hartstogt de grootste wet is, de onfeilbare wet door de natuur voorgeschreven, dan kan men niet beter doen dan er zich aan te onderwerpen en over te leveren. Volgens hunne leer heeft het huwelijk bepaald maar één doel, het genot; maar ééne beweegrede, de hartstogt; en de strenge consequentie is, dat wanneer aan den drang der zinnelijkheid voldaan is, wanneer de hartstogt uitgebluscht is, het huwelijk het doel van zijn bestaan verloren heeft; de band moet verbroken worden op 't oogenblik dat de liefde die hem vormde ophoudt te bestaan. ‘Zoo wij elkander altijd beminnen,’ zegt adrienne de cardoville, ‘waartoe zijn dan die banden noodig? Zoo onze liefde ophoudt te bestaan, waartoe dan die ketenen, die in dat geval niet meer zijn zullen dan eene afschuwelijke dwingelandij?’
Welke leer de Fransche romantiek aangaande den echtbreuk verkondigt, laat zich ligt vermoeden uit haar gevoelen over het huwelijk. Is dit laatste eene dwaasheid en onregtvaardigheid, moet dan niet echtbreuk iets zeer geoorloofds worden, een wederkeeren tot de wijsheid, eene herstelling van het natuurlijke regt? Een enkel citaat zij voldoende om dit aan te toonen. In g. sand's Jacques spreekt de hoofdpersoon, die de type moet zijn van de philosophische en ethische ideeën der schrijfster, in wien zij den deugdzamen maar verraden echtgenoot wil voorstellen, aldus zijn gevoelen uit: ‘Geen menschelijk schepsel heeft magt over de liefde; en niemand kan schuldig genoemd worden, omdat hij die liefde gevoelt of verliest. Het is de leugen welke de vrouw verlaagt. Echtbreuk heeft plaats niet op het oogenblik dat zij haren minnaar toestaat, maar in den nacht, welken zij gaat doorbrengen in de armen eens echtgenoots dien ze niet meer bemint.’
Vrije liefde, hiervoor zal het huwelijk volgens den Franschen roman plaats moeten maken, zoodra de inrigting der maatschappij meer aan regt en rede zal beantwoorden. Verlangt gij te weten, lezer, hoe die nieuwe orde van zaken zijn zal, george sand geeft er eene uitvoerige beschrijving van,

{==210==} {>>pagina-aanduiding<<}
in haren roman La Comtesse de Rudolstadt, welke wij hier laten volgen: ‘Dat het sacrement (van het huwelijk) eene godsdienstige toestemming zij, eene magtiging van de ouders en van de maatschappij, eene aanmoediging en vermaning tot de duurzaamheid der verbindtenis; maar dat het nimmer een gebod zij, eene verpligting, eene wet met bedreigingen en straffen, eene slavernij uit welke men zich niet losmaken kan zonder dat schande en kerker en boeijen het gevolg er van zijn... Het afzweren van de individuële vrijheid is werkelijk strijdig met de natuurwet, met de stem des gewetens, wanneer de menschen er zich mede bemoeijen, omdat zij er het juk van onwetenheid en onbeschaamdheid aan toevoegen; het is in overeenstemming met het verlangen van edele harten, en noodzakelijk voor de natuurlijke neigingen der sterke wilskracht, wanneer God ons de middelen geeft om te strijden tegen alle valstrikken welke de menschen bij het huwelijk gespannen hebben, om er van te maken het graf van liefde, geluk en deugd, een bezworen ontucht...’
Eugène sue heeft hieromtrent beschouwingen van denzelfden aard; getrouw aan zijne gewoonte stelt hij het nieuw georganiseerde huwelijk onder het gezag van het Christendom; maar gelijk men weet is dat een eigen gemaakt Christendom, en de priester die het huwelijk moet inzegenen is een socialistisch priester. Adrienne, in den Juif Errant de type eener vrije vrouw, zegt tot djalma: ‘Mijn wensch is dat gij u aan mij gehecht zult gevoelen door mijne bekoorlijkheden, u geboeid zult gevoelen door het geluk; ik wensch u vrij te laten, om u alleen onder eigen verpligting te brengen.’ En djalma antwoordt: ‘De leugen, de meineed, het onregt brengen mij even als u tot tegenstreven; even als gij, meen ik dat een man zich verlaagt, wanneer hij het regt aanneemt om willekeurig en laf te zijn, zelfs wanneer hij vast besloten heeft om van dat regt geen gebruik te maken. Even als gij, geloof ik dat er alleen in de vrijheid waardigheid is...’ Waarop adrienne wederom zegt: ‘Ik had geene andere gedachte dan die, namelijk om het middel te vinden om een verbond tusschen ons beiden te sluiten voor het oog van God, maar buiten de wet...; eene heilige vereeniging, die ons echter vrij zal laten, ten einde ons onze waardigheid te laten behouden.’
Nergens echter vinden wij de moraal eener vrije liefde, en

{==211==} {>>pagina-aanduiding<<}
daardoor het verzet tegen het huwelijk onbeschaamder voorgesteld en ontwikkeld dan in sand's roman Lucrezia Floriam: ‘Ben ik,’ roept daarin de hoofdpersoon uit, ‘ben ik eene vrouw, die een slecht leven leid?... Ik heb nooit twee mannen te gelijk bemind. Het heeft nooit plaats gehad, en het is ook nooit mijn voornemen geweest om gedurende een bepaalden tijd aan meer dan eenen toe te behooren, zoo lang mijn hartstogt duurde. Wanneer ik hem niet meer beminde, bedroog ik hem ook niet.’
Hiermede is echter nog niet genoeg gezegd. Niet alleen is die vrije liefde geoorloofd; niet alleen wordt de onwettige zamenwoning voorgesteld als zedelijk goed; maar in die liefde, aldus begrepen en in praktijk gebragt, is iets verhevens, verdienstelijks. Juist dit is eene der grootste aanmatigingen der nieuwere romantiek, dat zij deze leer onder de bescherming van het Evangelie heeft willen stellen. Men heeft er indedaad niet voor teruggedeinsd, om overeenkomst te zoeken tusschen het meest profane en het heiligste, om de onreine wet van de vrije liefde, van den teugeloozen hartstogt te doen doorgaan voor de wet des Evangelies. Een paar voorbeelden uit de Lucrezia Floriani mogen den lezer deze afschuwelijke heiligschennis doen verfoeijen. De schrijver, sprekende van iemand die de begrippen pligt en deugd op de gewone wijze opvat, drukt zich aldus uit: ‘Hij was een van hen, die meenen dat het deugd is zich van het kwade te onthouden, en die niet het minste begrip hebben van het heerlijkste en verhevenste dat in het Evangelie te vinden is, namelijk die liefde tot den berouwvollen zondaar, die in den hemel meer vreugde veroorzaakt dan de volharding van honderd regtvaardigen; dat vertrouwen op het wederkomen van het verloren schaap; om kort te gaan, die geest zelf van jezus, die in zijne geheele leer boven aan staat en die al zijne woorden bezielt, te weten, dat hij die bemint, zelfs wanneer hij op een dwaalweg is, grooter is dan hij die zonder dwalen een kouden, eenzamen weg bewandelt.’ Deze geheele roman schijnt geschreven te zijn om dezen zonderlingen stelregel te bewijzen. Lucrezia, eene vrouw, die de vrije liefde voor zich zelve in praktijk brengt, is een type van opoffering, van godsdienstige zelfverloochening, van verheven deugd, van heldhaftige liefde: zij staat de ongelukkigen bij met al de teederheid eener pleegzuster, die ‘te

{==212==} {>>pagina-aanduiding<<}
veel liefde gehad heeft voor hen die jezus christus heeft willen loskoopen.’ Onderdruk uwe verontwaardiging lezer, nog eene wijl, en hoor hoe de schrijfster verder haar systeem uiteenzet.
‘De wet der liefde,’ zegt lucrezia, ‘is niet bekend en de catechismus onzer genegenheden moet nog worden zamengesteld.’
- ‘Alzoo,’ zegt salvator hierop, ‘hebt gij wel lang naar de oplossing van het raadsel gezocht, maar ze niet gevonden?’
- ‘Neen maar ik heb een zeker voorgevoel, dat die oplossing in het Evangelie te vinden is.’
- ‘De liefde waarvan wij nu spreken, is in het Evangelie niet te vinden, mijne arme vriendin. Jezus heeft haar veroordeeld, hij heeft er niets van willen weten. De liefde welke hij ons voorschrijft, is eene liefde voor de geheele gezamenlijke menschheid, maar niet eene liefde voor een enkel wezen.’
- ‘Ik weet er niets van,’ antwoordt zij; ‘maar het schijnt mij toe, dat al 't geen jezus gezegd en gedacht heeft in het Evangelie niet genoegzaam begrepen is; en ik zou er op durven zweren, dat hij niet zoo onbekend met de liefde geweest is, als men het wil doen voorkomen... Spot niet met mij, wanneer ik beweer dat jezus de liefde beter begrepen heeft dan eenig ander mensch. Zie slechts op zijn gedrag ten opzigte van de overspelige vrouw, van de Samaritaansche, van martha en maria, van maria magdalena; geef acht op zijne zoo verhevene en diepzinnige gelijkenis van de arbeiders in den wijngaard. Al wat hij gedaan en gezegd heeft, al wat hij denkt, toont ons eene liefde, waarvan de oorzaak grooter is dan het voorwerp; eene liefde welke winste doet met de onvolmaaktheid der menschen, welke zich aangemoedigd voelt om grooter en vuriger te worden naarmate de menschheid schuldiger is, en zwakker naarmate zij zich zulk eene edelmoedige liefde minder waardig betoont.’
- ‘Ja, daar schildert gij de christelijke liefde af.’
- ‘Welnu! Wat wij liefde noemen, zoo zij groot en waar is, is dat niet hetzelfde als de christelijke liefde, in toepassing gebragt op een enkel wezen?’
- ‘Hersenschimmen! De liefde is het baatzuchtigste van alle gevoelens, en is in onverzoenelijke tegenspraak met de christelijke liefde.’

{==213==} {>>pagina-aanduiding<<}

- ‘Dat is de liefde door u geworden, ellendige menschen!’ riep lucrezia met geestdrift uit. ‘Maar de liefde zooals God ons haar gegeven heeft; de liefde die uit zijn heiligen boezem zuiver en vurig in den onze had moeten overgaan; de liefde zooals ik haar opvat, zooals ik haar mij gedroomd heb, de liefde welke ik nagejaagd heb, - zij heeft haren grond in de liefde, welke jezus christus voor de menschen gevoeld en geopenbaard heeft. Het is eene afspiegeling van de goddelijke liefde: zij gehoorzaamt aan dezelfde wetten. Zij is bedaard, zachtmoedig en regtvaardig met de regtvaardigen. Zij is slechts onrustig, ontembaar en hartstogtelijk voor de zondaars. Wanneer gij twee echtgenooten, die zeer goed voor elkander zijn, elkander ziet beminnen op eene vreedzame, teedere en getrouwe wijze, noem het dan vrij viendschap; maar wanneer gij, edel en eerlijk man als gij zijt, gevoelt dat gij een vurigen hartstogt gevoelt voor eene ellendige bijzit als ik ben, wees er zeker van dat dat gevoel liefde is en schaam u er niet over! Op zulk eene wijze heeft christus hen lief gehad die hem gedood hebben.’
Kunt gij u ongehoorder wonderspreuken en vreesselijker godslasteringen voorstellen? Wordt daar niet moedwillig gif gehaald uit het heiligste dat bestaat? De liefde eener onkuische vrouw gelijkgesteld met de liefde van christus, is het niet de uiterste grens eener lage en bedriegelijke sophistiek?
De romantiek kent eene heiligende kracht toe aan de zinnelijke liefde; zij wischt uit wat bezoedeld was, zij geeft aan de ziel de verloren onschuld weder. Een paar aanhalingen om dit aan te toonen, kunnen wij niet terughouden. Het eene is genomen uit den bekenden roman van alexandre dumas den zoon, getiteld: la Dame aux camélias; het is wederom een staaltje van de gruwelijke heiligschennis, welke de romantiek tegenover het evangelie pleegt. ‘Het christendom,’ zegt dumas ‘vermaant ons tot toegevendheid en vergevensgezindheid, in zijne wonderschoone gelijkenis van den Verloren Zoon. Jezus was vol liefde voor die zielen die door de hartstogten der menschen gekwetst waren, welker wonden hij zoo gaarne wilde genezen, door den koelenden balsem uit die wonden zelven te trekken. Zoo sprak hij tot maria magdalena: omdat gij veel hebt liefgehad, zal u veel vergeven worden; zulk eene verhevene vergiffenis moest wel een verheven geloof doen

{==214==} {>>pagina-aanduiding<<}
ontstaan.’ Even zoo doet sue in den Juif Errant zijn gabriël, den echt christelijken priester dus spreken: ‘Heeft christus niet bij zijn Vader gesproken voor de zondige maria magdalena en voor de overspelige vrouw? Arme schepsels, hij heeft ze niet teruggestooten, hij heeft ze niet vervloekt, maar hij heeft ze beklaagd; hij heeft voor haar gebeden, omdat zij veel hadden lief gehad.’
Het is een schandelijk spelen met woorden, een gebruiken van het heiligste tot aanmoediging van het booze. Het evangelie, dat strijd tegen het vleesch zoo op den voorgrond stelt, tot bron te maken eener godsdienst der zinnelijkheid, - wij kunnen schier geen naam vinden voor zulk eene misleiding, welke wij toch moeijelijk veronderstellen kunnen dat niet opzettelijk gepleegd wordt.

De Fransche romantiek heeft op het gebied der zedeleer, schier overal haren vernielenden omwentelingsgeest doen werken. Zij tast het zedelijke leven overal aan, zij werkt op de fijnste zenuwen daarvan, maar vooral op de groote spieren, die het in beweging brengen. Verwarring te veroozaken tusschen zedelijk en onzedelijk, tusschen christelijk en onchristelijk, tusschen heilig en profaan, tusschen goed en kwaad, ziedaar de groote taak welke zij op zich schijnt te hebben genomen. In de zedelijke denkbeelden heeft zij een staat van regeringloosheid gebragt, en met die regeringloosheid twijfel en duisternis. Schier overal vinden wij sporen van dit misdadige streven. Hier zien wij victor hugo in zijn drama Lucrèce Borgia het zuiverste en teederste der menschelijke gevoelens, de moederliefde, doen zetelen in het hart eener giftmengster, eener vrouw door echtbreuk en onkuischheid bezoedeld; ginds plaatst dezelfde de grootste deugd, de verhevenste zelfverloochening, in de ziel eener onkuische vrouw (angelo). De romanschrijvers hebben de verwarring tusschen goed en kwaad zoo groot gemaakt, dat zij bijna niet te onderscheiden zijn. Het zedelijk schoone, ware en goede is niet meer het ideaal der romantiek. Hevige gemoedsbewegingen te verwekken, sterk op de verbeeldingskracht te werken, het verstand in verbazing te doen staan, ziedaar het doel dat zij zich voorstelt. Of iets laag en gemeen is komt er niet op aan, zoo het maar vreemd is;

{==215==} {>>pagina-aanduiding<<}
men stoort er zich niet aan of iets alle schoonheid mist, zoo het maar verschrikkelijk is; het booze zelfs is welkom, zoo het maar boos genoeg is. 't Valt niet te ontkennen dat schillers roovers en byrons helden aan deze rigting in de romantiek den stoot hebben gegeven. Maar op den weg waarop zij weinige en voorzigtige stappen deden, heeft de Fransche romantiek reuzenschreden gedaan, met de meest mogelijke overdrijving en roekeloosheid; in elke misdaad ziet zij een teeken van kracht, in elken roover een groot man. Sterk sprekend komt dit uit in de volgende aanhaling uit den bekenden roman van frédéric soulié, Les deux Cadavres: ‘Laat ons er voor uitkomen, de wet is in alles in tegenspraak geweest met het regt en met het gezond verstand; en stellen wij van te voren vast, dat diegeen hooger te achten is, die jaren lang een voornemen tot wraak in zijn boezem kan vormen en zich op de uitvoering daarvan voorbereiden kan, dan de dwaas, die door toorn overmeesterd, zonder te zien of zonder te weten zijne slagen toebrengt. Gene is een man met een karakter dat men op prijs stellen moet, die een voornemen lang in het hart kan bewaren en koesteren, en het daarna ten uitvoer kan brengen zooals het besloten was; deze is een verachtelijk schepsel, die al wat hij doet bij toeval doet, onder den indruk van het oogenblik, dat hem geen tijd laat om over zijne daad na te denken. En zoo dat waar is, erken dan de meerdere waarde van een waardig karakter, zelfs wanneer het zich in de misdaad openbaart; en daar de wet eene keuze doen moest tusschen deze beide menschen, had zij ten minste aan dien de voorkeur moeten geven, die zich het best gevormd had.’ Deze leer, geheel vreemd aan het strafregt, laat de schrijver in dezen roman in practijk brengen. Richard, de held van het verhaal, is op het punt om een misdadigen aanslag te doen tegen zijne nicht
die hij bemint: ‘Er ontstond een oogenblik van twijfel en stilzwijgen. Aan welke zijde was de overwinning? Werd zij behaald door de liefde of door de wraak? - Er is geene keuze voor hem, maar hij stort zijne liefde in zijne wraak over, opdat zij des te vreesselijker en te meer volkomen zij. Hij had nu eenmaal den voet op den weg der misdaad gezet, en thans begeerde hij haar in overvloed te bedrijven, en hij spiegelde 't zich voor dat hij

{==216==} {>>pagina-aanduiding<<}
zijn aanslag eerbiedwaardig maken zou, zoo hij slechts sterk genoeg was.’
Het is ook een opmerkenswaardig verschijnsel, hoe de nieuwere Fransche romanliteratuur eene bijzondere voorliefde heeft om het kwade onder allerlei vormen te schilderen. Men schijnt er vermaak in te scheppen om op te voeren wat er in de misdaad afschuwelijkst is, te schilderen wat het meest bezoedeld en verdorven is. De Nôtre-Dame de Paris, de Han d'Islande van v. hugo mogten hiervan reeds als krachtige voorbeelden genoemd worden, maar zij zijn overtroffen door 't geen de romantiek na hun verschijnen geleverd heeft; en bevatten de romans van v. hugo eene dichterlijke voorstelling van het kwade, bij zijne opvolgers heeft deze plaats gemaakt voor een wijsgeerig leerbegrip dienaangaande. Zoo stelde sue zich in zijne eerste romans de taak, om aan te toonen, hoe het booze hier op aarde de zegepraal behaalt, hoe overal de ondeugd gelukkig en geëerd is, de deugd verdrukt en miskend. En waarom nam hij de verdediging dezer stelling op zich? Omdat men naar zijn beweren, hoe meer men in het licht stelt, dat deugd en geluk in deze wereld onafhankelijk van elkander, ja met elkander in strijd zijn, des te beter de noodzakelijkheid van een toekomend leven kan bewijzen, waarin het evenwigt, weder hersteld en aan de goddelijke regtvaardigheid voldaan zal worden. Bij zuivere redenering kan dit argument waarde hebben, maar is de zuivere logica bestand tegen de levendige indrukken der verbeeldingskracht? En kan het den schrijver wel ernst zijn, wanneer hij beweert in eenige vernuftige syllogismen welke hij in eene voorrede geplaatst heeft, een tegenwigt te willen geven tegen de wanhopige schilderingen in zijne romans zelven? Waartoe dient het overdreven voorstellingen te leveren van 't onaangename en ellendige van 's menschen toestand hier op aarde? Waartoe het geluk dat der ondeugd te beurt valt, en de moeijelijkheden waarmede de deugd te kampen heeft, grooter gemaakt dan ze
werkelijk zijn? Zoo het gevaarlijk is den mensch te bedriegen door hem den weg der deugd zachter en gemakkelijker voor te stellen dan hij is, het is veel gevaarlijker om hem te ontmoedigen door hem dien weg moeijelijker en smartelijker voor te stellen dan God hem gemaakt heeft.
Atar Gull en la Salamandre kunnen als voorbeelden ge-
{==217==} {>>pagina-aanduiding<<}
noemd worden van sue's pogen in zijne eerste werken, en moge hij al in zijne latere romans zich een ander doel hebben gesteld dan de zegepraal des kwaads te teekenen, den smaak om schilderingen van dat booze te leveren, heeft hij daarin niet verloren. Wien staan niet nog de verschrikkelijke figuren uit Mathilde, les Mystères de Paris, le Juif Errant en zoovele andere werken voor den geest? De akelige werkelijkheid was sue niet genoeg, en aan de bestaande gruwelen heeft hij gruwelen toegevoegd, die alleen de vruchten zijner verbeeldingskracht waren.
Fréderic soulié staat den evengenoemde waardig ter zijde; Les Mémoires du Diable, Les quatre Soeurs, Les drames inconnus, om er geen meer te noemen, schilderen ook zij de wereld niet af als een roovershol, de maatschappij als zamengesteld uit schelmen en booswichten met hunne slagtoffers en beulen? Zijn ook hier niet alle vrouwen overspelig, alle mannen laag of wreed? Vinden wij ook hier niet eene ongeloofelijke opeenstapeling van mogelijke en onmogelijke misdaden, van onwaarschijnlijke gruwelen, van onnoemelijke verdorvenheden? Ook bij soulié is de zegepraal van het booze de wereldwet. De ondeugd heerscht hier beneden, ja hij beweert dat het geluk dat iemand geniet en de achting welke de maatschappij hem toedraagt, in zekere verhouding staat tot zijne verdorvenheid. Naar de ellende en de schande van den mensch kan men zijne deugd afmeten. Een schoon criterium voor de zedelijkheid, is het niet, lezer? Eene leer, wel geschikt om het goede in eere te doen zijn, om zwakke zielen sterk te maken!
Wat de roman nog niet deed, heeft eene soort van blijspelen durven bestaan, iets nog gevaarlijker dan 't geen wij gezien hebben dat gene deed. Deze hebben de ondeugd in een belagchelijk pak gestoken. Het is slechte gevoelens levendig maken, wanneer men belangstelling wekt voor 't geen verschrikkelijk is; maar hetgeen onedel, laag en onzedelijk is tot een voorwerp van vermaak en vrolijkheid te maken, is de kiem vernietigen van den eerbied voor wat schoon en goed is. Gelukkig zijn slechts zeer enkelen dier voortbrengselen eener misdadige geestigheid in ons vaderland bekend; zij zouden onder ons ook zooveel kwaad niet kunnen stichten als in Frankrijk, omdat het Fransche nationale karakter zoo oneindig veel meer

{==218==} {>>pagina-aanduiding<<}
dan het onze er toe overhelt om misbruik te maken van spotternij; dáár is het - omdat men het er niet ongaarne ziet dat de deugd bespottelijk, de boosheid in aangenamen vorm wordt voorgesteld - een betreurenswaardig gebrek vergrooten en eene gevaarlijke verkeerdheid aanmoedigen. Wij laten die blijspelen dus onaangeroerd, en stellen ons voor in eene der volgende afleveringen van dit tijdschrift, den heer poitou te volgen in zijne beschouwingen over hetgeen de nieuwere Fransche romantiek leert omtrent den mensch in zijne verhouding tot de maatschappij, en de ongelukkige resultaten op te geven welke eene zoo verderfelijke zedeleer onvermijdelijk opleveren moet.
u.e.
(Wordt vervolgd.)







Een Duitsch veelweter te Amsterdam in den jare 1711.

Onder de oudere reisbeschrijvingen van vreemdelingen in ons vaderland zijn er weinige, die zoo vele in alle opzigten opmerkelijke bijzonderheden behelzen als die van den Frankfortschen patricier, zacharias cornelis von uffenbach. Hij mag met volle regt een man van zijn tijd genoemd worden. Zijn tijd evenwel was een voor de wetenschap onverkwikkelijke tijd, de eeuw der veelweterij (saeculum polyhistoricum), der verzamelingsmanie, der knutselarij, zoo onvruchtbaar voor zich zelve als heilzaam voor volgende tijden. Want groote verpligting hebben wij aan die mannen - de geleerde juffers niet te vergeten - die de bronnen van kennis met ongeloofelijken ijver opzochten, en met lofwaardige zorg verzamelden. Hoe vele handschriften, hoe vele kostbare en zeldzame boeken, oudheden en naturaliën hebben zij niet voor een zekeren ondergang bewaard! Hoeveel zoekens hebben ze ons uitgespaard door hunne dikke folianten en kwartijnen, met twee regels tekst en vijftig regels noten van alle mogelijke geleerden op ééne bladzijde! door hunne zeer geleerde en minutieuse verhandelingen, waarin alles bijeengepakt is wat de ouden en de lateren - maar vooral de ouden - over dit of dat onderwerp gedacht en geschreven hebben. Sla de ontzagchelijke reeksen acta erudita op onze bibliotheken maar eens gade, en wees dankbaar voor de zelfopofferende werkzaamheid onzer voorvaderen!

{==219==} {>>pagina-aanduiding<<}

Zacharias cornelis is een van de eigenaardigste vertegen woordigers van dien tijd der geleerdheid. Reeds als kind verzamelde hij boeken en las hijde boeken die over geleerden en over boeken geschreven waren. Daarmede verbond zich later de lust om te reizen en op die wijze de geleerden en de boeken nader te leeren kennen. Hij bezat vermogen genoeg om aan dien lust te voldoen, en bezocht vele zetelplaatsen der geleerdheid. Evenwel, uffenbach's liefhebberij bepaalde zich niet tot boeken. Hij had een open oog en oor voor alles, ook in het practische leven, wat zijne kennis kon vermeerderen, eene neiging die door zijn broeder en reisgenoot, een kunstliefhebber, werd aangekweekt. Van daar is zijne reisbeschrijving, te Ulm in 1753 en 1754 in drie dikke octaaf-deelen verschenen, niet alleen belangrijk om de opgaven van handschriften en zeldzaamheden die hij in openbare en bijzondere verzamelingen ontdekte, maar vooral ook om de aardige aanteekeningen over de menschen die hij aantrof en de velerlei zaken die hem onder de oogen kwamen. Een der merkwaardigste stukken, over Friesland namelijk, is niet lang geleden in het tijdschrift De Vrije Fries in zijn geheel overgenomen. Hier volge het voornaamste van wat hij over Amsterdam heeft opgeteekend, waaruit zeer bekende of volstrekt onbeduidende bijzonderheden zijn weggelaten, zoo ook de beschrijvingen van handschriften, munten en dergelijke. (*)
.... Ten elf uur 's middags (17 Mei 1710) kwamen wij (van Utrecht) te Amsterdam en vonden op den nieuwen Dyck in den grooten Kaysershoff of het wapen van Embden bij mijn Heer henckel goede huisvesting.
's Namiddags wandelden wij wat in de stad rond en gingen om half vier naar den schouwburg, die precies om vier uur begint. Op de voorpoort van het gebouw staat het bekende aardige versje

De Wereld is e(e)n Schouw Toneel 
Elck speelt syn rol, elck kregt (krijgt) syn deel. 


Het stuk dat ditmaal gespeeld werd, wordt door de Hollanders zeer hoog geschat; de titel is: Mode, en de inhoud over

{==220==} {>>pagina-aanduiding<<}
het kwaad en de schade der nieuwe moden. Het is een zinnespel, waarin de deugden en ondeugden de handelende personen zijn. Het is goed uitgedacht en uitgevoerd, aan vreemden echter komt de gedurige herhaling der namen als groos vader (sic), sparsamheyt (sic), mijn vrouw schynschoon (sic) en dergelijke, die in de Hollandsche taal gebruikelijk zijn, wat onnoozel voor; het kluyt-speel of nastukje van een moedwilligen matroos is grappig en werd zeer levendig voorgesteld. Over 't algemeen waren de acteurs zeer goed en ik heb Duitschers nooit zoo goed zien spelen (*); evenwel komen zij de Franschen niet nabij, die in het blijspel zeker alle andere natieën overtreffen. Zij spraken zeer duidelijk en verstaanbaar, zoodat, wie maar een weinig met de taal bekend is en een boekgen of het stuk, dat men voor weinige stuivers in den schouwburg koopt, naleest, alles zeer goed verstaan kan. Na het vierde bedrijf werd door twee mannen en eene vrouw zoo goed gedanst als ik nog nooit gezien heb, en na het laatste bedrijf door eene vrouw in het Hollandsch en Duitsch aardig gezongen. De overige muziek en violen zijn bijzonder slecht (‘ganz ungemein schlecht’), waarover men zich niet moet verwonderen, daar de muziek, als men het klokkenspel en de orgels uitzondert, in Holland over het geheel niets deugt.
Den 18den Mei zondag namiddags bezochten wij den Heer hofham in zijn tuin in de Plantagie, waar wij ook des avonds aten. Wij zagen in dezen tuin eene aardige soort van bijenkorf, die aan het einde van de groote laan of allee stond; het was een houten beeld van de godin flora, levensgroot, waaraan men niet zag dat het een bijenkorf was dan achteraan op den rug, waar een deurtje van glas was, dat men niet alleen openmaken en den honig snijden, maar waardoor men ook zeer aardig zien kon hoe de bijen werken. De uitgangen der bijen zijn zeer kleine gaatjes in de oogen, de ooren, den mond en de beide borsten. Op het voetstuk stonden deze aardige rijmen:

Door Flora's bloem het bijtje leeft, 
Dat ons de soete honing geeft. 


Den 19den Mei 's maandags begonnen wij het een en ander

{==221==} {>>pagina-aanduiding<<}
dat wij noodig hadden te bestellen, want ons voornemen was om ons ditmaal niet in Holland op te houden om wat te zien, maar alles tot onze, God geve! gelukkige terugkomst uit Engeland, waarheen wij reisden, te besparen.
's Namiddags zagen wij wederom een blijspel getiteld den grooten Kurieen of Spanischen Bergsmann (sic) en de ontvoogde Vrouw, kluchtspel, het laatste was zeer vrolijk en grappig, en de boosheid en heerschappij der Hollandsche vrouwen over hare mannen buitengemeen goed en natuurlijk voorgesteld.
Den 20sten Mei, dingsdags morgens gingen wij in verscheiden boekwinkels, en vervolgens in nic. visschers Konst en Kaertwynckel, waar mijn broeder vele fraaije koperplaten van oude meesters voor een billijken prijs kocht...
Den 22sten Mei, donderdags morgens, bezochten wij den Heer van beuningen op den Singel bij de Reguliers tooren in het huys van den Heer Scheepen Royal. Hij had ons in visschers winkel aangetroffen en ons verzocht zijne schilderijen, waarvan hij een groot liefhebber en kenner was, te komen zien. Wij vonden bij hem in drie groote kamers en een klein kabinet een voortreffelijken voorraad van omstreeks honderd en vijftig der schoonste stukken van de beroemdste meesters, waaronder wij vooral die moesten bewonderen waarop rubens de beelden en breugel de landschappen geschilderd had...
(10 Febr. 1711).
.... Wij reden dus 's middags om twaalf uur van Haarlem af. Daar wij onderweg altijd de zoogenoemde Amsterdamsche Vaart of het Kanaal, waardoor men anders met de schuit vaart, langs gingen genoten we veel, want we zagen ontelbare menschen, mannen, vrouwen en kinderen op schaatsen heen en weer loopen, namelijk deels naar Amsterdam, deels naar Haarlem. De schippers hadden de banen geveegd en de sneeuw weggemaakt, waarvoor ze van ieder die er op liep wat geld kregen. Onderweg zagen wij hier en daar vrouwen, die brandewijn en koek verkochten en stoelen hadden om uit te rusten... Wij kwamen om half vier in Amsterdam aan, waar we weder in het wapen van Emden gingen logeren.
Den 11den Febr. 's morgens gingen we eerst naar den expediteur mittendorp om te hooren, of de kisten die wij hem toegezonden hadden bezorgd waren; daarna naar onzen koop-
{==222==} {>>pagina-aanduiding<<}
man den Heer münchen en 's namiddags naar een schilder le blond (*) die van geboorte een Duitscher is. Zijne bijzondere uitvinding om de koperprenten als miniatuurschilderijen af te drukken, was ons geroemd geworden. Hij had echter slechts een enkel stuk, de boetvaardige zondares magdalena voorstellende, klaar, dat evenwel onvergelijkelijk was. Het was op perkament en men had het nimmer voor eene koperprent, maar voor eene schilderij aangezien. Het is dan ook niet te begrijpen hoe het toegaat en mogelijk is, dat de afdeeling en vermenging der kleuren door elkander zonder verwarring, zoo goed was uitgevallen. De Heer le blond maakte er nog een groot geheim van en zeide, dat was voor groote Heeren, die hem de uitvinding, vóór hij die gemeen maakte, goed betalen moesten. Mijn broeder meende, dat hij de gegraveerde koperplaat, zoo dikwijls hij eene nieuwe kleur noodig had, telkens versch beschilderde, en op nieuw afdrukte, zoodat de nieuwe nuancen der kleuren op de eersten kwamen en het goede koloriet gaven. Men denke hierbij echter, hoe het mogelijk is dat de plaat niet verschuift als men die zoo dikwijls op een papier afdrukt. De Heer le blond verzekerde dat hij verleden December het portret van Prins eugenius zoo gemaakt had, dat goed was gelukt, en hem zeer goed bevallen was. Hij is anders een miniatuurschilder, waarvan hij ons verscheiden nette, maar juist geen
extra-stukken toonde. Hij begint nu echter ook in 't groot in olieverw te schilderen, daar hij zijne oogen sparen wil. Hij is met deze proeven gelukkig en toonde er ons ook eenige. De Heer le blond heeft ook eene groote menigte van allerlei soorten van bas-reliefs, beelden, standbeelden, handen, voeten, van gips en andere stoffen, ook eene kleine maar zeer goed gemaakte ledenpop. Wij hebben zooveel dergelijke zaken bij geen schilder aangetroffen, behalve bij den Heer miris (lees: van mieris) te Leyden.
Den 12den Febr. zagen wij de komedie Orestes en Pylades of Iphigenie in Taurus uyt Frantse, en tot nastuk de gewaande Droes. Beide stukken werden goed gespeeld, maar vooral het

{==223==} {>>pagina-aanduiding<<}
laatste; de Hollanders zijn dan ook beter in de nastukken dan in de hoofd-vertooningen 't huis, en weten die ongemeen natuurlijk voor te stellen.
Den 13sten Febr., 's morgens, gingen wij naar metz in de Kalverstraat, bij wien mijn broeder de in den aanvang dezes jaars, toen we hier doorreisden, bestelde instrumenten afhaalde, namelijk een cirkel met toebehooren, een teekenpotlood van goede vinding, eene teekenpen met copieerstiften, een instrument van ovalen, een parallel-liniaal om vast te schroeven, en een kaartenpasser, te zamen voor zeven en twintig gulden, dat, daar alles zeer goed was gemaakt, zeer goedkoop was. Hij toonde ons eene bijzondere soort van geheele Astrolabia, waaraan op eene liniaal een perspectief gemaakt was, waarmede men zeer ver rigten kon. Dit instrument moet, naar hij verzekert, naar Moskau; hij had dan ook voor den Czaar, die hier in zijne werkplaats bij hem geweest is en hem lang heeft zien werken, vele instrumenten moeten maken; ook zou de Czaar, hij zeide het zonder er zich op te beroemen, hem zoo hoog schatten, dat toen men hem in Engeland allerlei instrumenten die daar gemaakt waren, had laten zien, hij geantwoord had dat hij in Engeland toch geen metz vond. Het is dan ook inderdaad waar, dat hem aan fijnheid en naauwkeurigheid in zijne instrumenten niemand nabij komt. Hij is daarvoor te meer te prijzen, omdat hij er zooveel ijver aan besteedt en in zijn prijzen zeer billijk is. In Engeland vindt men wel velerlei uitvindingen, maar hun arbeid is tegen dien van metz ruw en bovendien knoeijerig. Metz toonde ons verder een bijzonderen maatstok, waarop men alle logarithmen en kubiek-rekeningen kon vinden. Hij was uitnemend schoon, zeer fijn ingedeeld en de lijnen waren toch diep genoeg. Hij klaagde dat hij buiten een eerlijken naam en zijn noodzakelijk brood niets verdienen kon, wat dan ook, als men zijn groote vlijt en naauwkeurigheid in aanmerking neemt, wel te gelooven is; maar behalve dat, hij is zeer opregt en een eerlijke Duitscher...
Den 14den Febr. gingen wij naar de jonge Heeren wetstein, om naar eenige geleerde bibliotheken en kabinetten onderzoek te doen. Ze gaven ons niet alleen goed narigt, maar toonden ons ook onvergelijkelijke stukken, die de kunste-
{==224==} {>>pagina-aanduiding<<}
naar ryswick (*) (van wien wij de fraaije tafel in Rotterdam gezien hadden) gemaakt had, die zij in commissie hadden om te verkoopen. Het eerste en kleinste was eene bloemenvaas met bloemen, zeer fraai, voor 800 gulden. Het tweede, eene charitas met kinderen om zich heen, en veel bloemwerk was nog schooner, hoewel de menschelijke figuren niet zoo goed uitkomen en op deze wijze bewerkt kunnen worden als de bloemen. Het derde en grootste stuk was onvergelijkelijk en overtrof zelfs ook de groote tafel in Rotterdam. Het stelde de ijdelheid voor. Het was namelijk eene groote bloemenvaas, met de heerlijkste bloemen, zoo natuurlijk van kleur alsof ze leefden. Onderaan aan den kant doodshoofden, ook een zandlooper, zoo natuurlijk gemaakt, alsof het zand werkelijk liep. Het schoonste evenwel was eene brandende lamp, waarvan het licht niet genoeg bewonderd kan worden. Hiervoor vroeg de Heer wetstein 1200 gulden. Het is zeker dat geen schilderwerk zoo schoon is als deze arbeid; er is ook niemand, die het meer doen kan. Deze stukken werden aan den schoonvader van den Heer wetstein verpand; de kunstenaar die ze gemaakt heeft, is in armoede en ellende gestorven. Op de twee eersten stond dirk van ryswick invenit et fecit Amstelodami. Op het derde was slechts dit teeken VR.
Den 15den Febr. 's namiddags gingen wij de Uytertse poort uit om op de buyten Amstel de menschen te zien, die in ontelbare menigte op het ijs gaan wandelen, schaatsenrijden en sledevaren. De voornamen rijden met zoogenaamde narresleden, namelijk met schellen, de gemeene lieden echter hebben groote sleden, waarin wel twaalf personen, ieder voor een paar stuivers, rijden kunnen. Er waren daar het mooi weêr en niet erg koud was, ontelbare menschen op den Amstel. Het is zeker heel aardig om te zien. Het curieusste dat wij opmerkten was, dat zelfs de Joden schaatsenrijden, hoewel men zegt dat ze anders niet gaarne op het water en op het ijs gaan, omdat het geen grond heeft.
Den 16den Febr. 's morgens gingen wij naar jan pietersen somer, Maakelaer (†). Wij bezochten hem, daar wij gehoord

{==225==} {>>pagina-aanduiding<<}
hadden, dat hij slechts verkoopingen had van schilderijen en wat meer tot de kunst behoort, daarvan zelf een goeden voorraad bezat en van die zaken ook goed narigt kon geven. Hij liet ons eenige fraaije schilderijen zien, wat echter de prenten betrof verontschuldigde hij zich, daar hij die, hoewel hij er over de dertig-duizend bezat, om de koude zelf niet kon laten zien, want ze stonden in eene kamer, waar hij geen vuur kon aanleggen. Het is een man van zestig jaren en vrij beleefd; hij gaf ons dan ook vele fraaije kabinetten op, die wij noteerden om ze later te bezigtigen. Van hier gingen wij nog naar françois boitard (*). Hij leuterde veel over zijne voorname familie en over zijn leermeester la fage. Hij beklaagde zich dat hij door zijns vaders bonne chère en door de vrouw die hij in Engeland getrouwd had, ongelukkig was geworden. Wij hadden echter reeds vroeger gehoord dat hij zelf geen zier deugde en alles wat hij verdiende ‘verhure und versauffe’. Hij klaagde dat de Hollanders meer amateurs de fromage dan van de kunst waren. Tot bewijs liet hij ons twee zeer fraaije teekeningen van heemskerck zien, en verzekerde dat voor deze beide stukken, die ieder een Louis d'or waard waren, niet meer dan 24 stuivers geboden werd. Hij, arme duivel, had niet meer dan dertig stuivers in den zak gehad, maar het was hem zoo aan het hart gegaan, dat hij het geld op tafel geworpen en gezegd had: Vendez du fromage, car vous autres Hollandais n'entendez point ces choses. Hij roemde zijne groote kennis van schilderijen, teekeningen en prenten, en hoe gelukkig hij was ze te onderscheiden. Hij toonde ons het eerste deel van den Catalogue de
l'Abbé de marolles, die over geheele werken handelt. Hij had eene geheele kast vol van allerlei boeken, waarvan de meeste sotadici (galante boeken) waren, die de vuile vent ses livres de pieté noemde. Hij liet ons een kastje met zijne eigen teekeningen zien, die hij echter gering schatte, alsof ze slechts voor zijne leerlingen waren; hij maakte niets goeds klaar of men moest het bij hem bestellen; men had ons evenwel gewaarschuwd en gezegd dat hij daarna in staat was voor eene teekening tien en meer ducaten te eischen. Hij roemde zijn genie en kunst zeer, maar

{==226==} {>>pagina-aanduiding<<}
wat te veel, en verzekerde, dat hij weêr naar Frankrijk wilde gaan, daar hij toch hier, omdat hij Roomsch was, niet goed voort kon komen. Zooals men ons echter verzekert, kon hij zeer goed leven, als hij maar vlijtig wilde werken en niet zoo liederlijk was.
Den 17den Febr. gingen wij naar jan rosz, op de Prinzen Graft tegens over de oude Dollhof (sic), die de ruwe schelpen voor de liefhebbers glanst. Hij was zeer geheim met zijne kunst, hoewel mijn broeder er gaarne wat van geleerd had. Hierop gingen wij naar den prentwinkel van visscher, op de Dam, waar wij van den Factor andries de leth, een regt eerlijken Mennoniet, prenten kochten en ik inzonderheid eenige landkaarten van blaeu om mijn atlas te completeren. Hij leidde ons in zijn huis rond, en toonde ons in een klein vertrek zes onvergelijkelijk fraaije stukken door lairesse geschilderd. Hij verzekerde ons daarbij dat de man tegenwoordig blind en zeer arm was. In eene andere kamer zagen wij een stuk, de stad Amsterdam voorstellende, door van berchem geschilderd. Verder de geboorte van christus, de nederlaag van sanherib en de vlugt van hagar, alle drie zeer goede stukken van bloemaert. Er stonden ook twee fijn en fraai geschilderde bloemvazen, die de Heer visscher bij zijn leven uit Florence had laten komen...
(21 Febr.)... Daar het sabbath was en de Joden in de synagoge te vinden waren, reden wij tegen den avond nog naar de Portugesche synagoge. Zij is wel groot, schoon en hoog, maar zeer eenvoudig en niet kostbaar wat bouworde of sieraden betreft, hoewel ze mooi genoeg is voor eene Jodenkerk. Het beste en kostbaarste is het altaar. Zij schreeuwen niet als de Duitsche Joden, maar zingen ordentelijke wijzen als wij Christenen. De voorzanger is ook niet met een overkleed omhangen. De Portugezen kleeden zich kostbaar en net; ze zien er ook niet uit als andere Joden, zoodat men hen daarvoor niet zou herkennen. Ze hadden zeer veel lichten opgestoken. Wij gingen ook daartegenover in de smausen- (sic) of Duitsche Joden-kerk. Het is bijna een dergelijk gebouw, alleen is het kleiner en leelijker. Van binnen ziet het er ook veel vuiler uit. De voorzanger had den sluijer om, en de Joden huilden door elkander als bij ons in Duitschland...
Den 23sten Febr. 's morgens maakten wij het begin hier wat

{==227==} {>>pagina-aanduiding<<}
goeds te zien. Want daar ten eerste om de groote koude (te meer daar men hier geene warme vertrekken heeft) van niemand te verlangen was dat hij ons een kabinet, bibliotheek of zoo iets zou laten zien, en bovendien onze bediende tot nog toe aan eene zinking ziek gelegen had en wij ons dus nergens konden laten aandienen, konden wij ook nergens gevoegelijk komen. Wij namen daarom nog een huurknecht aan voor zes gulden in de week, en daar het weêr nog slecht was, bedongen wij eene slede, des daags voor twee en een halven gulden... Wij reden naar Mevrouw merian. Zij is eene geboren Frankfortsche en de dochter van den beroemden mattheus merian (*). Zij is eerst met een perspectief-schilder te Neuremberg gehuwd geweest, waar het echter slecht en kommerlijk met haar is toegegaan. Nadat zij tien jaren te Neuremberg had gewoond en haar man gestorven was, ging zij naar Holland, in 1690, maar besloot met haar dochters-man en kleinzoon naar Suriname in West-Indië (†) te gaan, waar zij ook anderhalf jaar geweest is, en als zij de hitte en landsgebruiken had kunnen verdragen, gebleven was. Zij heeft haar eenig genot gezocht in het opzoeken en naar het leven schilderen van kapellen, planten en dergelijke. Zij is bij de twee-en-zestig jaren oud, maar nog heel vrolijk en eene zeer deftige vrouw; zij weet zeer kunstig met waterverw te schilderen en werkt met vlijt. Eerst toonde zij ons een boek met ongeveer vijftig afbeeldingen op perkament, onvergelijkelijk naar het leven met waterverw geschilderd. Het waren enkel dieren die zij in Suriname gezien had. Ten tweede een dikken band, waarin zij alle zaken, die rumphius heeft beschreven, naar het leven geschilderd heeft, zoo ook de oorspronkelijken van haar eigen werk over de insecten, dat
zij heeft uitgegeven. In de derde plaats een zeer groot deel van meer dan eene hand dikte, waarin allerlei, zoowel vreemde als Europesche planten en vruchten, ook naar het leven geteekend, alles op perkament. Ten vierde liet zij ons haar eigen werk zien over Surinaamsche Insecten, dat zij zelve zeer net naar het leven gekleurd heeft; zoo ook hare twee kleine werken in 4to. over insecten, het eene te Frankfort, het andere te Neuremberg

{==228==} {>>pagina-aanduiding<<}
uitgegeven. Hiervan heeft deze vlijtige vrouw de platen alle zelve gegraveerd. Ik kocht deze werken van haar, en moest haar voor het groote, dat anders slechts vijftien gulden kost, omdat zij zelve het met groote vlijt gekleurd had, vijf-en-veertig gulden en voor de beide kleinere, die vijf gulden kosten, twintig betalen. Zij wilde er haren naam eigenhandig in schrijven. Ik kocht ook eenige originalia van haar.
Den 24sten Febr. kocht ik, bij braakman, adriaen koerbachs Woordenboeck voor vijf gulden. Hij verzekerde mij dat de schrijver langen tijd om dit boek in het Tuchthuis gezeten heeft (*). Het is dan ook een zeer slecht boek; ik vond dadelijk ontzettende dingen onder de woorden: Bijbel, Christus, Sabbath, enz.
... Daarna gingen wij naar de Mennonietsche johanna koerten blok, op den Nieuwen Dijk tegenover onze herberg in de Block, om de fraaije geknipte papieren zaken te zien. Zij had op het oogenblik twee-en-dertig stuks klaar, waaronder vele nieuwe, die ik de vorige maal niet gezien had, als het portret van den Czaar, van de witt, Prof. francius, enz. Haar voornaamste arbeid zijn dan ook portretten, die ze met veel kunst en gelijkenis teekent en waarvan ze dan met de schaar de omtrekken en schaduwen uitknipt, en ze tusschen twee glazen vast maakt. De zwarte plank daarachter geeft de schaduw door de uitgeknipte strepen, zoodat het schijnt alsof alles met de pen geteekend is. Zij had nu een paar zeestukken met schepen onderhanden. Een van de fraaiste stukken was eene bloemenvaas met allerlei bloemen, zeer fijn en naar het leven vervaardigd; daaronder stonden de aardige en wel passende woorden uit den Psalm: Vita nostra ut flos (Ons leven is als eene bloem)...
(25 Febr.)... Wij gingen ook naar de Beurs, om onzen koopman, den Heer martin münch, tusschen Num. 12 en 13, waar hij pleegt te staan, te spreken. Wij moesten, daar wij laat kwamen, bij het binnenkomen geld voor de armen geven. Benthem (†) spreekt daarvan ook, maar het geld geven

{==229==} {>>pagina-aanduiding<<}
begint niet meer zoo als hij zegt om twaalf uur, maar na half een.
's Namiddags gingen wij naar de Openbare Bibliotheek. Zij staat in de zoogenaamde Illustre School zeer hoog onder het dak. Boven den ingang staat Athenaeum Illustre. De Bibliotheek staat op de vliering van het gebouw, die wel groot, maar zeer laag is. De voorraad is ook over 't algemeen gering, wat voor eene zoo rijke stad eene schande is (*). Eerst voor twee maanden is een nieuwe catalogus gedrukt, maar de verzameling weinig vermeerderd. Achteraan zijn eenige Handschriften vermeld, die wij echter ditmaal niet konden zien, daar de voorzanger (of zoo als hij zich zelf noemde choragus) van de Westerkerk, die daarvan den sleutel bezit, om vier uur in de kerk moest zijn. De boeken zijn alle aan kettingen vastgemaakt even als te Oxford. Er staan overal twee reijen boven elkander, in het midden echter is een lessenaar gemaakt, waarop men de boeken kan leggen en opslaan. De gedrukte catalogus is, zooveel op iedere rei staat, op de voorste plank vastgeplakt, wat zoo kwaad niet verzonnen is. Deze Bibliotheek staat woensdags en zaturdags middags altijd open.
Wij bezochten ook den Heer le clerc of joh. clericus. Hij is een man van bij de vijftig jaren, zeer beleefd, maar toch wat droog, daar ik mij uit zijne schriften veel levendiger beeld van hem gemaakt had. Hij begon als de gemeene lieden met over het weêr te praten. Maar als ik hem op Engeland bragt klaagde hij over de groote luiheid der Engelschen en zeker met regt, dat zij, zulke groote beneficia en zoo schoone bibliotheken bezittende, zoo weinig in studiis voortbragten... Zijne vrouw, de dochter van den beroemden (!) greg. leti, eene oude, magere, en zeer leelijke vrouw, zat bij ons, had een groot boek voor zich liggen en praatte meê. Hij sprak anders meest over onverschillige dingen en vroeg eenige malen of bentley's Horatius spoedig uitkwam, hij meende ad calendas graecas (dat het nimmer gebeuren zou). Ik kon

{==230==} {>>pagina-aanduiding<<}
hem niet veel daarop antwoorden, om zijne groote twist met bentley.
Den 26sten Febr. gingen wij het Raad- of Stadhuis bezigtigen. [Volgen eenige meest bekende bijzonderheden].... Aan den ingang van het Raadhuis, ter linkerhand bemerkten wij eene kleine zwarte bus met eene opening als aan de posthuizen, waar men de brieven insteekt. Op deze bus staat: Bos van de weekelyckse Dooden. Hierin werpen de lieden, in wier gezin iemand sterft, den naam des gestorvenen. Daarnaast hangt een bordje, waarop het aantal der in het vorige jaar gestorvenen telkens vermeld wordt. Nu stond er: Dooden des Jaers 1710: 7661, wat zeker een groot aantal is, waaruit men over de menigte inwoners en de grootte der stad oordeelen kan. Wij verwonderden ons zeer over de slechte trappen die dit heerlijke gebouw heeft, dat echter voor een openbaar gebouw, om niet te zeggen voor een achtste wonder, zooals de Hollanders het gewoonlijk in hunne verzen noemen, wel donker en ongemakkelijk is. Ook heeft het geen goed voorportaal, maar slechts zeven kleine deuren, die zooals men doorgaans voorgeeft de zeven vereenigde provinciën moeten voorstellen. Maar ik houd het er voor, dat het meer is om zich voor oproer te beveiligen, daar men de kleine deuren beter en spoediger verdedigen en de menigte er ook zoo niet indringen kan....
De Heer von gerstorff bragt ons 's avonds naar de Westerkerk, om den Heer clermont, een Duitsch organist, te hooren spelen. Dit orgel is zeer fraai en groot, door denzelfden Meester dryschot, die dat in de Nieuwe Kerk gemaakt heeft. Het doet ook even als het andere fluiten, trompetten, hautbois, bazuinen en menschelijke stemmen hooren, waarvan de eerste, in het bijzonder de fluiten, een zeer goeden en natuurlijken klank hebben. De menschelijke stem echter is, als men het iemand er niet bij zegt, moeijelijk te onderscheiden... hij is zeer onduidelijk en klinkt, alsof men veel menschen in de kerk, vooral vrouwen die door den neus zingen, te zamen hoort. Dat zij echter klinken zou alsof men een goed zanger hoort, is geheel mis. Het orgel heeft overigens een zeer sterken klank en zoo diep, dat als men boven er bij staat, het iemands hoofd zeer doet. De pijpen zijn van zestien voet. De kerk is ook zeer goed gebouwd en heeft

{==231==} {>>pagina-aanduiding<<}
eene voortreffelijke echo en resonans, zoodat de Heer clermont zelf verklaarde dat hoewel hij veel had gereisd en menig orgel bespeeld, hij toch zulk eene resonans nergens gevonden had. De vleugels aan dit orgel zijn door den beroemden lairesse geschilderd en moeten meer dan duizend gulden gekost hebben. Wij luisterden meer dan een uur met groot genoegen.
Den 27sten Febr. bezochten wij den Heer pieter vlaming [den bekenden dichter en taalkenner]. Hij is een jong man van dertig jaren, en hoewel hij in kaas, boter, scheepsbehoeften en andere kleinigheden handelt, is hij echter, vooral voor een Hollander, een zeer beleefd en aardig, ook bovendien een zeer geleerd man en inzonderheid een goed dichter en criticus in de Latijnsche en Grieksche taal. Hij heeft ook eene wel middelmatige, maar toch met vele schatten voorziene bibliotheek...
Daarna gingen wij naar de Portugesche-Joden-synagoge, om de wet in het allerheiligste te zien brengen. Het geschiedde met groot geschreeuw. Zij waren ook alle met witte sluijers of kleeden bedekt, die op de groote pruiken der meeste Portugezen zeer gek stonden. Wij hebben zooveel kostbaars als men gewoonlijk daarvan ophaalt, niet kunnen zien. De wet was in zijde gewikkeld en het eind van de twee staven, waarom zij heengerold was, met groote zilveren knoppen en gespjes versierd. De vrouwen waren er nu ook, maar zaten boven achter traliewerk. Aan de kast waar de wet in geborgen werd, was ook niets bijzonders. Het hout zag donkerrood, gevlamd ‘wie Sackerdamholz’ (?). Daarna gingen wij naar menso hoyer, Tinnegieter. Wij wilden de tinnen doodkist zien, waarvan men een ongehoord leven maakt, hoewel ik die op vorstelijke begrafenissen in Duitschland even zoo schoon, ja nog schooner gezien heb. Zij is voor den vorst in Oost-Friesland gemaakt, maar daar de betaling niet geschiedt, nog niet geleverd.... Voor zijn werk, namelijk het gieten en het tin moest hij duizend ducaten (ieder tegen drie gulden en drie stuivers) hebben. Er zijn echter ook vele wapens zeer schoon en verheven daarop uitgewerkt, door een voornamen graveur alhier. Op de vier hoeken ziet men de beelden van het geloof, de liefde, de hoop en de voorzigtigheid, door een voornamen beeldhouwer, van der plaats, bewerkt....

{==232==} {>>pagina-aanduiding<<}

Den 1sten Maart waren wij bij david bramer, om zijne koperprenten te zien.... Hij heeft eene vrij groote verzameling, waaronder vele van rembrandt, doch niet de beste, zooals de Honderd-guldens prent; voorts van albrecht durer, aldegrave, george penzete, zoo ook het lijden van Christus, in duodecimo, zeer zuiver en compleet, door lucas van leyden, eene kruisiging in het groot, van albr. durer, die zeer zeldzaam is, een tamelijk aantal van rubens en van dijck. Verder had hij zeer veel van nieuwe meest Hollandsche meesters. Hieronder was het beste werk van romeyn de hooghe.... Hij is van religie Mennoniet, een zeer beschaafd en eerlijk man, bij de vijftig jaren oud. Hij is horologiemaker van ambacht, doch wegens zwakte zijner oogen nu boekhouder geworden....
Den 3den Maart reden wij naar den Heer jan houbakker, een Mennoniet. Hij is een jong, beleefd man, die vele schoone insecten heeft, die hij echter, omdat de zaken hem geen tijd lieten, wilde verkoopen. Hij heeft bij de honderd doozen vol, waarvan bijna de helft inlandsche....
Des namiddags bezochten wij den Heer philip van limborch. Hij is een zeer oud, maar regt beleefd en aardig man, en woont naast den Heer le clerc. Hij is veel geleerder en levendiger in zijne gesprekken dan deze. Hij sprak veel van Engeland en van de bekenden die hij daar gehad heeft, maar die meest alle gestorven zijn. Hij roemde in 't bijzonder de vriendschap die hij van locke en henricus morus ondervonden had. Hij klaagde dat deze op zijn ouden dag zoo in de cabbala vervallen was, waartoe hem de jonge helmont gebragt zou hebben. Hij zeide dat hem door een boekhandelaar een Systema Theologiae van milton gegeven was, om te onderzoeken of het voor den druk geschikt was, doch hij had het hem afgeraden, omdat het Arianismus daarin in de ergste mate door en door scheen. Waar het handschrift van daan gekomen was, wist hij niet.
(4 Maart)... Daarna reden wij naar het Dolhuis. De beide hoven waren op het oogenblik rondom geheel bezet, zoodat er nu bij de honderd menschen waren, wat dan erbarmelijk was om aan te zien. Zij kregen juist hun avondeten, waarom zij meest allen voor kwamen en zich lieten zien. ['t Is of er van de wilde dieren in Natura sprake is.] Er waren zeer

{==233==} {>>pagina-aanduiding<<}
vele oude, ook zilvergrijze lieden onder. Wij verwonderden ons over de vreemde en afschrikwekkende gezigten. In het midden van den grooten hof is een tuintje, waarin een goed gemaakt standbeeld geplaatst is. Het stelt eene dolle vrouw voor, die zich de haren uittrekt. [Hoe gepast!]....
Den 6den Maart 's morgens gingen wij naar Jufvrouw catharina lescailje en kocht ik bij haar de door haar, deels zelf geschreven, deels vertaalde tooneelstukken, het waren er zes. Zij is bij de zestig jaren oud, ongehuwd, en woont in een winkel waar alleen tooneelstukken verkocht worden. Zij wordt voor eene van de beste dichteressen van dezen tijd gehouden. Zij werd ons aanbevolen toen wij naar catharina questiers vroegen, door borrichius in zijne Epistolae zoo hoog geroemd (*). Deze moet echter al lang dood zijn. Jufvrouw lescailje gaf ons als een meesterstuk van tegenwoordige Hollandsche poëzij De Wolf in 't schaaps vel ontdeckt door jacob zeeus, tot Amsterdam 1711, in 8vo. Zij zeide dat dit tractaatje zeer zeldzaam en in Rotterdam, omdat er zeer scherp tegen de geestelijken in uitgevaren werd, verboden was....
Den 7den Maart, 's morgens, bezochten wij eerst den beroemden tiberius hemsterhuis, wij waren echter spoedig bij hem klaar. Want hoewel hij een zeer beleefd man is, van in de dertig jaren, die ons zeer vriendelijk ontving, vond ik toch dat hij van niets verder wist dan van zijne critiek, en daar deze voornamelijk over het Grieksch gaat (†) kon hij ons noch wij hem veel genoegen geven. Wij praatten nog wat over Engeland en de daar levende geleerden, maar namen spoedig afscheid en gingen nog naar onzen buurman de roede, die ons allerlei curiosa en artefacta liet zien.... Verder eenige koperprenten van rembrandt, waarvan hij geen verstand had, zoodat mijn broeder de zoogenoemde honderd-guldens prent voor een gulden van hem kocht...
Den 9den Maart, 's morgens, gingen wij naar Jufvrouw van der hemm, om den fraaijen gekleurden Atlas van blaeu te zien, waarvoor de Graaf d'avaiex twintig-duizend gulden had geboden, die zij echter op vijftig-duizend gulden hield....

{==234==} {>>pagina-aanduiding<<}
Toen zij ons dezen Atlas zelve liet zien, begrepen wij spoedig, waarom hij zoo kostbaar was, want men kan hem eigenlijk geen Atlas van blaeu, maar men moet hem een regt koninklijken Atlas noemen. In plaats van 11 is hij 43 banden groot, en met uit de hand geteekende kaarten en andere teekeningen opgevuld, ook met geschreven beschrijvingen, ongemeen fraai en kostbaar, en in een uitmuntenden eigenaardigen band. De kaarten, titels, aanvangletters waren prachtig gekleurd en de randen met allerlei sieraden beschilderd, door den beroemden meester dirk janssen van santen, die nu dood is; de teekeningen voor het meerendeel door w. schellekius, wien de Heer van der hemm daarvoor op zijne kosten zou hebben laten reizen. Vooral voor de Indiën is deze Atlas belangrijk. De Bewindhebbers der beide Compagniën hebben daarom reeds herhaaldelijk veel geld voor die deelen geboden, maar Jufvrouw van der hemm wil natuurlijk geene afzonderlijke deelen afstaan. Haar vader had het bij zijn leven niet eens willen laten zien, deels om zich geene ijverzucht, deels om de menschen die hij daarvoor gebruikt en die hem het meeste verschaft en vervaardigd hebben, geene schade en ongeluk op den hals te halen. Want vroeger was het streng verboden zulke reizen in Indië te doen. De compagniën moesten daarom zulk een werk zoeken te verkrijgen, al kostte het nog zooveel geld. [Volgt eene verdere merkwaardige beschrijving van dit kunststuk].... Jufvrouw van der hemm was over de vijftig jaren oud, Katholiek, en zooals men het in Holland noemt een klopje; zij was ook zeer bijzonder gekleed, als eene non. [Volgt een bezoek bij den muntkenner andries schoemaker en anderen.]...
Den 13den Maart, 's morgens, bezochten wij den Heer rau, een beroemd en voortreffelijk ontleed- en heelkundige, den geweldigen aemulus van den Heer ruysch, wien hij echter door velen verre wordt voorgetrokken. Hij is een Duitscher uit het Baden-Durlachsche, een man van in de veertig jaren. Hij was zeer beleefd, doch blufte verschrikkelijk en deed terwijl hij ons zijne zaken toonde als een marktschreeuwer: Ziet, mijnheer, enz. Hij heeft zeer vele en fraaije anatomische praeparaten, die hij echter, wat jammer en schade is, niet zindelijk en goed houdt. [Volgt de beschrijving dier praeparaten; voorts andere bezoeken, zoo ook aan de drie

{==235==} {>>pagina-aanduiding<<}
Doopsgezinde kerken. Van de Doopsgezinden zegt hij]... Men ziet aan hunne kerken en godsdienst geen onderscheid van de Gereformeerden, behalve dat zij, zooals bekend is, geene kinderen doopen, geene linten en groote pruiken dragen, en verder zeer zedig gekleed, ‘dannoch aber gar sauber und innerlich kostbar sind.’ Wij gingen ook nog op de Keizersgracht bij de Leliegracht, in de Quaaker-kerk; er predikte of sprak ditmaal een koperen-knoopenmaker, die achter het Stadhuis woont, met name jan clausz, een oude man. Zijn thema was over de inwoning van het licht of den geest. Hij maakte het waarlijk heel goed en ordentelijk, en men hoorde hem met genoegen. Iedereen was stil en aandachtig. Hij deed ook een schoon gebed uit het hoofd en daarmede was alles uit. Er waren niet meer dan dertig personen tegenwoordig. Zij moeten echter anders nog vele kleine zamenkomsten houden, waar echter geene onbekenden toegelaten worden.
[Volgt een bezoek aan het wereldberoemde kabinet van den oudheidkenner jacob de wilde, voorts aan den grooten ontleedkundige ruysch, van wien hij juist een college bijwoont].... Er waren acht hoorders, meest Engelschen. Ieder geeft hem acht ducaten voor een college dat acht weken duurt, dagelijks een uur, terwijl rau van drie Zevenbergers die wij kenden, voor een college van twee maanden, vijfhonderd gulden gevorderd had. De Heer ruysch heeft echter geene goede voordragt, maar de praeparaten die hij toont zijn schoon...
's Namiddags gingen wij naar den Heer schelde, een juwelier. Hij moet de voornaamste porseleinwinkel in geheel Holland hebben. Zij kost hem, zooals hij zelf zeide, meer dan tachtigduizend gulden. Het is een klein vertrek, maar rondom zoo volgepropt, dat men ook aan de muren niets ziet dan porselein. Hij vertelde ons dat Hertog ulrich van Brunswijk, toen hij binnenkwam, dadelijk gezegd had dat de kamer niets deugde, omdat zij te klein was voor zoo vele kostbare en heerlijke zaken. Wij moesten eer wij binnentraden, degen en stok afleggen, want er kan zeer ligt iets afgestooten worden. Het bestaat alles uit enkel blaauw porselein, meest in schotels, bloemvazen en eenig groot vaatwerk. Er is, als men eenige groote chocoladekoppen uitzondert, geen koffijgoed of gekleurd goed bij. Hij maakte bijzonder veel ophef van zes-en-negentig groote schotels, of zooals zij ze hier noemen Larubetten,

{==236==} {>>pagina-aanduiding<<}
die ook Prins eugenius had bewonderd. In het midden van het vertrek hangt eene kroon, alleen van schotels in elkaâr gezet, aan gebeeldhouwde en vergulde ringen. Er staat voor meer dan vijftien-honderd gulden porselein op en de schikking is zeer aardig. De schotels staan alle regt op en worden naar boven al kleiner. Toen wij ons over die breekbare curiositeiten verwonderden, zeide de Heer schelde, er was hier niets breekbaars, nam een schotel in de hand en zeide: jij bent veel gebrekliker als deze schotel. Hij zeide verder, dat die schotel al over de twee-honderd jaren oud was, ik zou hem maar eens iemand noemen, die zoo oud was of worden zou. Ook verzekerde hij dat hier geen stuk was, dat niet nog ouder was, want daarom was het oude porselein zoo duur en geacht. Deze zaken waren alle door de Portugezen uit Indië gebragt, vóór de Hollanders daarin gehandeld hadden. Het werd ook naar de Portugesche schepen, Kraaken geheeten, Kraak-Postelleyn genoemd, en hoe ouder dit was, des te beter. In zijn kantoor liet hij ons eene menigte juweelen zien, die ons liever waren geweest dan zijne schotels. Het voornaamste was een paar oorbellen van saffier, iedere steen een vingerlid lang en een duim breed. Er waren vier steenen, die zesduizend gulden moesten kosten. Een kruis van vier diamanten, niet veel kleiner, voor veertig-duizend gulden. Hij schertste en zeide dat voor twee jaren eenige dieven hem van de zorg voor dit kruis hadden willen ontslaan en het daarom gestolen hadden. Het had hem een paar duizend gulden gekost om de schelmen in Braband te pakken. Hij zeide dat dit wel, zooals er in den Bijbel stond, schatten waren, die geen mot noch roest verderft, maar de dieven groeven er toch gaarne naar. Hij toonde ons ook aanzienlijke paarlen, waarin, zooals hij zeide, zijn voornaamste handel bestond.’
Wij willen het hierbij laten en zullen de lezeressen der Vaderl. Letteroefeningen waarschijnlijk verpligten, door de Heeren uffenbach niet op hunne volgende bezoeken aan geleerden als ludolf kuster, lambert ten kate, joh. theodor schallbruch, simon schijnvoet, cornelis de bruyn, kunstenaars als jan goeree, timothee pastre de nismes en andere te volgen. Zij waren daarmede tot den 28sten Maart bezig en bragten dus zes à zeven weken door met dagelijks - meestal meerdere - bezoeken af te leggen. Aardig is het

{==237==} {>>pagina-aanduiding<<}
dan nog aan het eind de klagt te hooren, dat zij toch niet alles hebben kunnen zien, hoewel de verhaler er voor uitkomt dat hij het gewone Hollandsche compliment: isser iets van der Heeren dienst moede was.
Onder het meegedeelde mag nog veel onbeduidends zijn, het kan tot bewijs strekken dat de Reizen van uffenbach ook menige niet onbelangrijke bijzonderheid behelzen.


William Hickling Prescott.

Zoo gij meer dan één letterkundig tijdschrift inziet, waarde lezer! kunt gij er staat op maken links en regts necrologiën te zullen zien van dezen beroemden Americaanschen historicus, die den 28sten Jan. dezes jaars overleden is. Ik heb er nu reeds drie buitenlandsche gelezen en de Hollandsche willen wij maar buiten spel laten, - allen kenbaar uit eene bron gevloeid, hetzij letterlijk vertaald - b.v. de Illustrirte Zeitung uit het Eng. Athenaeum, - hetzij ietwat bijgewerkt. Daarvan beviel ons het meest de vorm, waarin het Athenaeum zijn berigt kleedt, omdat het grootendeels de eigen woorden van prescott wedergeeft. Van de anderen dus alleen verschillende in de naïveteit, waarmede wij onze bron aangeven, laten wig dat hier volgen, slechts weinig wegkappende of bijvoegende.
‘Op het onverwachts is, nog in de kracht des levens, te midden van vrienden en boeken, en in het midden van eene groote letterkundige taak, de historicus prescott van ons henengegaan in den leeftijd van 63 jaren. Ten twaalf ure was hij in volmaakte gezondheid, te half een kreeg hij een aanval van beroerte, om twee ure was hij dood. Voor vier of vijf jaar ging er een gerucht door de Londensche clubs, dat hij volslagen blind was geworden, - daar hij het weinigje gezigt, dat hij nog had, even als thierry (*) bij het snuffelen in handschriften en inscripties verloren had. Dit gerucht was echter onwaar. Reeds als jongeling had hij een

{==238==} {>>pagina-aanduiding<<}
oog verloren en het andere beschadigd. Nooit is dit geheel hersteld, zoodat hij zijne studiën onder bezwaren volbrengen moest, die den moedigste afgeschrikt zouden hebben. Nogtans genoot hij tot voor omstreeks een jaar eene uitmuntende gezondheid, bloeijend naar het ligchaam en vrolijk en opgewekt naar den geest. Ofschoon bijna blind, was hij geen kluizenaar, maar gelijk alle groote mannen, vol levenslust, zijne vreugde vindende zoowel in des levens stoffelijke genietingen, als in zijne zedelijke schoonheid en in intellectuële bezigheden. In dit opzigt was prescott meer Engelschman dan Yankee. Zijn schoon voorhoofd teekende levendigheid van gedachte, en eene zekere innemendheid in manieren deed hem al aanstonds als den man van hooge geestesbeschaving kennen. Anders scheen prescott meer een man van zaken en van het gezellig verkeer te zijn, vol kracht en leven en van een hoogst gelukkig temperament. Niemand die hem ooit zag, zal het vrolijke gelaat, den gullen handslag, den levendigen blik, en de vlugge, gemakkelijke manier van spreken vergeten van den man, die niet minder aangenaam in gezelschap was dan uitstekend als schrijver.
De Prescott's zijn een aanzienlijk Engelsch geslacht, waarvan de zijtak, waartoe w. hickling behoorde, zich reeds vroeg in N.-America gevestigd heeft. Zijn vader was regtsgeleerde en regter te Boston en iemand van vermogen, waardoor onze historicus bevrijd was van de armzalige zorgen om in de eerste plaats een bestaan te zoeken. Hij werd geboren te Salem, den 4den Mei 1796 en kwam in 1800 op het Haward College, de hoogeschool waar hij (in de regten) studeerde, en in 1814 het Doctorschap verkreeg. Hier had echter een ongeluk hem van het eene oog beroofd, en hij ging op reis naar Europa om de bekwaamste oogartsen te raadplegen. In plaats van het gezigt wat hij zocht, vond hij daar echter de opwekking tot heilzame eerzucht, die hem kracht gaf, om door volharding dit bezwaar te overwinnen. Even als de barrevoetige monniken van de Ara Coeli gibbon, wekten de ruïnen van zuidelijk Europa hem tot droomen van arbeid en van roem op. In het, meer dan zijn vaderland, historiële Europa, vatte hij op 25 jarigen leeftijd het eerst het plan op, om de werken te schrijven, die zijn naam zullen vereeuwigen. Zelf spreekt hij in een brief aan een vriend aldus over dit jongelingsbesluit:

{==239==} {>>pagina-aanduiding<<}

‘Ik had reeds vroeg eene sterke voorliefde voor geschiedkundige werken opgevat, waartoe misschien het lezen van gibbon's Autobiographie niet weinig bijdroeg. Ik stelde mij voor mij tot een historicus in den besten zin des woords te vormen, en hoopte iets voor den dag te zullen brengen, dat de nakomelingschap niet zoo dadelijk zou vergeten. In mijn dagboek vind ik reeds in 1819 zulk eene begeerte uitgedrukt; en ik besloot, om tien jaren mijns levens te wijden aan de studie van oude en nieuwe letterkunde - voornamelijk de laatste -, en dan nog eens tien jaren te wijden aan een geschiedkundig werk. Ik heb het geluk gehad, om dit voornemen tamelijk juist ten uitvoer te leggen. Tegen het laatst van 1837 verscheen mijn eerste werk, “Geschiedenis van ferdinand en isabella” voor het publiek.’
Van de zeer ernstige bezwaren, die aan dit plan in den weg stonden, heeft prescott een zeer belangrijk verhaal gegeven. Het heeft - ook buiten de groote belangrijkheid voor zijn persoon, - waarde voor ieder wiens geest wordt gedoofd door den kouden wind en de scherpe steilten, die hem terugschrikken van de hoogte waarnaar hij streeft. Hij spreekt er aldus over:
‘Gedurende mijne voorloopige studiën op het veld der algemeene letterkunde namen mijne oogen zoodanig in kracht toe, dat ik ze verscheiden uren daags gebruiken kon. De resultaten van mijne studiën was ik toen gewoon om in den vorm van Essays (artikelen) in tijdschriften openbaar te maken, voornamelijk in den North American, waarvan er een aantal - wel groot genoeg - in een afzonderlijk boekdeel van Miscellanies zijn bijeengebragt. Toen ik eenmaal op een onderwerp voor eene afzonderlijke geschiedschrijving bepaald was, liet ik geen tijd te loor gaan, om mijne bouwstoffen te verzamelen, waartoe ik in het genot van bijzondere voorregten was. Maar juist nog voordat deze bouwstoffen aankwamen, had mijn oog zoo zeer door de inspanning geleden, dat ik het in geene jaren heb kunnen gebruiken. Het heeft dan ook later nooit weder zijne volle kracht teruggekregen, en ik heb het ook nooit weder bij avondlicht durven gebruiken. Nog herinner ik mij duidelijk de volslagen wanhoop, waarmede ik mijne letterkundige schatten van Spanje zag aankomen, en de rijke mijn rondom mij zag liggen, die het mij verboden was te doorzoeken. Ik besloot om te beproeven wat ik met de oogen

{==240==} {>>pagina-aanduiding<<}
eens anderen doen kon. Ik herinnerde mij hetgeen johnson van milton verhaalt, dat de groote dichter het plan tot zijne geschiedenis van Engeland had laten varen, omdat hij het zoo goed als onmogelijk vond, dat iemand zonder oogen een geschiedkundig werk zou schrijven, waartoe het bestuderen van verschillende bronnen noodig was. Doch juist dit prikkelde mij om eene poging te wagen.’
‘Ik kreeg een voorlezer in dienst, die niet anders dan zijne moedertaal verstond; doch ik leerde hem het Castiliaansch uitspreken op eene wijze, zeker meer geschikt voor mijn oor dan voor dat van een Spanjaard, en wij begonnen onze moeitevolle reis door mariana's nobel geschiedwerk (*). Zelfs nu nog kan ik niet zonder een glimlach terugdenken aan de vervelende uren, waarin wij, onder eenige oude boomen op mijne buitenplaats gezeten, onzen langzamen en weinig vrolijken weg vervolgden over bladzijden, die hem geene schemering zelfs van licht verschaften, en waaruit het licht slechts flaauw en moeijelijk tot mij kwam door eene half bekende taal. Maar na eenige weken werd het mij helderder en de bewustheid van mijne vordering was voor mij een genot; en toen wij ons door zeven quarto-deelen hadden doorgeworsteld kon ik het verstaan, als het zoowat voor twee derden als gewoon Engelsch gelezen werd. Maar voor mijn voorlezer was het werk vervelender; hij had zelfs dit genot niet om het hem te veraangenamen.’
‘Nu had ik gezien, dat de groote moeijelijkheid overwonnen kon worden, en ik engageerde een lezer, wiens bekendheid met nieuwe en oude talen vergoedde, zooveel dit vergoed kon worden, wat mij door mijn slecht gezigt ontbrak. Maar, ofschoon ik op deze wijze verschillende bronnen kon raadplegen, was het nog zeer bezwaarlijk om de resultaten mijner lectuur in mijn geest te rangschikken. Hiertoe dicteerde ik al voortwerkende uitvoerige aanteekeningen; en wanneer ik genoeg gelezen had voor een hoofdstuk, - van 30 tot 40 en somtijds 50 bladzijden lang - dan had ik eene massa aanteekeningen in mijne eigene taal, die mij gemakkelijk de resul-
{==241==} {>>pagina-aanduiding<<}
taten van mijne nasporingen voor den geest konden brengen. Deze aanteekeningen liet ik mij naauwkeurig voorlezen, en terwijl mijne laatste nasporingen nog versch in mijn geheugen waren, liet ik al wat tot zulk een hoofdstuk behoorde weder door mijn geest gaan. Dit herhaalde ik minstens een half dozijn keeren, zoodat, wanneer ik eindelijk mijne pen op het papier zette om te schrijven, het mij vrij vlug uit de pen vloeide, want dan was het meer een werk van geheugen dan van schepping. Deze methode had het voordeel, dat zij mij de moeite bespaarde om telkens weder naar de overal verspreide plaatsen in mijne bronnen terug te moeten keeren, en het stelde mij in staat om die beschavingen vooraf in mijn hoofd te maken, die gewoonlijk in het reeds geschrevene gemaakt worden - iets wat bij mijne wijze van schrijven, die ik straks zal verklaren, mij onmogelijk geweest zou zijn. Alleen moet ik erkennen, dat deze wijze van stellen, als het hoofdstuk wat lang was, zeer veel van het geheugen vergde.’
‘Schrijven was mij nog vrij wat moeijelijker dan lezen. Thierry had mij eens aangeraden, om mij aan dicteren te gewennen; maar gewoonlijk heb ik de voorkeur gegeven aan een substituut, dat ik vond in eene schrijfmachine voor blinden, die ik, nu veertig jaren geleden, in Londen kocht. Zij bestaat in een raampje van de grootte van het papier, in het dwars bespannen met zoovele ijzerdraden als er regels op de bladzijde komen moeten en met een blad papier, dat aan de onderzijde met zwartsel bestreken is. Met een ivoren of agaten stift teekent de schrijver dan zijne letters tusschen de lijnen op het zwartgemaakte papier, waardoor op het witte papier dat er onder ligt, letters komen, die niet ligt uitgeveegd worden. Deze tredmolen-operatie had zeker ook hare nadeelen, en dikwijls is het mij gebeurd, dat ik meende eene mooije bladzijde geschreven te hebben en in het vuur der compositie verder gaan wilde, maar dan bevond, dat ik vergeten had om er een blad wit papier onder te leggen, zoodat alles even goed als in de lucht geschreven was. Niettegenstaande deze en dergelijke vreemdsoortige ongevallen, was mijne schrijfmachine altijd mijn beste vriend in mijne eenzame uren, en daarmede heb ik bijna alles geschreven, wat ik in de laatste 40 jaren in de wereld heb gezonden.’
‘Het manuscript aldus geschreven en door mijn secretaris ontcijferd - want, het waren ware hiëroglyphen -, werd mij

{==242==} {>>pagina-aanduiding<<}
dan nog eens voorgelezen om het te corrigeren, en dan netjes afgeschreven voor den zetter. Gelijk men begrijpt ging dit alles zeer langzaam en vereischte geduld bij allen die er in betrokken waren. Maar met den tijd werden mijne oogen weder beter. Eer ik “Ferdinand and Isabella” voltooid had, kon ik ze eenige uren per dag gebruiken. En dat heeft zoo geduurd (ofschoon met enkele tusschenkomende omstandigheden somtijds van weken, somtijds van maanden, dat ik weêr geen letter lezen kon) tot voor weinige jaren.
Dien ten gevolge en ook uit gewoonte, eene tweede natuur, ben ik bij mijne vroegere manier van stellen gebleven. In de laatste jaren heb ik niet zooveel van zwakheid van de oogen als wel van verduistering van het gezigt te lijden gehad, en ik begin gewaarschuwd te worden, dat de tijd nadert, dat ik geheel van de oogen van anderen zal moeten afhangen bij het voortzetten mijner studiën. Misschien moet ik het als eene waarschuwing opnemen, dat het tijd wordt om ze ganschelijk te staken.’
Hoe schitterend hij zijne taak volbragt, daarvan getuigen de planken onzer bibliotheken. Na een tienjarigen arbeid verscheen in 1838 (te Boston en ook te gelijkertijd de Londensche nadruk) de eerste editie van ‘The history of the reign of Ferdinand and Isabella the Catholic’ (geschiedenis der regering van Ferdinand en Isabella der Catholieke). Voor dit werk werd hij tot lid van de Koninklijke Academie van Madrid verkozen. - In 1843 kwam zijne ‘History of the Conquest of Mexico’ (Gesch. van de verovering van M.) uit, en in 1847 zijne ‘History of the Conquest of Peru.’ Ook hiervan verschenen te gelijker tijd Engelsche drukken en spoedig vertalingen in het Fransch en Duitsch (*). Toen liet de historicus gedurende negen jaren niets van zich hooren; nogmaals kwam hij in Engeland, waar zijn geniale hart en verschillende geestesproducten hem een zeer gunstig onthaal bereidden, en hij het eeredoctorschap van de Universiteit van Oxford ontving. In 1856 verscheen de vergoeding en regtvaardiging van zijn lang stilzwijgen in twee deelen van zijne ‘History of Philip II.’ Dit is het meest doorwrochte en voor-
{==243==} {>>pagina-aanduiding<<}
naamste van prescott's werken. Ongelukkig is het niet voltooid, en zal ook dit werk bij de historische fragmenten dezer eeuw geteld moeten worden. Onlangs van deze incompleetheid sprekende, zeide bancroft, de schrijver van de History of America. ‘Dat zijn laatste groote werk niet ten einde gebragt is, is een verlies voor de wereld. Het mag ons leed doen, dat wij van zijne pen niet de volledige
beschrijving hebben van de vorming van de republiek der Nederlanden en vooral, dat de geschiedenis van de Spaansche Armada, met het lot van deze ontzettende onderneming tegen het Protestantisme en tegen Engeland, niet is ontwikkeld door iemand wiens talent voor de levendige voorstelling van zulke tooneelen onovertroffen is. Maar wanneer prescott ook van deze aarde mogt weggeroepen zijn, hij zou altijd een werk onvoltooid achtergelaten hebben, want hij behoorde tot die soort van menschen wier verheven organisatie het hun onmogelijk maakt om voor hen zelven alleen te leven, en wier talenten geene particuliere bezittingen maar gaven voor de geheele wereld zijn. En op welk uur hij ook van den Albestuurder zijn afscheid gekregen zou hebben, zoolang als zijn geest levendig gebleven was, zou hij steeds aan het werk gevonden zijn, altijd, tot het laatste oogenblik toe, aan de eischen van zijn pligt gehoor gevende.’
Van ganscher harte stemmen wij dit toe. Alleen is er juist onlangs een derde deel van zijn werk verschenen (*). Behalve zijn meer geregelden historischen arbeid leverde prescott nog verscheiden artikels voor tijdschriften, die in America en Engeland herdrukt zijn.
Wat dat pas uitgekomen derde deel betreft, het loopt slechts tot den slag bij Lepanto (1571) en meest over de Spaansche binenlandsche aangelegenheden. Het is dus niet denkbaar dat zelfs in het IVe deel, dat prescott nog wel zelf bewerkt zou kunnen hebben, de geschiedenis der onoverwinnelijke vloot behandeld zal worden. Dit is zeker een groot verlies, want

{==244==} {>>pagina-aanduiding<<}
prescott deelt ons mede, dat hij in het bezit van belangrijke documenten daarover was, b.v. familie-archieven van den Markies van Santa Cruz, wiens voorvader het opperbevel over de vloot had en, uit de archieven van het huis medina sidonia, papieren van zijn opvolger alfonzo perez de gusman.
Overigens heeft echter prescott voor de Nederlandsche geschiedenis niet dat groote belang, dat hij voor de Spaansche had. Daarover werpt hij slechts in zooverre licht, als het komen kan uit de volledige ontwikkeling van philips' staatkunde en karakter; maar hij heeft niet, even als motley, zelf de Nederlandsche documenten en archieven doorsnuffeld. Hij verklaart dan ook in zijne voorrede: ‘In dat gedeelte der geschiedenis, dat op de Nederlanden betrekking heeft, heb ik eene andere handelwijze gevolgd, dan in andere deelen van het werk. De geleerden toch van dat land (hij prijst hier te regt de nasporingen en ontdekkingen van gachard, groen van prinsterer, bakhuyzen van den brink) hebben zich in de laatste jaren, in echt vaderlandslievenden geest er op toegelegd om hunne eigene archieven te onderzoeken, zoowel als die van Simancas, met het doel, om over de geschiedenis huns vaderlands licht te verspreiden. De resultaten van hunne onderzoekingen hebben zij openbaar gemaakt in eene serie van werken, die nog steeds voortgezet wordt. De historicus heeft reden, om deze ontginners grootelijks dankbaar te zijn, wier arbeid hem in het bezit brengt van bouwstoffen, die een vasten grondslag voor zijn verhaal vormen. Want welke grondslag kan vergeleken worden bij de geschreven correspondentie van de personen zelven? (Men denke aan gachard, Correspondance de philippe II, de guillaume le taciturne, enz., groen van prinsterer's Archives). Op dezen zekeren grondslag heb ik mij geheel en al verlaten.’ - Trouwens, er was ook voldoende reden voor prescott, om zijn arbeid hierbij te bepalen: Hollandsch kende hij niet, en van meteren, borr en brandt moest hij uit de tweede hand uit Fransche of Engelsche
vertalingen raadplegen. Doch, hoe het zij, al staat hij ook in dit opzigt beneden motley en macaulay, aan de andere zijde geloof ik dat men hem om zijn bezadigden, onbevooroordeelden blik nog boven hen stellen kan.






{==245==} {>>pagina-aanduiding<<}

Mengelwerk.

De zedeleer der hedendaagsche Fransche romantiek. II.

(Vervolg van bladz. 218.)

Zooals wij den lezer hebben doen zien, zijn twijfelzucht op godsdienstig gebied of een min of meer verfijnd materialisme, het ontkennen van het bestaan der zedewet en der menschelijke vrijheid, regtvaardiging, ja heiliging van het toegeven aan den hartstogt in 't algemeen, van den hartstogt der liefde in 't bijzonder, verachting van de instelling des huwelijks, en aanprijzing der losbandigheid, - de voornaamste leerstellingen der nieuwere Fransche romantiek. Het spreekt van zelf dat deze leerstellingen voeren moeten tot eene veroordeeling van de maatschappij, met hare instellingen en waarborgen. De maatschappelijke orde toch is gegrond op de zedewet; die zedewet aan te tasten en nietig te verklaren is hetzelfde als nietigverklaring der maatschappelijke orde. De romantiek deinst voor geene consequentie terug, verklaart het geheele bestaan der maatschappij en hare instellingen voor strijdig met het goede, voor ongerijmd, voor onregtvaardig; de mensch wordt door haar afgeschilderd als het ongelukkige slagtoffer dier ellendige instellingen; zijn leven is een strijd tegen de maatschappij, en wanneer hij zich met alle magt tegen deze verzet, dan is hij volkomen in zijn regt. Geene verbetering der bestaande orde van zaken wil de romantiek; die is voor geene verbetering vatbaar, omdat hare beginselen niet deugen. Een geheel nieuw maatschappelijk gebouw moet worden opgerigt, op geheel nieuwe fundamenten. Tijdelijke kwalen waaraan de maatschappij geleden heeft, gebreken zonder welke nimmer eenige menschelijke instelling zijn zal, zelfs die rampen welke uit de menschelijke natuur zelve voortkomen, hebben tot voorwendsel gestrekt, om dezen strijd tegen de maatschappij te billijken, den mensch zijne natuurlijke onafhankelijkheid onder de oogen te brengen, en voor hem het regt te bepleiten van zich zoowel aan

{==246==} {>>pagina-aanduiding<<}
de bescherming als aan de slavernij der maatschappelijke wetten te onttrekken. In sommige romans van g. sand treedt dit sterk op den voorgrond. ‘De maatschappij’, zoo lezen wij in hare Indiana, ‘is niet geregtigd om iets te eischen van hem die niets van haar verwacht’; en in hare Valentine: ‘De maatschappij heeft hen niet noodig, die geene behoefte hebben aan haar... Hier, in Frankrijk,... waar ontzaggelijke kapitalen opgestapeld in de handen van eenige menschen steeds dienstbaar zijn hier aan gierigheid, daar aan zedeloosheid en dwaasheid,... in dezen zoogenaamden staat van beschaving, tot op den wortel toe verdorven, zoudt gij willen dat ik burger ware! dat ik wil, neiging en verbeeldingskracht aan de behoeften dier maatschappij opofferde, om door haar bedrogen te worden en haar slagtoffer te zijn!’ Alsof wil en neiging en phantasie de oorzaken waren welke den mensch eene plaats aanwijzen in de maatschappij, alsof zij hem konden magtigen en in staat stellen om de noodzakelijke banden dier maatschappij te verbreken! De mensch is geschapen voor het maatschappelijke leven, hij is geroepen om zich daarin te bewegen met al zijne vermogens en met al zijne behoeften; bij zijne geboorte bevindt hij zich dadelijk midden in de maatschappij, evenzeer als hij terstond de dampkringslucht inademt. Laat hij al niets van haar vorderen, en zich verbeelden, dat hij geene verpligting aan haar heeft; laat hij het regt dat zij op hem heeft ontkennen, hij leeft en beweegt zich nogtans in haar. Uit zijne eigen natuur vloeijen de pligten voort, welke de maatschappij oplegt, en zoolang hij zich niet van die natuur kan losmaken, zullen die verpligtingen hem overal volgen. Eigenbaat en hartstogt zijn het die den oproerkreet hebben aangeheven, en wij hebben gezien welke aanzienlijke plaats deze innemen in de prediking der Fransche romantiek.
Het is dan ook volslagen opstand en verzet tegen de maatschappij welke zij aanprijst: ‘De mensch’, zegt g. sand (Indiana), ‘heeft geene zedelijke kracht en ware grootheid, hij is niet wedergekeerd tot de oorspronkelijke waardigheid van den mensch, dan wanneer hij eindelijk het juk der maatschappij heeft afgeschud.’ - Schillers Karl Moor en byrons Manfred, ook zij komen in verzet tegen de maatschappij; maar er is toch een hemelsbreed onderscheid tusschen hen en de helden der Fransche romantiek; zij vervloeken de menschen en beschul-
{==247==} {>>pagina-aanduiding<<}
digen de maatschappij, maar de eeuwige wetten der zedelijkheid, welke God in het menschelijk hart geplaatst heeft, tasten zij niet aan; zij vervloeken de menschen alleen, omdat de menschen deze eeuwige wetten schenden; zij beschuldigen de maatschappij alleen, omdat zij het schenden dier wetten ongestraft laat. Bij schillers rooverhoofdman zijn niet eigenbaat en hartstogt de drijfveeren van zijne handelwijze; verontwaardiging over de ondeugd, en toorn over de misdaad brengen hem tot verzet tegen de bestaande orde van zaken; hij strijdt tegen maatschappelijke vooroordeelen en misbruiken, maar niet tegen het onveranderlijke, goddelijke in de maatschappelijke orde; wat hij verlangt is eene utopie, maar dat verlangen is gegrond op de edelste beginselen. Wat doet daarentegen de Fransche romantiek? Zij trekt het harnas aan tegen die eeuwige, algemeene wetten, waardoor elke menschelijke maatschappij onstaat en in stand gehouden wordt; tegen die groote beginselen, door welke de beschaving leeft en zich ontwikkelt. ‘De eeuwige wetten van orde en beschaving,’ zegt de zuster van jacques, in Mme sands roman van dien naam, ‘gij twijfelt er aan of zij wel geldend zijn; en gij volgt ze alleen op, omdat gij niet volstrekt
zeker weet, of gij ze eigenlijk niet verachten moet.’ Nog duidelijker lezen wij in 't zelfde werk, welke de meening der schrijfster is, wanneer zij zegt: ‘Het is ongerijmd, om zich aan een gedragsregel te binden, wanneer het toeval alleen voldoende is om ons in te lichten, welken weg wij 't best zullen inslaan. Daarom kunnen er geene maatschappijen bestaan dan door middel van willekeurige wetten, goed voor de menigte, maar afschuwelijk en ongerijmd voor elken persoon op zich zelf.’ De maatschappij wil dat men zich schame, waar inbreuk op hare wetten wordt gemaakt. Welk eene dwaasheid! roept de romantiek uit. Lelia, de heldin van den roman welken wij reeds meermalen hebben aangehaald, had gebloosd over het gedrag harer zuster, die een ontuchtig leven leidde, en de schrijfster voegt bij de vermelding daarvan deze opmerking: ‘Het was een onwillekeurig overblijfsel van die onoverkomelijke magt der maatschappelijke ijdelheid, welke men eer noemt.’ Wat moet men wel van eene literatuur zeggen, lezer! welke de schaamte, dat heilige gevoel, dat zelfs bij de grofste overtredingen aantoont dat de mensch nog niet alle zedelijke waarde verloren heeft, die laatste sprank

{==248==} {>>pagina-aanduiding<<}
van het goede, wanneer door de magt der zonde alle overigen in 't menschelijk hart zijn uitgebluscht, - eene dwaasheid noemt; welke het eergevoel den naam geeft van eene vrucht der maatschappelijke ijdelheid?
Wij hebben gezien, welk verderfelijk determinisme, of liever fatalisme de Fransche romantiek voorstaat; hoe zij alle zedelijke verantwoordelijkheid wegredeneert, de schuld van 's menschen overtredingen laat dragen door het blinde noodlot, dat hem tot alles vervoert. Zij gaat verder, en noemt de maatschappij het voornaamste middel waardoor dat noodlot werkt, en stelt deze verantwoordelijk voor de zonde. Dubbel gevaarlijke leer, voorwaar, daar zij hare belijders als 't ware aanspoort om allen strijd tegen de zonde voor dwaasheid te houden, en dáár waar de stemme des gewetens zich niet geheel smoren laat, waar de knaging van 't berouw den mensch doet gevoelen dat hij zich in een toestand bevindt, strijdig met zijn aanleg en bestemming, hem de schuld van dat alles doet werpen op de maatschappij en hare instellingen, en hem dus deze doet haten, en verzet tegen haar predikt. Hoor slechts wat trenmor in den bekenden roman, dien wij het laatst noemden, zegt: ‘Was 't niet met regt, dat ik die maatschappij haatte, welke mij reeds toen ik in de wieg lag, in beslag nam, en, door mij van dien tijd af met blinde gunstbetooningen te overladen, als 't ware haar best deed om in mij hartstogten in beweging te brengen en behoeften te scheppen, welke niet meer weggenomen konden worden, en welke het haar een genoegen was telkens te vervullen, maar ook aanhoudend weder te doen gevoelen? Waarom is zij de oorzaak van 't bestaan van rijken en armen, van onbeschaamde wellustelingen en van dwazen met vele behoeften? En zoo zij 't aan eenigen vergunt schatten te erven, waarom toont zij hun niet tevens aan, op welke wijze zij er een nuttig gebruik van kunnen maken? Maar welken rigtsnoer geeft zij ons in onze jeugd? Waar zijn de pligten welke zij ons voorschrijft in den mannelijken leeftijd? Waar zijn de grenzen welke zij aan onze buitensporigheden stelt? Welke bescherming verleent zij aan mannen die wij door onze gaven vernederen, aan vrouwen die wij
verderven door onze ondeugden? Waarom is zij zoo verkwistend in het doen ontstaan van onderdanigen en van onteerden? Waarom duldt zij onze slemperijen en opent zij

{==249==} {>>pagina-aanduiding<<}
zelve ons de poorten der ongebondenheid?’ In een anderen harer romans drukt g. sand nog sterker hare verontwaardiging uit tegen de zoo veel kwaads stichtende maatschappij; het is in hare Isidora, waaruit wij het volgende aanhalen: ‘Zie, koelbloedige droomer, werp een blik op alle vrouwen die zich hier (op een gemaskerd bal) bevinden. De meesten zijn schoon, schoon naar het ligchaam en naar den geest. Die van haar welke gij misschien voor de meest verdorvenen houdt, zijn dikwijls juist degenen, die het teederste hart bezitten, met het meest natuurlijke verstand begaafd zijn en met het edelste vernuft; die het meest moederlijke gevoel in haar gemoed koesteren, die tot de meest romanesque opofferingen in staat zijn, aan wie eene edele heldhaftigheid aangeboren is. Denk er aan, ongelukkige, al deze vrouwen, die zich overgegeven hebben aan ontucht en dronkenschap, zij zijn het uitverkoren deel der vrouwen, zij zijn de zeldzaamste en krachtigste wezens, welke de natuur geschapen heeft. En daarom - dank zij daarvoor den eerbaren wetgevers der maatschappij gebragt - bevinden zij zich hier om voor een oogenblik de begoocheling der liefde te zoeken.... De schoonste en edelste wezens der schepping zijn dáár, gedrongen om alles te trotseren, of zich te vermommen en te liegen, om niet bij het minste dat zij doen beleedigingen te ondergaan. En dat is uw werk verstandige mannen, die van uwe liefde een regt, en van de onze een pligt gemaakt hebt!’
Alweder staat hier dezelfde gedachte, welke wij reeds vroeger opgemerkt hebben, op den voorgrond. Wanneer de vrouw de heilige schaamte verliest, dan is dit alleen daarvan een gevolg, dat het huwelijk, eene maatschappelijke uitvinding, haar de ketenen van vrees en haat aanlegt. Zoo aan een meisje uit de volksklasse hare schoonheid ten verderve strekt, dan heeft de afschuwelijke maatschappij daarvan de schuld, omdat ze zamengesteld is uit armen en rijken. Wanneer die teederhartige vrouwen, welke wij in onze laatste aanhaling beschreven vinden, die uitverkoren schepselen, zich aan de buitensporigheden van een gemaskerd bal overgeven om daar de begoochelingen der liefde te zoeken, dan alweder zijn zij die de maatschappelijke wetten daarstelden, er de schuldige oorzaak van. Zij hebben de vrouw tot eene slavin gemaakt:

{==250==} {>>pagina-aanduiding<<}
zij verbreekt de boeijen harer slavernij, en geeft zich aan de losbandigheid over.
Eugène sue verkondigt hetzelfde in zijne romans; ook hij stelt de maatschappij aansprakelijk niet alleen voor de rampen, maar ook voor de overtredingen en misdaden der menschen. Hij tast echter de groote vijandin van eene andere zijde aan. Wie kent niet zijne veelvuldige betuigingen tegen de te laag gestelde werkloonen, en tegen het onverdiend bezit en nutteloos gebruik der kapitalen? Dit, het groote gebrek in de maatschappelijke huishouding, is oorzaak van alle ellende, van alle kwaad. Wilt gij een voorbeeld, zoo sla den Juif Errant open en lees het volgende: ‘De te bekrompen werkloonen dwingen onvermijdelijk een groot aantal jonge meisjes, die daardoor niet in hunne behoeften kunnen voorzien, om tot levensonderhoud verbindtenissen aan te gaan welke haar verderven. Dit is de eerste schrede tot dat verlagende verderf, welke de maatschappij met schuldige onbezorgdheid aan een ontzaggelijk groot aantal meisjes uit de werkende klasse, welke toch geboren zijn met een aanleg tot eerbaarheid, redelijkheid en welvoegelijkheid, doet zetten.’ Ziet gij, dat sue opkomt tegen die lage werkloonen en betuigt dat ze aanleiding geven tot veel kwaad, niemand zal 't wraken, en men zal den schrijver die zich zulk eene zaak aantrekt om daarvan het verkeerde aan te toonen, in zijne edele bedoelingen prijzen. Laat u echter niet door den schijn bedriegen. Onvermijdelijk moeten die slecht betaalde arbeidsters tot zonde vervallen; de ellendige omstandigheden waarin zij verkeeren, verminderen niet de schuld harer overtredingen, strekken niet alleen om ons oordeel over haar minder hard te maken, maar zij nemen die schuld geheel en al weg. Wanneer eene redenering als die van sue invloed heeft, wie heeft dan meer schuld aan het zedelijk verderf van zoo velen? De maatschappij tegen wier verkeerde inrigting de schrijver zoo ijverig te velde trekt, of deze
schrijver zelf, die, door alle zedelijke verantwoordelijkheid van de personen weg te nemen en op de maatschappij te werpen, de poorten tot alle ongebondenheid en zedeloosheid wagewijd open stelt?
De maatschappij is oorzaak van alle ellende en armoede; deze moet onvermijdelijk leiden tot losbandigheid. Even noodzakelijk voert volgens sue de losbandigheid dikwijls tot zelf-
{==251==} {>>pagina-aanduiding<<}
moord, en ook deze heeft dus de maatschappij op hare verantwoording. ‘Helaas!’ zegt hij in zijn Juif Errant, ‘hoevele arme jonge meisjes worden zonder dat zij er iets tegen doen kunnen, er toe gebragt om in den zelfmoord eene toevlugt te zoeken tegen wanhoop, eerloosheid, of al te groote ellende des levens! En dat moet zoo zijn... en de vreeselijke verantwoordelijkheid zal op de maatschappij rusten, van zoovelen die in wanhoop gestorven zijn, zoolang als duizenden menschen, die aan hunne stoffelijke behoeften niet kunnen voldoen, door het belagchelijk geringe werkloon dat men hun geeft, gedwongen zullen zijn te kiezen tusschen deze drie afgronden, van de ellende, de schande en de smart: een leven bestaande in een ontzenuwenden arbeid en onuitstaanbare ontberingen,... de ontëering... en den zelfmoord.’ En op eene andere plaats in hetzelfde werk: ‘Ja, eene zoo baatzuchtige en stiefmoederlijke maatschappij is verantwoordelijk voor zoo vele misdrijven.... Misschien zal er ook wel eens een tijd komen dat de maatschappij hare verregaande zorgeloosheid betreuren zal.’ De misdaad welke men hier der maatschappij ten laste legt is vreeselijk; men beschuldigt haar dat zij met een onverschillig oog rampen en smarten beschouwt, welke zij bij magte is te verzachten; men beschuldigt haar, dat zij de ellende niet opheft of voorkomt, wanneer zij dat evenzeer kan als moet. Er ligt in de beschuldiging opgesloten, dat met de vernietiging der maatschappij een einde zal gemaakt worden aan den betreurenswaardigen toestand van ongeluk en zonde, waarin zoovelen zich bevinden, en bij deze geheele beschouwing staat op den voorgrond dat allen regt hebben op geluk. Dit laatste
spreekt sue uit in zijn Juif Errant, waar hij zegt: ‘Het einde der menschheid is het geluk van allen’, en de balzac in zijne Honorine, waar hij betuigt: ‘De natuur is alleen verpligt ons het leven te geven; op de maatschappij rust de verpligting om ons gelukkig te maken.’
Wilde men de beschuldigingen tegen de maatschappij ingebragt staven, men moest haar aantasten in de grondslagen waarop zij rust; die grondslagen zijn het familieleven met de instellingen daaraan verbonden en het eigendomsregt. De Fransche romantiek is dan ook tegen deze beiden te velde getrokken, en heeft getracht te bewijzen, dat beiden aller-
{==252==} {>>pagina-aanduiding<<}
verderfelijkst werken op den toestand der menschheid. - Wij hebben reeds gezien wat bittere grieven tegen de instelling des huwelijks zijn uitgesproken; de nieuwere roman-literatuur gaat echter veel verder. Niet alleen bestrijdt zij het huwelijk als een zedelijken band, en als een hinderpaal tegen de buitensporigheden van den hartstogt; maar dat wat de geest, het wezenlijke van 't familieleven uitmaakt, wil zij afgeschaft hebben. De natuurlijke betrekkingen door welke het familieleven ontstaat, de betrekking, waarin volgens goddelijke en menschelijke wetten, de vrouw, de vader, de kinderen geplaatst zijn, - tegen haar wordt het anathema uitgesproken; en dat wordt gedaan in naam der menschheid. Het familieleven wordt beschuldigd, dat het bij den mensch alleen baatzuchtige neigingen ontwikkelt, en in hem de liefde tot den naaste uitdooft. ‘De pligten’, zegt g. sand in een harer werken, ‘welke ons het familieleven oplegt, zijn in tegenspraak met de pligten welke de menschheid voorschrijft.’ Men beweert dat de genegenheden van het familieleven zich in te kleinen kring bewegen; de liefde van echtgenooten jegens elkander, van ouders jegens kinderen, enz. is eene kleingeestige liefde en moet plaats maken voor eene liefde welke de geheele menschheid tot voorwerp heeft. Deze schoonklinkende leer is niet nieuw, maar werd reeds door de oude Stoïcijnen verkondigd; schoonklinkend is ze en niets meer. Neen, wel verre dat die natuurlijke genegenheden op kleine schaal, als wij ze zoo eens noemen mogen, den pas afsnijden aan genegenheid in uitgebreider kring, aan
vaderlandsliefde en aan liefde tot de menschheid, zijn zij werkelijk de school waarin deze worden aangekweekt. 's Menschen hart is gelijk een boom, welke zijne takken zooveel te verder uitspreidt, naarmate zijne wortels dieper in den grond dringen; wat die grond waarin hij leeft, groot wordt en zich ontwikkelt voor den boom is, dat is het familieleven voor den mensch. Snijd de wortels, waarmede de boom zich in dien grond vastklemt, af, en hij zal verdorren en sterven. Zorg dat de boom uit dien grond overvloedige sappen trekt, en die sappen zullen zich van zelf naar buiten verspreiden. Hoe zal hij die voor zijne naaste betrekkingen geene liefde koestert, zijn vaderland kunnen beminnen? Hoe zal hij wiens hart koud blijft als ijs bij de wieg van zijn kind, ooit dat hart voelen kloppen voor de menschheid? Laat het waar zijn, dat

{==253==} {>>pagina-aanduiding<<}
eigenbaat dikwijls aan deze natuurlijke gevoelens eene verkeerde rigting geeft, en ze door ze te overdrijven tot eene ondeugd maken kan, - maar gebeurt zulks niet met alle menschelijke gevoelens?
Over hetgeen de romantiek leert aangaande de betrekking van echtgenooten tot elkander behoeven wij niet meer te spreken; reeds op onze vorige bladzijden hebben wij ons verontwaardigd over de gevoelens van lelia en van adrienne de cardoville over het huwelijk. Wij willen ook niet nagaan hoe het ouderlijke gezag wordt aangevallen door een bij ons weinig bekenden roman, welks geheele strekking geene andere is dan strijd te voeren tegen de knellende banden van het familieleven, (Frère et Soeur van aug. luchet); maar laat ons liever eenige oogenblikken stilstaan bij de veroordeeling van het erfregt en van het eigendomsregt, welke wij vooral bij eug. sue in volle kracht zien ontwikkeld. Met het erfregt staat en valt het familieleven, en met regt heeft de beroemde lamennais in zijn Passé et Avenir den socialisten toegevoerd:
‘Het eigendomsregt is uit zijn aard voortdurend, omdat de noodzakelijkheid van 't bestaan van eigendommen voortdurend is; het is voortdurend voor den individu, voor zoo lang hij bestaat, het is zulks onvoorwaardelijk voor de familie, welker duur zich niet bepalen laat.’ Wie het erfelijke eigendomsregt afschaffen wil, wil daarmede te gelijk afschaffing van het familieleven en zijne instellingen. Het is wel een omweg, langs welken men het doel zoekt te bereiken, maar daarom niet minder zeker.
In zijne Mystères de Paris heeft sue zijne leuze: ‘Dood aan het erfregt en vijandschap tegen het eigendomsregt’, niet openlijk doen hooren. Onder den mantel van gematigdheid en onderwerping, en onder den schijn van alleen menschlievendheid tot beginsel te hebben, brengt hij zijne gevaarlijke stooten aan de zoo gehate maatschappelijke instellingen ter sluip toe. Ten bewijze moge de volgende aanhaling strekken: ‘Het tafereel van dit verval onder den rijkdom is eene treurige zaak, zooals wij weten. Maar, door gebrek aan onderrigt, heeft de aanzienlijke klasse ook hare ellende, door de bestiering van 't noodlot hare misdaden. Niets is meer algemeen, maar ook niets meer bedroevend, dan dwaze, nuttelooze verkwisting....

{==254==} {>>pagina-aanduiding<<}
Zonder twijfel moeten het erfregt en het eigendomsregt onschendbaar en heilig zijn.’
‘De rijkdom, hetzij men hem zich verworven, of bij erfenis gekregen heeft, moet in de gelegenheid zijn, om ongestraft en luisterrijk voor de oogen der behoeftige en lijdende menigte te schitteren. Verschrikkelijke, onevenredige verdeeling der goederen, zooals zij te vinden is tusschen den millionair saint-rémy en den beeldhouwer morel, zullen nog geruimen tijd moeten bestaan. Maar juist omdat die niet geëvenredigde verdeeling van den rijkdom geheiligd is en beschermd wordt door de wet, zijn zij die in 't bezit zijn van zooveel schatten zedelijk verantwoording schuldig aan hen, die op geen ander bezit kunnen roemen dan van eerlijkheid, ingetogenheid, moed en ijver. Wanneer men de rede over de zaak laat oordeelen, en ze beschouwt uit het gezigtspunt van menschelijk regt, en zelfs van het welbegrepen maatschappelijk belang, zou een groot fortuin een erfelijk pand moeten zijn, toevertrouwd aan voorzigtige, flinke, bekwame, edelmoedige handen, welke er mede belast waren om dat groote fortuin vruchten te doen afwerpen en om het te besteden; deze zouden dan in staat zijn, om al wat zoo gelukkig was van zich in de schitterende en heilzame afstraling van dat fortuin te bevinden, vruchtbaar en levend te maken en te verbeteren.’ Wie zal 't laken dat de schrijver leert, dat het misbruik dat de rijken van hunne rijkdommen maken, veelal te wijten is aan de weinige onderrigtingen welke de Staat hun kon en moest geven; dat hij beweert, dat de rijke dengene die niets bezit zedelijk verantwoording schuldig is van zijne schatten? 't Klinkt alles schoon, maar 't wordt slechts tot dekmantel gebruikt voor 't geen de schrijver verder leert; die zedelijke verantwoording, welke den rijke een liefdepligt is, wordt hier uitgebreid en verdraaid tot een bepaald regt voor den arme om die verantwoording te eischen, en zoo al verder voortgaande ontwikkelt sue zijne communistische stellingen, welke hij eerst
door een valsch omkleedsel aanlokkelijk heeft gemaakt.
Van dat omkleedsel ontdoet zich de schrijver der Mystères de Paris in een roman, welken hij eenige jaren later uitgegeven heeft, in zijn ook bij ons welbekenden Martin ou l'enfant trouvé. Ook hier weder is het zedenbederf dat bij den rijke voortkomt uit een slecht gebruik maken van zijne rijkdommen,

{==255==} {>>pagina-aanduiding<<}
de hoofdzaak. Van een jeugdigen lichtmis getuigt de schrijver: ‘Hij was op noodlottige wijze medegesleept door een van de rampzaligste gevolgen van het erfregt, - eene kindschheid in ledigheid doorgebragt, - en daardoor gebragt tot zulk eene mate van lafheid, onvermogen en verdorvenheid.’ En de gevolgtrekking welke hieruit gemaakt wordt, is deze: ‘In het feit, dat wij onze kinderen in het bezit stellen van een vermogen, dat zij zich niet door arbeid verworven hebben, is iets dat ons ergert...’ En om deze gevolgtrekking meer ingang te doen vinden, schildert sue ons in dezen roman een vader af, die op wijsgeerige gronden zijn zoon ontërft; in de woorden welke de vader tot den zoon rigt, vinden wij het St. Simonisme naakt en openlijk gepredikt: ‘Zoo gij begeerte hebt naar overvloed en weelde, verschaf ze u zelf door uwen arbeid, door uw verstand... Een iegelijk ga het naar zijn werken... Ik zal als vader aan mijne verpligtingen voldaan hebben, wanneer ik u de opvoeding geschonken zal hebben die den mensch vormt, en het bedrijf dat den mensch nuttig maakt, en u daarenboven zooveel geld zal gegeven hebben, als noodig is, om u voor behoeftigheid te bewaren. Een vader is niets meer aan zijn zoon verschuldigd.’ - Wat van door erfenis verkregen bezittingen in den Martin gezegd wordt, wordt daarin ook op den eigendom in het algemeen toegepast: ‘Niemand’, zoo lezen wij, ‘heeft regt op overvloed, zoolang nog niet iedereen het noodige heeft.’
George sand is dezelfde gevoelens toegedaan; zij verkondigt ze echter meer ingewikkeld in een dichterlijken vorm en niet zoo openlijk als sue, ten minste niet in lelia; in andere romans van dezelfde schrijfster komt zij er ook vrij onbedektelijk mede voor den dag. Zoo is de taal welke pierre huguenin, in Le Compagnon du tour de France, tot zijne medearbeiders rigt, bepaald oproerprekerij. Hoor slechts: ‘Hebt ge nooit een blik geworpen in de wereld der rijken? Hebt ge u zelven nooit eens afgevraagd, met welk regt zij bij hunne geboorte reeds zoo gelukkig zijn, en wat gij misdreven hebt dat gij in ellende moet leven en sterven? Waarom mogen zij rusten, terwijl gij in 't zweet uws aanschijns werkt? Welke beteekenis wilt gij toch daaraan geven? De priesters zullen u zeggen, dat God het zoo wil; maar zijt gij er wel zoo van verzekerd, dat God het werkelijk zoo wil? Dat zijt ge niet,

{==256==} {>>pagina-aanduiding<<}
is het niet zoo? Gij zijt verzekerd van het tegenovergestelde... Wil ik het u eens zeggen, op welke wijze de rijkdom zich gevestigd heeft, en de armoede nog altijd door bestaan blijft? De behendigheid der rijken, en de onnoozelheid der armen zijn er de oorzaken van.’ - Nog erger schier is hetgeen zij in haren Le Meunier d'Angibault schrijft: ‘Het geld van den rijke is niet gewonnen door den arbeid des armen: het is gestolen geld.... Het is de nalatenschap der geroofde leengoederen van zijne voorouders. In het bloed en het zweet des volks hebben dezen hunne kasteelen gevestigd, daarmede hebben zij hunne landerijen gemest.... Het is altijd het geld des armen, omdat het hem afgeperst is door plundering, geweld en dwingelandij.’
Dat ook het erfregt door g. sand voor eene doemwaardige instelling gehouden wordt, zal wel niemand, die bekend is met den inhoud van 't geen wij boven aanhaalden, kunnen verwonderen. In den laatstgenoemden roman laat zij marcelle, nadat zij al haar vermogen had zien ten gronde gaan, dus tot haren zoon spreken: ‘Gij zult u den roem en misschien ook het geluk verwerven van eenmaal even rijk te worden als uwe voorvaders waren.... Mogt gij het eens leeren inzien, mijn kind, dat deze wet, welke de Voorzienigheid heeft ingesteld (vernietiging van het vermogen des rijken) heilzaam voor u is, omdat zij u eene plaatse geeft onder de schapen aan de regterhand van christus, en u afscheidt van de bokken die aan zijne linkerhand geplaatst zijn.’ Welk eene heerlijke uitlegging van de eschatologie des Evangelies. Zoo gij slechts arm zijt, is het u voldoende om eene plaatse te verkrijgen aan de regterhand des Vaders: armoede is zooveel als deugd. Zoo gij rijk zijt, het anathema is reeds over u uitgesproken, want rijkdom is zooveel als ongeregtigheid, en de verdoemenis wacht u!

De leerstellingen van de romantiek, welke wij hebben nagegaan, hebben op zich zelf beschouwd weinig aantrekkelijks; zij zouden, afgetrokken en vreemd aan de bestaande orde van zaken als ze zijn, niet gemakkelijk ingang kunnen vinden bij de menigte; maar men heeft doeltreffende pogingen aangewend, om desniettegenstaande onder het volk vele aanhangers van de nieuwe leer te verkrijgen. Daartoe bestond

{==257==} {>>pagina-aanduiding<<}
maar één middel, misdadig als het doel waartoe het gebezigd werd; en dat was, de gevoelens van eigenbaat te prikkelen, aan het volk verwachtingen voor te spiegelen, welke niet konden worden verwezenlijkt, al moesten daardoor verschrikkelijke haat en onverzoenlijke wraakzucht ontstaan. De nieuwere Fransche romantiek heeft dit middel aangewend, en dit is het wel, waarom zij het meest onzen afschuw verdient. Voorbeelden hiervan zijn in overvloed te vinden; laat eugène sue maar weder de eerste zijn, aan wien wij ze ontleenen; lees deze volzinnen slechts uit zijn Juif Errant, waar ook alweder de huichelachtige aanprijzing van de verderfelijke veroordeeling der maatschappij op godslasterlijke wijze onder bescherming van God wordt gesteld: ‘God, die zoo groot is en zoo goedertieren, zoo mild en zoo goed, heeft niet gewild, dat zijne schepselen voor immer ongelukkig waren; maar eenige baatzuchtige menschen hebben zijne instellingen doen ontaarden, en hun broeders tot een prooi van ellende en wanhoop gemaakt...’ - ‘Ja, vele behoeftigen, die niet weten wat genieten is, en nooit eene blijde verwachting hebben, zijn hongerig en koud, en zijn zonder kleeding en woonplaats, omgeven door de onmetelijke rijkdommen, welke de Schepper geschonken heeft, niet opdat enkelen er door gelukkig zouden zijn, maar tot het geluk van allen; want hij heeft gewild dat die schatten gelijkelijk over de menschen verdeeld waren (Handel. iv:32, 33). Maar eenigen hebben zich op listige wijze en door geweld meester gemaakt van het gemeen erfdeel... en dit verdriet God. Zoo het mogelijk is dat God lijdt, dan doet Hij het, omdat Hij ziet hoe eene ontelbare menigte zijner schepselen een betreurenswaardig lot hebben, en dat wel opdat aan de wreede baatzucht van enkelen zou voldaan worden.’ Deze haat en
wraak kweekende woorden legt de schrijver in den mond van gabriël; deze heiligschendende schriftverdraaijing wordt ons medegedeeld, als komende uit den mond van een priester, in wien sue zegt een type te willen geven der Christelijke liefde!
Deze taal is echter gematigd bij 't geen wij hier en daar in den Martin l'enfant trouvé van denzelfden schrijver vinden, blijkbaar geschreven met het doel om het volk aan te hitsen en tot oproer te brengen. Basquine, een der personen uit dezen roman, spreekt de rijken aldus aan: ‘O gij meêdoogenloos geslacht! terwijl gij u baadt in overvloed, stierf mijn

{==258==} {>>pagina-aanduiding<<}
vader van smart en ellende, en ik heb mijn kind voor eenige penningen verkocht. O! uwe verfoeijelijke zorgeloosheid omtrent ons lot heeft mij doen komen tot zulk een toestand!...’, terwijl dezelfde tot de armen zegt: ‘Gij die zoo meêdoogenloos verlaten zijt van uwe kindschheid af door eene stiefmoederlijke maatschappij, als martelaars van haar zult gij sterven!’
Eerst moest de maatschappij als verderfelijk voor den arme worden voorgesteld, en vervolgens, daar de maatschappij alleen een afgetrokken begrip is, moesten zij aangewezen worden in wie men dat verderfelijke vernietigen kon; en deze waren niemand anders dan de rijken. Zij zijn de vijanden die men bestrijden moet, zij zijn de oorzaak van de ellende hunner medebroeders; over hen dus moet de wrake zijn!
In de volgende woorden, welke wij aan sand's Lelia ontleenen, vinden wij dit als met den vinger aangewezen: ‘En gij, slaaf, slagtoffer in lompen gehuld; gij die u steeds tot gedwongen arbeid gedoemd ziet, let op hem... let op mij, zooals ik daar bleek, met loshangende haren en gebroken van hart aan het venster sta... Iet wel op ons beiden: een rijk en schoon jongeling, die eene vrouw voor hare liefde betaalt, en eene gevallen vrouw die dezen man met zijn geld veracht! Dit zijn dan de personen, aan welke gij dienstbaar zijt, welke gij vreest, welke gij eerbiedigt.... Neem dan de gereedschappen van uw arbeid op, die boeijen van uwen slavenkerker waaraan gij geklonken zijt, en tref er uwe verdrukkers mede! Verpletter de ellendige wezens die zich aan het brood dat gij verdiendet, te goed doen, die u zelfs een plaatsje in den zonneschijn ontstelen! Dood den man, die door zijne baatzuchtige neigingen in slaap gewiegd is, en dood tevens deze vrouw, die weent omdat zij de magt niet heeft zich los te maken van de ondeugd!’
Een ander schrijver, bij ons door zijne latere werken met regt zeer gunstig bekend, emile souvestre, verkondigde vóór twintig jaren niet veel beters. Ook hij heeft door zijn schrijven gepoogd den afstand welke den arme van den rijke scheidt, te vergrooten; hij heeft een geheelen roman, getiteld: Riche et Pauvre, schier alleen aan dat doel gewijd. Wij laten hier de woorden volgen, waarin de arme den rijke de oorzaken mededeelt van zijn onverzoenlijken haat. ‘Ik was nog zeer jong toen ik u reeds begon te haten. Vijftien jaren lang heb ik

{==259==} {>>pagina-aanduiding<<}
mij onder uwe voeten gekromd, en gij hebt mij in dien toestand gelaten. Vijftien jaren lang heb ik gesidderd, heb ik mij geschaamd, heb ik stilgezwegen; en gij hebt gemeend, dat zulks was zooals het behoorde. En waarom behoorde dat zoo? Waarom mogt ik niet met opgerigten hoofde staan en u aan mijne voeten hebben? Waarom was ik niet de weldoener, waarom gij niet de bedelaar? En verwondert het u nog dat ik u haat? O ik gevoel het, mijn aanleg en mijne neiging dwingen mij u te haten! Reeds op den dag dat wij geboren werden, gij rijk en ik arm, waren wij vijanden. Ik haat u! ik haat u! - Meen niet dat deze haat een voorbijgaande toorn is: neen, zij vervult geheel mijne ziel; van uur tot uur is zij met mij opgewassen. Altijd, sedert vijftien jaren, heb ik u aan mijne zijde gevonden, heeft uw geluk eene tegenstelling met mijn lijden opgeleverd. Als kind waart gij bevallig, en de lieveling van allen; en mij, bedekt met lompen als ik was, mij bespotte ieder. Gij bezat al het schoone van den rijkdom, ik was gedompeld in al het afschuwelijke der armoede. Wij zijn mannen geworden, en wederom heb ik u op mijn levenspad ontmoet, onbeschaamd de blijken uws voorspoeds uitkramende tegenover mijne ellende; u heeft men met open armen ontvangen, terwijl men mij terugstiet; u heeft men een brug gegeven om over den afgrond henen te komen, en mij heeft men er in laten vallen. - Vijftien jaren lang heb ik het uitgehouden, ben ik geduldig geweest, heb ik mijne haren grijs laten worden, om boven den afgrond mij een nest te bouwen... en terwijl ik de handen vouw om God te danken, nadert er iemand die niets gedaan, niets geleden, niets vergeefs begeerd heeft, iemand die, gelukkig reeds door 't regt van zijne geboorte, naar mijn geluk de hand uitstrekt, en het mij ontrooft!...’

Wij willen niet breedvoerig spreken over den invloed welke de zedeleer der nieuwere Fransche Romantiek uitoefenen moet, en uitgeoefend heeft. Ons volkskarakter is niet van dien aard, dat het zich zoo spoedig buigen laat door indrukken als welke de romantiek geeft, vooral zoo deze vruchten van vreemden bodem zijn, en in dit geval mogen wij zulks zeer gelukkig noemen. Want wat moet de zedeleer welke de Fransche romantiek verkondigt, uitwerken op hen die er zich door

{==260==} {>>pagina-aanduiding<<}
laten medeslepen? Moet niet de twijfelzucht welke zij haren lezers opdringt, het fatalisme dat zij verkondigt, bij velen eene walging tegen het leven opwekken, eene steeds toenemende droefgeestigheid en marteling der ziel, waarvan de zelfmoord het gewenschte einde is? De statistiek der zelfmoorden in Frankrijk van 1826-1850, welker resultaten wij hier willen laten volgen, moge er van getuigen; niet omdat er niet andere oorzaken geweest zijn, welke er toe medegewerkt hebben, om die resultaten zoo treurig te doen zijn, maar omdat men zich toch ook overtuigd mag houden van den magtigen invloed welken de romanliteratuur daarop heeft uitgeoefend.
Het gemiddeld aantal zelfmoorden in Frankrijk was per jaar:
van 1826-1830	1,739.
van 1831-1835	2,263.
van 1836-1840	2,574.
van 1841-1845	2,951.
van 1846-1850	3,446.

Een zeer groot gedeelte van de schuld dezer verschrikkelijke vermeerdering van dit zedelijke kwaad moet aan de verderfelijke rigting door de romantiek gevolgd, geweten worden. En 't kan ook wel niet anders. In Frankrijk dringt de romantiek tot in den boezem des volks door; de feuilletons van een ontzaggelijk aantal dag- en weekbladen zijn de voermiddelen, waarmede de novelles gebragt worden ook tot hen, die het minst door de fortuin begunstigd zijn, tot hen die door hunne opvoeding tot de minst ontwikkelden behooren. Tot dezen nu worden de schandelijke en verderfelijke stellingen in de meest verleidelijke vormen gebragt, en 't vernielingswerk vangt aan. De weinige godsdienstzin welke nog in de harten der lezers woonde, wordt spoedig weggenomen door de sophistische redeneringen der romantiek, en zij worden gesleept in een kring van twijfel en wangeloof; God is niet meer voor hen, hun leven hier op aarde is diep ongelukkig, en niemand of niets troost hen, en zij kunnen niets doen om hun geluk te bevorderen. Het noodlot voert hen tot die ellende, waarom zich niet aan dat noodlot onttrokken? Waarom langer geleden dan noodzakelijk is, wanneer men bij magte is om zelf zich van dat lijden te bevrijden?
Trouwens welk een ingang de leer moet vinden, waardoor de hartstogten als heilig worden voorgesteld, en beweerd wordt, dat

{==261==} {>>pagina-aanduiding<<}
het 's menschen pligt is daaraan toe te geven, - laat zich ligt begrijpen. Wij hebben gezien hoe het toegeven aan de zinnelijkheid zelfs onder de bescherming van het Christendom gesteld wordt, zekerlijk een gereed middel om aanhangers van de nieuwe leer te verwerven.
Welken invloed moeten zulke leeringen uitoefenen op het opkomend geslacht? Het gedeelte van hun leeftijd dat zij doorleefd hebben, lag nog niet onder het gebied der hartstogten; maar nu is de tijd gekomen dat zich die hartstogten doen gevoelen; er is echter eene stemme in hen, die hun toeroept van te strijden tegen hetgeen hun zoo begeerlijk toeschijnt, het is de stem der zedelijkheid, het is die den mensch aangeboren kracht, welke door opvoeding en godsdienst zich ontwikkelt. De romantiek poogt die stem tot zwijgen te brengen, die kracht te vernietigen; door het schilderen van weelderige tafereelen poogt zij jeugdige harten tot zich te trekken; de begrippen en gevoelens omtrent God en godsdienst worden ondermijnd; hoofd en hart zijn reeds overprikkeld, maar wanneer men dan juist datgene wat men het vurigst verlangde, maar het strengst meende te moeten bestrijden, wanneer men dat als prijzenswaardig, als pligtmatig ziet voorgesteld, - o! dan is men zoo ligt over te halen; men neemt zoo gaarne aan, wat men gaarne wil!
God weet, in hoe menig harte van jongeling of maagd strijd werd gevoerd, hevige strijd tegen de heerschappij der hartstogten, totdat hun de kracht en de lust tot dien strijd door het lezen van romans werd ontnomen. Wanneer een jongeling zich laat medeslepen door de toovermiddelen welke sue en anderen gebruiken, wanneer een meisje uit de arbeidende klasse, dat tot nu toe tegen de verleiding gewaakt heeft, maar nu ook 's avonds op haar zolderkamertje, met een dier verderfelijke romans onder haar hoofdkussen, het besluit neemt om niet meer te strijden, - heeft er dan niet, zoo dikwijls dat gebeurt, eene herhaling plaats gehad van 't treurspel dat eens in het paradijs is gespeeld? Heeft dan de oude slange ook niet gesproken in de romantiek?
Maar wij hadden beloofd niet uitvoerig te wezen over den invloed van de zedeleer der Fransche romantiek. De oude slange, zij huist in de romans, wanneer zij het huwelijk aan-
{==262==} {>>pagina-aanduiding<<}
tast en afkeurt, wanneer zij onbereikbare idealen voorstelt in hare schildering van het genot der vrije liefde; evenzeer wanneer zij verzet predikt tegen de maatschappij en de maatschappelijke inrigtingen wil vernietigen, wanneer zij den arme tegen den rijke ophitst, wanneer de familiebetrekkingen door haar niet gespaard worden, wanneer zij... maar de lezer zal het overige er wel bijvoegen, wanneer hij nagaat, wat wij in de vorige bladzijden over de zedeleer der Fransche romantiek schreven.

Is de Fransche romantiek werkelijk zoo gevaarlijk eene lectuur, als zij door poitou wordt afgeschilderd, moeten er dan geene middelen worden beraamd, om te beletten dat zij ook in ons vaderland haren verwoestenden invloed uitoefent? Misschien, maar welke? Eene censuur van staatswege ingesteld, is een middel dat niet meer in onzen tijd te huis behoort, wegens de vele nadeelige zijden, welke zij heeft; daarenboven meenen wij dat dit middel tegenover den invloed der romantiek niet veel uitwerken zou.
De lust tot het verbodene is sterk, en een verbod van dezen aard zou de begeerte van velen meer en meer levendig maken, en dus meer kwaad dan goed uitwerken.
Er is eene andere censuur dan die van regeringswege uitgaat; het is het gevoel der zedelijkheid zelf.
In de eerste plaats moeten vertalers en uitgevers die censuur uitoefenen; zij moeten het inzien dat zij eene onberekenbare schuld op zich laden, wanneer zij enkel om eenige penningen te winnen, venijn strooijen onder een geheel volk. Het is eene auto-censuur; eene welke wij niet verwachten kunnen dat algemeen in werking komen zal, maar welke wij toch hopen en bidden dat meer en meer zal worden uitgeoefend.
Ook ouders en opvoeders kunnen die censuur in praktijk brengen, door te waken dat het gif uit de handen blijve van hen die aan hunne zorgen zijn toevertrouwd. Zij echter kunnen meer doen; en hierin bestaat, naar onze meening, het groote middel, dat den invloed der valsche leeringen der Fransche romantiek kan verijdelen. Zij kunnen de harten hunner kinderen zoo toebereiden, dat deze bestand zijn tegen de fluisterende stem der verleiding. Eene waarlijk godsdienstige op-
{==263==} {>>pagina-aanduiding<<}
voeding, dat is zulk eene waarbij ook aan de ontwikkeling welke het verstand vereischt niet is te kort gedaan, moet de groote klip zijn, waarop de pogingen der verleiders schipbreuk lijden.
Waar het hart goed gevormd is, en daarin de fundamenten van godsdienst en zedelijkheid zijn gelegd, druischen leeringen als die van de romantiek te veel tegen het gevoel aan, dan dat ze ingang zouden kunnen vinden. Waar men voor ontwikkeling des verstands gezorgd heeft, zijn wapenen aanwezig, welke beveiligen tegen de sophistiek welke de Fransche romanschrijvers gebruiken. En eindelijk waar verstand en hart beiden tot ontwikkeling zijn gekomen, bestaat van zelf dat wat wij gewoonlijk goeden smaak noemen, en deze ziet in de voorstellingen der Fransche romantiek iets walgelijks door den verleidelijken sluijer heen, en waarborgt dus tegen het gevaar.
Schrijvers, vertalers, uitgevers! Op u rust de verpligting om aan ons volk eene lectuur te bezorgen, welke een tegengif is tegen het kwade dat uit Frankrijk tot ons gekomen is! Ouders en opvoeders, geeft eene degelijke vorming van verstand en hart aan hen die aan uwe zorgen zijn toevertrouwd! Verkondigers van het Evangelie, kwijt u zoo van uwen pligt, dat niet alleen de schapen uwer kudden op hunne hoede zijn, waar door valsche verklaring de zedeloosheid onder bescherming des Evangelies wordt gesteld, maar streeft er naar dat de heiligende kracht des Evangelies hen zoo doordringe, dat zij een sterk schild hebben tegen alle verleiding! Gij die in hooge betrekkingen geplaatst zijt, of invloed bezit op de wereldsche belangen der natie, doet wat gij doen kunt, om volksonderwijs en volksontwikkeling te bevorderen, woekert daartoe zoo met de wereldsche als geestelijke voorregten, welke God u geschonken heeft! Dan zal in ons Nederland niet veel kwaads gesticht worden door de Fransche romantiek, wier zedeleer anders in staat is om staten en geslachten ten gronde te doen gaan.
u.e.







{==264==} {>>pagina-aanduiding<<}

Glaukos en Philemon.


Een Grieksch verhaal.


Naar Friedrich Thiersch vrij bewerkt, door Johs. Hk. Jonckers.


Gij heilige vloed 
Der plegtig stroomende diepte, 
Waar in 't rooskleurige licht 
De jonge dag uit vlammende bronader voortwelt; 
Golfgeklots om 't weêrgalmende strand, 
Wat leidt van d' opgang der zonne 
Herwaart uw schrikvolle naadring, 
En leent u stemmen, 
Waar uw branding meê tegen 't rotsgebergt raast? - 
Gij reine straal, die, elken dag verjongd, 
Aan 't hemelwelf uw gloênde wiek ontplooit, 
Wat lokte u opwaarts uit het donker meir, 
En sierde uw wang met zachten rozengloor? - 
Is het der liefde 
Godlijke magt, 
Die aan der stille wereld borst wil rusten? 
Of is 't een dorsten naar daden, 
Als waar mij de boezem van brandt? 
Vlammende aandrift tot werken en hand'len, 
Trekt ge ook d' onsterflijke Goôn uit den hooge 
Naar ons woelig benedenruim heen? 


Zóó zong glaukos op 't eiland Kos van 't klippenstrand over de zee heen, waarop de schoonste morgen ontgloeid was. Van de verre eilanden, die door de zee verstrooid lagen, steeg, in de zonnestralen spelende, de rook omhoog; tusschen de klippen, welke den vloed braken, zwenkten visschersbooten, en waaijende wimpels vlogen door de eilandgroepen zuidwaarts heen, terwijl de zangen der schepelingen zich half verloren in den golfslag der branding. Over hem suisde plegtig eene tempelhage, en duizend vogelstemmen hieven heur ochtendlied aan; maar noch de harmoniën der ontwakende natuur, noch de koele luchtstroomen die de zon plegen vooruit te gaan, en in zijne lokken woelden, wekten den jongeling uit de diepe

{==265==} {>>pagina-aanduiding<<}
gepeinzen, waarin hij verzonken was door de beelden der toekomst, die, glansrijk als deze morgen, in hem opgingen.
Zijn vader, kadmos, beheerschte gisteren nog het eiland. Hij had het gevonden omgewoeld door partijschappen en de eergierigheid der rijken, en stelde zich kloekhartig aan de spits des kleinen volks. Door ernstvollen moed en regtvaardigheid mogt hij er in slagen, om rust en geluk op het schoone eiland terug te brengen. Bij de liefde zijner burgers had hij rustig en veilig kunnen heerschen; maar hij kende de zucht en de behoefte der Grieksche natiën om zich zelf te regeren, en gaf het volk zijne vrijheid weder. ‘Gij hebt mij niet meer noodig,’ sprak hij in de volksvergadering; ‘geluk en eendragt wonen weêr in uw midden, en de bescherming des grooten konings van Perzië waarborgt u hunne duurzaamheid. Ik wil u een ontroofd goed niet langer onthouden, en ga naar mijn vaderland, naar Sicilië, terug, om in Messina het overschot mijner dagen door te brengen. Tot onderpand mijner liefde laat ik u mijn oudsten zoon achter, gij zult - dat weet ik - hem in zijne rijke bezittingen handhaven; hij is sterk en moedig, en bekwaam om u te beschermen.’ Zoo sprak hij nog veel tot het verbaasde volk, en ging met zijn gezin naar de haven, waar de schepen die hen zouden opnemen, reeds gereed lagen. De rouw en de tranen van zijn hem derwaarts nastroomend volk, en de onverwelkelijke roem, waarmeê de vader der geschiedkunde, herodotos, hem gekroond heeft, beloonden zijne grootsche daad. - Glaukos omarmde zijne jeugdige broeders en zusters, en greep toen, van aandoening bevende, de hand zijner eerwaardige moeder. Zij streek hem de gouden lokken van 't hooge gloeijende voorhoofd, en drukte er een kus op, terwijl hij voor haar neêrzonk. ‘Blijf bij uw volk, mijn zoon, en bescherm het; en houd ons eene vrijplaats open, wanneer in Sicilië óns eenig ongeval treffen mogt; doch,
ontmoet ú een wangunstig lot, zoo zoek weêrkeerig eene toevlugt bij de uwen - en troost uwe moeder.’ Dus sprak zij, wijl het voor elke moeder een groot ongeluk is, zich van haren zoon te scheiden, schoon het ook zelfs uit vrije keuze geschiede. Glaukos omvatte in hevige smart hare knie, en hare tranen leekten nu onverholen op hem neder. Toen hief hem de vader op, en zeide: ‘Laat ons scheiden gelijk het mannen betaamt. Er toeft ons een zware tijd’ - want xerxes had zich toegerust en

{==266==} {>>pagina-aanduiding<<}
was in Griekenland ingevallen - ‘die ons het kleinere huiselijke leed gebiedt te vergeten. Wel is 't ons niet gegund het vaderland ter zij te staan: onze schepen volgen de Perzische magt; maar in den drang der gebeurtenissen zal daad op daad van u gevergd worden. Houd u daarom altijd gereed de beschikking der Goden te gemoet te treden, en bewaar den reinen en vasten wil, dien zij u verleend hebben.’
Als zij gescheiden waren, en de schepen onder 't nagalmende vaarwel des woelenden volks achter de klippen verdwenen, verzamelden zich de mannen van Kos om den eenzaam achtergebleven jongeling, en voerden hem naar den tempel van artemis (*). Dansende koren van jongelingen en jonkvrouwen kwamen hem te gemoet, en zongen lofliederen op kadmos en zijn edelen zoon. Aldus luidde 't gezang der jongelingen:

Kadmos keerde op den verren vloed 
Naar zijner vaadren heilige kust: 
Treurig oogde de landzaat hem na, 
Droefnis beklemde den edelen zoon. 
 
Heilge koeltjens blazen in 't zeil, 
Om dienstvaardig de kiel te geleiden, 
Waar 's lands Redder de golven meê ploegt, 
Die in Kos weêr de vrijheid deed wonen. 
 
Daarom voert onze juublende rei 
In heur midden den edelen zoon, 
Die als een vriendlijke ster voor ons daagt, 
Nu ons des vaders zon gaat begeven. 


De jonkvrouwen van haren kant zongen:

Lieflijk als hesperos' (†) sierlijke glans, 
Van de woelende golfjens omdarteld, 
Zich de stralende hairlokken wiegt 
In 't ambroziesch koeltjen des avonds; 
 
Heerlijk als ares' (§) godlijke kracht, 
Van de klettrende waapnen omrateld, 
Voortschrijdt ten krijgsdans in 't wagengedrang 
Des geweldig brullenden veldslags; 

{==267==} {>>pagina-aanduiding<<}

Heft ge in den kring der achtbare mannen 
Fier de schoonlokkige leest: - uit heur hage 
Ziet zelfs het oog der Godes op u neder, 
En lacht lieftallig den jongeling toe. 


Glaukos ging, van weemoed en vreugde gelijkelijk bedwelmd, in den optogt meê; doch stil in zijne aandoeningen verdiept. Daar klonk op eens eene hem dierbare stem door de menigte, en philemon drong tot hem door, een blonde, blaauwoogige knaap van zestien jaren. Zóó aanminnig, dat de blikken aller jonkvrouwen aan hem hingen, wanneer hij zich bij de feesten in hare reijen mengde, ontweek hij echter doorgaans hare kringen: aan glaukos alleen en aan de hooge geestkracht die dezen bezielde, sloot hij zich aan, gelijk de zonnebloem zich keert naar den verwarmenden straal; met hem oefende hij zich in de wapenspelen, hij, een ontluikende knaap, nog geheel jeugd en liefde, en glaukos daarentegen een volschapen jongeling, in 't volle gevoel van heroïschen moed, 't geen toch door de genegenheid, die hem tot zijn jongeren vriend henentrok, wonderbaar werd getemperd. Menigmaal rustte hij op zijne jagtspies geleund tegen eene rots, en staarde met innig welgevallen op den bloeijenden knaap, die, van de vermoeijenissen der jagt uitgeput, naast hem op 't gras was ingesluimerd; en elken avond, als zij zich, van wedloop en wedkamp afgemat, gemeenschappelijk in de golven der branding gebaad hadden, en zich alsdan nevens elkaêr aan den zeeoever neêrvlijden, scheen het philemon toe, als ware zijn geheele leven met dat zijns vriends zaâmgesmolten; en de sterren, die als lichtrijke daden uit het meir opkwamen, dat, aan de donkere diepten der toekomst gelijk, onder hen bruischte, en de stilte des nachts, slechts verlevendigd door den zachten ademtogt der baren en door 't avondlied der haast inslapende nachtegalen - philemon bragt het alles op hun beider vriendschap over, en liet er zich door vervullen met dat stille, onbestemde gevoelsverlangen, waarbij hem in de groote blaauwe oogen warme tranen opwelden. Zoo wies de
diepgewortelde liefde dezer jongelingen steeds aan, en de hoogere geest van glaukos werd voor zijn jongeren vriend een godenbeeld, waarop hij ter versiering zijns eigenen geestes met onvoorwaardelijke overgave het oog gevestigd hield. - Ook nu, midden onder 't gewoel eens dankbaren volks, was de fantazie

{==268==} {>>pagina-aanduiding<<}
van glaukos met de beeldtenis zijns welbeminden, die hem de smart des afscheids lenigde, vervuld; en het hart sloeg hem van ontsteltenis, toen hij diens stem van tusschen den volkshoop angstig hoorde roepen. - Philemon was in de palaestra (*), en oefende zich in 't worstelen en in 't lezen van homeros, reeds lang wachtende op zijn vriend, toen hem eensklaps het gerucht verschrikte, dat kadmos zich met zijn gezin inscheepte. Wel had glaukos hem dikwijls verzekerd, dat zijn vader hem zou achterlaten; maar toen men op zijn onstuimig vragen hem te kennen gaf, dat ook glaukos naar de haven was meêgegaan, maakte de knaap zich diets, dat zijn vriend hem de smart des afscheids had willen besparen, en ijlde, zoo ongekleed als hij was, in wilde vertwijfeling de palaestra uit, naar de haven. Onderweg ontmoette hem de feestelijke optogt. Hij zag en herkende de hoog uitstekende gestalte zijns verhevenen vriends, baande in uitgelaten verrukking zich een weg door den digten volksstroom, en hing met een kreet van vreugde aan zijn hals. Glaukos omvatte hem met beide armen, en vroeg zacht en ontroerd: ‘Wat deert u, mijn geliefde? ge beangstigt mij; wat beduidt de traan, dien ik in uw oog zie glinsteren?’ - O zijt ge waarlijk nog bij mij?’ antwoordde de felbewogen jongeling, terwijl hij zich nog altijd aan hem vastklemde; ‘gingt ge waarlijk niet scheep? houd ik u werkelijk in mijne armen en hoor uwe welluidende stem en voel uw hart tegen het mijne kloppen?’ - Nu trad kallikles, de grijze vader van philemon, naderbij, en het hoofd zijns zoons van glaukos' schouder opbeurende, sprak hij op vermanenden toon: ‘Maar kom dan toch tot u zelven, lieve zoon, ge
ziet het immers nu, hoe uwe inbeelding u misleidde; en bedenk eens, hoe onvoegzaam ge u in deze volksverzameling vertoond hebt, barrevoets en in 't ligte gewaad der palaestra, zoodat uw vader zich voor u schamen moet.’
Daar stond de jeugdige knaap, het schoone gelaat met een gloeijenden schaamteblos overtogen, terwijl zijne nog teedere maar slanke leest de goedkeurende blikken der menigte tot zich trok. Glaukos echter nam het woord voor zijn vriend, en zeide: ‘Wat bekijft ge mij mijn philemon om 't geen u

{==269==} {>>pagina-aanduiding<<}
tot roem strekt, dat hij zoo schoon en beminnenswaardig is als geen ander onder de jongelingen van Hellas? - Zie om u heen,’ voer hij voort, daar hij zich aan philemon's zijde voegde en den arm om diens schouder sloeg: ‘zie om u heen, met wat opgetogenheid het volk op 's jongelings heerlijke gestalte en op u, den gelukkigen vader, staart! en mij, mij maakt hem deze verwarring, deze dwaling die hem beseffeloos naar de haven dreef, zóó dierbaar als alleen 't overvloeijende hart van mijn philemon gevoelen kan.’ Kallikles zweeg, en zag met stille vreugde naar de beide heerlijke jongelingen, die, door echt Hellenische, liefdedronken vriendschap zaâmverbonden, eene toekomst zoo schoon als rijk aan daden te gemoet gingen. Hij wist wel, dat het alleen de liefde van glaukos, alleen diens innig gemoed was, waaraan zijn zoon zich tot deze wonderbare harmonie van uiterlijke en geestelijke schoonheid, tot deze bovenaardsch teedere en reine onschuld ontwikkelde - en ging, in zijne zalige droomen verzonken, achter de jongelingen, die nu te zamen tempelwaarts schreden. Ook de dansende reijen dwarrelden nu weder om hen heen; van den tempel begroette hen 't geschal der horens en bekkens, en door bloemen en hangende kransen traden zij 't heiligdom binnen, den hymnen der offerpriesters te gemoet. Glaukos had reeds lang bij zich zelf de opmerking gemaakt, dat men aan dit feest met betrekking tot hem en met een gewigtvol doel zóóveel plegtigheid moest hebben bijgezet, en verbeidde ongeduldig den afloop. - Twee priesters der Godin voerden hem naar 't altaar, en beduidden hem de linkerhand aan één der hoornen te slaan. Het achterna stroomende volk vervulde den tempel, de Oudsten namen hunne zitplaatsen op kussens, en vormden voor de eerste maal weder de Presbeia, de vergadering der grijzen.
Hierop werd glaukos plegtig tot Archont (*) des eilands verkozen, en door herauten daarvoor uitgeroepen. Dat was meer dan zijne koenste verwachtingen gedroomd hadden. Hoog sloeg hem het heldenhart, toen de stemmen eenparig voor hem beslisten; zijn oog schitterde, eene hemelsche klaarheid verspreidde zich over zijn mannelijk gelaat, en zijne magtige gestalte verhief zich, toen hij de andere hand opstak en den eed aflegde, van 's volks vrijheid te zullen hand-
{==270==} {>>pagina-aanduiding<<}
haven en het land te beschermen. Philemon stond ter zijde af bij de jongelingen, en heldere tranen rolden hem over de wangen; zijne handen vouwden zich naar den vriend heen, die, grootsch en verheven als hij daar stond, naar een der oude Heroën geleek, en zóózeer geëerd en geprezen werd door zijn volk. Glaukos echter trad op kallikles toe, die als oudste der Presbeia vooraan zat, en sprak tot hem: ‘Eerwaardige vader, neem mij tot uw zoon aan, gelijk ìk u hier plegtig voor mijn medehelper verklaar. Wel voel ik mij in staat, om, indien de Goden 't willen gehengen, dit volk te bestieren; maar toch ben ìk jong, gij daarentegen zijt oud en hebt een rijkdom van ervaring opgezameld omtrent de vergaderingen en wetten der volkeren; daarom neem gij de leiding des volks op u, wanneer mijn arm het in 't veld, mijn moed het tegen de partijschappen der eergierigen verdedigt.’ Zoo sprak hij, en zette zich als Archont voor de Presbeia neder. En het volk prees met luiden bijval den Archont, die zóó jeugdelijk schoon was, en zóó verstandig sprak, en wiens hart daarbij voor 't zachtste en teederste gevoel van vriendschap niet gesloten bleef. Zij sierden philemon met kransen, en
voerden hem in triomf naar den overgelukkigen glaukos.
Nog werden er nu onder de voorzitting des jongen Archonts ambtlieden en regters gekozen, en andere bedieningen verordend, welke de nieuwe staatsinrigting noodig maakte. Daarop verbreidde zich de vreugde over 't geheele eiland, van alle hoogten klonk er gezang; in de weidedreven en in de schaduw der tempelhagen trokken koren van dansenden rond. Toen 't reeds avond was geworden, galmde nog het geschal van vallei tot vallei; en op heuvels en klippen, overàl vlamden de wachtvuren der verheugden opwaarts in de stille lucht. - Nog diep in den nacht zat in 't landhuis van kallikles eene groote verzameling der Edelen rondom den Archont aan een gastmaal bijeen, 't geen voor hem door den staat met groote pracht was aangerigt. 't Gesprek liep nog levendig over xerxes, die tegen Thermopylae in aantogt was, en hoe door schippers, die van Magnesion kwamen, de mare was aangebragt, dat zijne vloot door den storm verbrijzeld zou zijn geworden. - ‘Wie weet of zoodoende niet de schepen van menig eiland, die gedwongen werden zijn togt te volgen, gelegenheid bekomen om naar hun vaderland om te keeren, en wij

{==271==} {>>pagina-aanduiding<<}
dus de schande ontgaan van voor den vreemdeling tegen volkeren van onzen eigen stam te moeten vechten;’ zeide de Archont zacht, om den knaap niet te wekken, die aan zijne zijde in slaap was gezonken. De heftige gemoedsbewegingen van dezen dag hadden philemon te zeer aangegrepen, en gelijk eene teedere bloem na de hitte des daags haar hoofd nederbuigt, zoo ontspanden zich de leden dezer tengere, als uit morgenrood gewevene gestalte in eene sluimering, zóó zacht en rustig als anders slechts lagchende kinderen slapen aan de voedende moederborst. Glaukos wenkte twee slaven, om hem voorzigtig naar zijn vertrek te dragen, en verliet daarop zelf onder den hem nagalmenden jubel der vrolijk bekerende ouden de verzameling. Als hij naar buiten trad in den helderen nacht, was de maan opgegaan, en haar schijnsel speelde zacht schemerend om de golven der donkere bruischende zee, en leide zich als te slapen op de klippen van het strand. Een telkens van plaats veranderend juichen als van naderende schepen, klonk uit wijde verte in 't nachtelijk ruim tot hem over; doch ook dit verstomde, en bij 't wieggemurmel des meirs scheen thans de natuur in eeuwigen slaap te zinken. Glaukos voelde zich zóó zalig in den diepsten grond zijner ziele; de storm der eerzucht, die bij de verwerving der hoogste waardigheid door zijn voorwaarts strevend heldenhart in hem was opgestoken, was door 't roerende liefdebetoon van den knaap tot een stil en heilig verlangen naar daden verzacht. Zóó tot grootsche gedachten opgevoerd door zijn gemoed en door zijn lot, reikhalsde hij om aan den zwijgenden boezem des nachts te rusten, en aan de zoete droomen des weemoeds, die de van hem gescheiden dierbaren natogen, gelijk ook aan de liefderijke bezorgdheid voor zijn vriend, plaats te geven. Want, er overviel hem vaak een geheime kommer, dat de aankomende jongeling te teeder voor
de harde aanrakingen des werkelijken levens, te aetherisch rein voor een verblijf in de ondermaansche dalen mogt wezen; en ter naauwernood had hij het door voorzigtig ingerigte oefeningen in de palaestra en de jagt, in 't loopen en zwemmen, zoo ver gebragt, dat philemon 't gevaar der verweekelijking ontgaan was, en eene duurzame gezondheid erlangd had. Reeds kon hij de ligte werpspies zwaaijen en er 't vlugtend wild meê bereiken, of met het zwaard in de rondte slaan, of met het slanke lig-
{==272==} {>>pagina-aanduiding<<}
chaam tegen den zachten stroom inwerken; en stelde dit een en ander zijn zorgzamen vriend gerust, nog meer de stille moed, dien hij aan hem bespeurde, en die, uit de harmonie van zijn binnenste voortgeweld, voor geen gevaar terugschrikte, wanneer dit zijn glaukos maar niet bedreigde. Zoo behoefde de bekommering over zijn vriend glaukos' rust niet te zeer te verstoren, noch het beeld eener glansrijke toekomst te verduisteren, gelijk dat thans in zijne ziel opging, daar hij tusschen de klippen neêrgezeten op den nacht der zeebaren staarde. Zijne fantazie voerde hem weg in een verafgelegen land van gouden droomen. Maar toen de jonge dag op de ontgloeijende golven ontwaakte en aan den stillen hemel een rozenbeemd uitspreidde, toen loste zijn droom, zijne zucht naar toekomstige daden, zich op in 't gezang, waarmeê deze bladen aanvingen. - Nu zonk hij weder in diepe gepeinzen terug, want het beeld zijns vaderlands ging thans in zijn geest op: het vooruitzigt van zegepraal over 't Oosten en de morgen van een luisterrijker tijdperk openden zijn zwellend hart en hieven zijne fiere leest omhoog. Daar trad over de wemelende eilanden uit de goudglanzige baren de zon te voorschijn. Eene heilige huivering beving hem, daar de wereldverlichtster hem te gemoet rees en de bergen dampten als offeraltaren, en golven zonder tal glinsterende onder haar wegrolden en met vurigen boezem de eilanden
omvingen. ‘Ik neem het aan, o gij eeuwige Goden!’ riep hij, terwijl hij zijne armen naar de zon uitbreidde: ‘ik neem het aan, dit onderpand mijner verwachtingen; moge de dag van mijn vaderland, van mijn leven, zóó schoon zijn, als in den uchtend de opstanding der natuur!’ Nog stond hij daar als verloren in de zee van verrukkingen die hem overstelpte; en zijne hand greep naar de lyra om zijne verbazing over zich zelven, over 't leven, over de schepping, in ruischende accoorden lucht te geven - zie, daar drong een veelstemmig geroep, als van zoekenden, tot zijne rotsen door, en hij onderscheidde duidelijk zijn naam. Ras vertoonde hij zich op den troon der rotsklippen, en zag zijne bekenden over de kust verstrooid ronddolen. Één toeroep, en zij wendden zich allen derwaarts, waar hij, hoog in den glans der morgenzon stralende, hun verscheen. ‘Glaukos, Archont!’ riep onder hen zijn philemon, en gaf zich moeite om de rotsen te bestijgen: ‘kom spoedig

{==273==} {>>pagina-aanduiding<<}
af, mijn vader wacht naar u.’ 't Viel den vasten voet van glaukos niet moeijelijk, om zich weinige oogenblikken later beneden bij zijn vriend te voegen. ‘Zijt gij reeds ontwaakt, goede knaap, en zwervend door de morgenlucht? hoe gloeijen de wangen en slaat het hart u...’ - ‘En weet ge waarom?’ viel hem philemon in de rede. ‘Onze schepen zijn van xerxes' vloot teruggekeerd en de haven binnengeloopen; ook zijn er Atheners aangekomen, en vermanen het volk om 't land te verdedigen. De overblijfsels der Perzische magt bedreigen de eilanden met plundering; want zij lijden groot gebrek, en de Perzen zijn bij Thermopylae teruggedrongen.’ - ‘Gij neemt mij bij 't woord, eeuwige Goden!’ riep glaukos vol geestdrift, ‘en ik volg uwe handwijzing.’ - ‘En ik begeleid u toch op zee?’ - ‘Ja, bij den hoogsten zeus, gij moogt en zult mij begeleiden. Gij zult niet vallen in den strijd, zoolang mijn hart nog klopt, en val ik zelf, dan zal het gansche heir in geestdrift ontvlammen om uwe schuldelooze jeugd te beschermen.’ - ‘Ja, ik behoef wapens en kampgevecht,’ sprak philemon, ‘indien ik mij zelven voldoen en mannelijkheid en kracht in mijne borst opwekken wil. O, gij verstaat het wel, mijn geliefde, wat er in mij omgaat en mij noodig is; daarom stemt ge zoo aanstonds toe en prijst mijn besluit.’
‘Doch bij de Goden,’ sprak glaukos, ‘gij zijt zóó teeder en naauw zestien zomers oud, en draagt die geweldige speer daar, als een boom van ares, in de handen.’ - ‘Die wijd ik u toe, Archont, en breng haar tot u uit, dat ge op haar leunende waardig onder 't verzamelde volk en voor de Atheners verschijnen moogt.’
‘En hier een tweede,’ riep een ander jongeling, ‘dan schrijdt ge in waarheid als de goddelijke helden van homeros daarheen.’
Glaukos had thans onder 't geleide der jongelingen de markt bereikt, en trad tusschen het terugwijkende volk. Daar stond hij, tot aan de schouderen toe verheven boven de hem omringende menigte, in ontzagwekkende houding. Een pantherhuid verhulde de gewelfde borst en viel neêr om de breede lendenen, de gouden lokken golfden ongeschoren over de geweldige schouders en besloegen den geheelen rug. Verbazing beving het volk en de Atheners, alsof van den Olympos eene Godheid, apollo of ares, ware afgedaald;

{==274==} {>>pagina-aanduiding<<}
zoo bovenmate groot en heerlijk stond hij in de schoonheid zijner jeugd onder 't volk, toen hij zijne stem verhief, en zeide: ‘Ik weet waarom gij gekomen zijt, mannen van Athene: zegt den Hellenen, die op den Isthmos verzameld zijn, dat de Sporaden (*) hun bondgenootschap met xerxes opheffen, en zich zelven - ja, zoo de Goden 't gehengen - ook u verdedigen zullen.’ Nu werd het ijverig in de vergadering, en er werden raadslagen genomen om eene vloot uit te rusten en zich met de schepen der andere Sporadische eilanden te vereenigen, ten einde eene magt bijéén te brengen, sterk genoeg, om de geweldige overblijfsels der Perzische vloot, die naar dezen kant afzwierven, van 't verwoesten der eilanden af te keeren en in toom te houden. Want er waren alreede narigten ingekomen, dat de Barbaren op Samos en Ikaria geland waren en al den eigendom der bewoners hadden weggevoerd. - Het vreedzame gebied des eilands werd éénsslags in eene wapenplaats herschapen, de kudden huiswaarts gedreven, de veldarbeid gestaakt; overal zag men scharen van jongelingen hunne rustingen opsieren en zich in 't speerwerpen oefenen, terwijl anderen bij den wapendans het krijgslied van kallinos aanhieven:

‘Op! wat rust gij zoo lang met dien krachtvollen moed in uw boezem, 
Daar van rondsòm reeds in 't land het oorlogshandwerk regeert;’ enz. 


Glaukos, van zijne schitterende rusting omrateld, monsterde en regelde alles, en philemon ging naast hem, het hoofd met den gouden helm getooid, en het sierlijke schild omhoog heffende, terwijl de blonde lokken hem zwierden over wang en borst. Overal waar zij zich vertoonden, werden zij met een vrolijk gejuich ontvangen. Die armen! Zij wisten niet, hoe hard een lot zij in dezen krijg tegengingen, en bedachten niet, dat tusschen dood en zegepraal nog een ruim veld van jammeren ligt. In de zuidwestelijke haven zamelden zich vele schepen der naburige eilanden tot den ter hunner verdediging ontworpen togt, en een bosch van masten vulde aldra de wijde bogt. Op den vijfden dag had glaukos de uit-
{==275==} {>>pagina-aanduiding<<}
rusting en oefening zijner scharen voltooid, en deed ze in lange reijen, als ging 't naar een slagveld, optrekken naar de haven. Den volgenden morgen ging hij met een vloot van twee-en-veertig schepen onder zeil. Die van Skyros, Astypalaea, Pathmos, Klaros, en andere eilanden in de Myrtoïsche Zee hadden zich met hem verbonden. De Archont rigtte overeenkomstig zijne naaste bedoeling den loop der vloot in de Myrtoïsche Zee opwaarts naar Ephesos, om aldaar het spoor der verstrooide Perzische vloot te kruisen, die de Sporaden en Cykladen bedreigde. Den derden dag zat hij juist in 't binnenste ruim van zijn schip, en onderzocht op eene tafel de dáár aangestipte vaart door de Ikarische Zee, welke zij naderden. Philemon zat aan zijne zijde, en onthief zich bij deze ernstige bezigheden allengs van de bekommernis, die de kwalijk weêrhouden tranen zijns vaders bij zijne inscheping in 't diepst zijner ziel hadden gaande gemaakt; daar trad plotseling een schipper binnen, en riep:
‘Archont, wij zien den geheelen horizont langs ontelbare zeilen uit de zee oprijzen: ik geloof, dat wij regt toe regt aan op de volle Perzische vloot aandrijven.’ - ‘Op de volle nu wel denkelijk niet,’ antwoordde glaukos, terwijl hij opstond; ‘want die landt bij Negropontos. Doch laat ons zien, of 't een zóó zwaar stuk werks wezen zal, als het geraas van 't scheepsvolk schijnt aan te kondigen.’ Hij trad naar buiten, en zag werkelijk over den horizont in drie reijen achter elkander eene wijd uitgespreide vloot verschijnen, zóó groot, dat de zijne met haren vleugel nog niet aan 't midden der vijandelijke zou geraakt hebben, ook wanneer hij ze in eenvoudige slagorde tegen haar over had willen stellen. Aan de bloedroode wimpels en witte snavels der schepen werd men ontwaar, dat het eene Perzische vloot zijn moest; waarschijnlijk wel 't smaldeel, dat te Ephesos had overwinterd, en nu eerst uit was geloopen om de afvallige eilanden te tuchtigen. De wind dreef haar op glaukos aan, en aan ontwijken viel niet te denken. De Archont was rustig en zijn plan spoedig gemaakt, want hij kende dit vaarwater. Hij gaf bevel hoe hij de slagorde wilde hebben ingerigt, en ging in 't scheepsruim terug, om zich met philemon te wapenen. Hij dekte de breede borst met het zilveren pantser, zette den gouden helm op 't koene voorhoofd, en hing het geweldige welfsel van 't glanzige schild aan zijn arm.

{==276==} {>>pagina-aanduiding<<}

‘Gij zijt zoo rustig, mijn geliefde,’ sprak philemon, ‘en uw oog straalt zoo kalm.’ - ‘Dat ben ik, lieve vriend, want het gaat thans aan op zege en redding, of op den dood voor 't vaderland. Houd u in den kamp steeds aan mijne zijde: mijn arm, mijn schild, de borst mijner getrouwen zullen u beschutten.’ - Zoo keerden zij tot de hunnen terug, beiden van wapenpracht omflonkerd, en een gejubel der gansche vloot begroette hen, toen zij op de hoogte van 't verdek zich vertoonden. Het schip van den Archont, en een van Leros zeilden vooraan, en achter hen volgde in twee lange reijen de wèlgeordende vloot, langzaam haren koers tegen 's vijands linkervleugel rigtende. Want glaukos dacht zich dáár met zijne volle magt op één punt te werpen, de liniën door te breken, en het in dier voege afgesneden gedeelte in de stroomingen en klippen der Ephesische kusten te dringen. - De vijandelijke vleugels breidden zich in eene halve maan uit, en hooger sloeg glaukos' heldenhart, toen hij ze met volle zeilen zag komen opzetten; zijn oog schoot vonken, zijne woorden waren vlammen, één wenk - dáár waren alle riemen in beweging, het schip vloog tegen de linie aan, de anderen volgden, en de slag begon. De gansche magt van den Archont boorde op ééne plek in: na een vreeselijk maar kort gevecht was de linie gebroken, en een deel der vijandelijke schepen dreef onweêrhoudbaar in de stroomingen voort. Thans was de beslissende slag geslagen, de geconcentreerde magt van glaukos perste de opene linie des vijands, en schoof diens schepen in ordelooze hoopen opéén. Nu begon een hardnekkige kamp der afzonderlijke schepen onder elkander. Glaukos stond dan eens rustig en bestuurde met zijne bevelwoorden den
slag; dan weder, als er vijanden binnensboords drongen, stortte hij zich in hooge geestdrift onder den digtsten hoop, en deed de kans in weinig oogenblikken verkeeren. Philemon vocht onbevreesd nevens hem. Doch de reuzige rijkgewapende heldengestalte rigtte de oogen der vijanden op zijn schip. ‘De Archont van Kos!’ riepen twee groote Perzische schepen elkaêr toe, en stortten van weêrskanten over hem heen. - ‘Nu geldt het philemon te beschermen!’ riep glaukos zijnen medgezellen toe, en keerde zich tegen de manschap, die van een der vijandige schepen op zijn verdek oversprong. Met het geweldige schild stuwde hij en stiet met de lans de indringers terug; digt aan-
{==277==} {>>pagina-aanduiding<<}
ééngesloten volgden hem zijne strijders, en de vijanden tuimelden in zee. Maar door de hevige stooten der schepen week op 't zijne het verdek uitéén; juist toen hij zich tegen eene nieuwe bende omwenden wilde, die achter hem uit het tweede schip aandrong, zag hij 't water naar binnen stroomen en zijn schip op 't punt van te zinken. De vijanden vloden ontsteld terug: verwarring en schrik waarden onder 't volk; maar geen geschreeuw van wilde vertwijfeling vermogt den welberaden moed des Archonts te verwrikken. ‘Wij moeten hier 't Perzische schip winnen, de dag is ons!’ riep hij, nam philemon tusschen 't schild, en zwaaide zich met een krachtigen sprong op het verdek der vijanden; de zijnen volgden hem met wanhopigen moed, de vijanden vloden in 't binnenste ruim; het schip was genomen en zij zelven gered, zoo niet in dezen oogenblik twee andere schepen waren toegesneld, wier zwaargewapenden achter hen het beklommen. Thans werd de kleine schaar eng ingesloten, en kampte in een digt zaâmgedrongen kring woedend tegen de overmagt. Overal waar glaukos zich heen wendde,
stoof uitéén wat niet viel.
‘Geef u over, Archont!’ riep de verbaasde Satraap (*), wiens schip het was: ‘geef u over, of gij zijt des doods.’ - ‘Neen, gij!’ riep glaukos grimmig, en schoof en stuwde met zijn schild de menigte voor zich heen, om met de lans den man te bereiken, die dit woord had gesproken. Philemon week niet van zijne zijde; de moed joeg hem een heilig gramschapsvuur naar de wangen, en verhief de hemelsche gestalte tot een toornenden apollo. Maar toen hunne onstuimigheid hen alzoo tegen den Satraap voortdreef, scheurden zij zich los uit den naauwgesloten kring hunner vrienden; de vijanden omringden hen; twee loerende Perzen strengelden hunne armen in de lange fladderende haarlokken van glaukos, en sleurden hem met vereende kracht ruggelings op den grond. Terwijl hij nederstortte, sloeg zijn schild zijwaarts, een pijl vloog hem tegen de ontbloote borst en drong door 't pantser onder den arm in de zijde. - Philemon zag den jongeling vallen, aan wien zijn gansche aanzijn met vurige liefde hing; hij zag den pijl in zijn boezem, en het bloed uit de wonde vlieten. Daar verstijfde hij tot in zijn innerlijkst leven, en lans en schild

{==278==} {>>pagina-aanduiding<<}
van zich werpende, zonk hij met een kreet van ontzetting bewusteloos op de bleeke gestalte des innig beminden neder.
De Perzen stonden op hunne bogen geleund in stille bewondering verloren om de beide jongelingen heen, die na 't volbrengen van zulke heerlijke daden op vijands boord waren neêrgezonken, en staarden verbaasd op de grootsche godengestalte van den Archont, wiens hart nog met wilde, magtige beweging in den boezem bonsde, en op den slanken lieftalligen knaap, wien zij zijn zwaar ademhalenden vriend met teedere armen zagen omklemmen, en zonder teeken van leven op zijne borst liggen. De Satraap trad óók naderbij, en een traan sloop hem in de grijze wimpers; want hij dacht aan den vader van dezen hemelsch zachten knaap, wien een zoo heilige moed in den kamp voor 't vaderland en in 't gedrang van dezen zeeslag gevoerd had, en die nu daar neêrlag als 't roerendste beeld van menschelijken jammer op de borst zijns stervenden vriends. Hij liet den bleeken verstijfden knaap opheffen, en op zijn schild, dat hij zóó lofwaardig gedragen had, neêrleggen; wat glaukos betrof, dezen maakte hij eigenhandig het pantser los, en trok den pijl uit de diepe, doodelijke wonde. Heelkundige mannen stelpten den bloedstroom, en zalfden de wonde en de gansche borst met kostbaren balsem. Daar keerde hem nog eenmaal kracht en verkwikking in den boezem, leven in 't zacht kloppende hart terug. Hij sloeg de oogen op, en zag lang als bewusteloos om zich heen. ‘Hoe staat het met den slag, en hoe vechten mijne mannen?’ sprak hij eindelijk met zwakke stem; en de Satraap, wiens arm het zich bedenkend hoofd ondersteunde, gaf hem ten antwoord: ‘Stel u gerust, Archont; zij hebben mij groote schade toegebragt, en liggen nu met volle vloot bij Naxos voor anker.’ Zóó sprak verschoonend de grijsaard, die de laatste oogenblikken des jongen helds niet door 't berigt vergallen wilde, dat de zijnen na zijn val gevloden waren, en zich in de klippen van Naxos gered hadden.
Toen sloeg glaukos de matte oogen naar boven, leide de hand op de verwonde borst, en zeide: ‘Ik dank u, gij eeuwige Goden! dat gij mij niet zonder dezen troost van het schoone leven, van de volheid der jeugd en der liefde laat scheiden. - En waar is hij? waar zijt gij, mijn philemon? - u moest ik in dit uur niet ontberen, uw oog wensch ik nog eenmaal te zien, o! uit het diepst mijner ziele smacht ik om slechts nog één woord, één toon uwer

{==279==} {>>pagina-aanduiding<<}
liefelijke stem te hooren.’ Heete tranen ontsprongen aan zijne oogen, zijn mond beefde. ‘Zijt gij óók weggegaan, hemelsche knaap, en moet ik eenzaam sterven, onbeweend?’ - Onderwijl hielden de artsen zich met philemon onledig, en hadden hem borst en lendenen onderzocht, maar nergens eenig spoor van verwonding ontdekt. Zij zochten hem nu aan zijne diepe verdooving te ontrukken, en hij sloeg juist de oogen op, toen de verlangende stem zijns vriends hem tot zich riep. Daar rigtte hij zich op van 't schild, en strekte in nameloozen weedom de armen naar hem uit; en gelijk wanneer een malsche daauw uit den morgenhemel op 't verzengde gras nedervliet, zoo verkwikte het de ziel des stervenden, toen hij de nabijheid des geliefden ontwaarde en deze zich sprakeloos over hem heenboog. ‘Wel mij’ - sprak glaukos met zachte gebroken stem - ‘dat mij nog deze zaligheid bescheiden was, aan uwe borst, in uwe armen te sterven, mijn geliefde. - Ik hoopte met u een schoonen weg - door een van liefde verwarmd leven te wandelen - en thans - leidt ge mij zóó zacht - op een kort pad naar de schimmen der benedenwereld over. - Blijf bij mij, philemon - uwe tranen - ze branden mij heet op de wangen - laat af - gij -’; een verborgen weenen van den felgeschokten knaap verzwolg de laatste woorden van den ontslapende, die nu zijne groote ziel aan den boezem zijns vriends uitademende. - Toen philemon voelde, dat het hart van zijn vriend niet meer sloeg, toen hij diens oog gebroken en zijn hoofd bewegingloos in den arm van den diepbewogen Satraap rusten zag, toen greep hem de smart met haar vernietigendst, versteenend geweld in de verstijvende borst. ‘Neem mij met u, neem mij met u!’ riep hij op hartverscheurenden toon: ‘laat mij niet terug zonder u, mijn dierbare! Ach, 't is zwaar en smartvol, verre van u te zijn -
het hart bloedt mij - gij stoot mij van u, wee mij! - gij drukt mij weg van uwen boezem.’ Hier brak zijne stem, en hevig rillend lag hij over 't lijk van glaukos uitgestrekt. Alle snaren, die anders zóó zacht in zijn binnenste weêrklonken, sprongen vanéén. - Deze bovenaardsche gestalte, dit weeke, vreugdetrillende leven van een rein gemoed, brak boven het thans met doodskoude bevangen hart, waaruit het levenslust en liefde had geput. De banden der teêrgeweven ledematen ontstrikten zich, en de schoone vormen lagen roer-
{==280==} {>>pagina-aanduiding<<}
loos. Men hief hem op: geen straal vertoonde zich meer in de zachte oogen, het morgenlicht der wangen was verdwenen, het schoone gelaat boog zich voorover op de borst, geen nog zoo flaauw tintelende levensvonk was meer te ontdekken in het straks nog zoo warme hart, waarover de blonde lokken stil nederhingen. ‘De smart heeft hem gedood,’ zeide de Satraap, en droogde zich een traan uit de oogen; want hij dacht in de stille, roerende gedaante van den knaap zijn eigen zoon te zien, die met den Koning was uitgetogen - en ook kende hij wel den vader des heerlijken jongelings, die de vloot tegen hem had aangevoerd, en nu met zijn jeugdigen lieveling gemeenschappelijk den dood had gevonden.
De Perzische vloot had in dezen kampstrijd zóóveel geleden, dat ze in de haven van Ephesos moest terugkeeren, om zich te herstellen. Het schip van den Satraap voerde de gestorven jongelingen, in prachtige kleederen gehuld en op hunne schilden rustende, met zich. Hij versierde hen met bloemen, en liet bij hun brandstapel offerdieren slagten, om de geesten der dooden te verzoenen en zachtelijk tot de onderaardsche schimmen te doen afdalen. Hunne asch verzamelde hij in eene gemeenschappelijke urne, en borg die in de cypressenhagen aan de oevers van den Meandros. - Nog in late jaren toonde men het monument met twee overhangende treurwilgen aan den ingang, en daarbij de rotsgrot, waarin kallikles gewoond had en in reikhalzend verlangen naar zijn lieveling gestorven was. - Kadmos ook betrad nooit de kust van Azië, zonder naar de stille dalen van den Meandros en het grafteeken zijns zoons te wandelen, en vond eerst kalmte, wanneer hij zijne smart in een stroom van gloeijende tranen had uitgeweend.
Dus was het levenslot van twee jongelingen, die, gelijk in schoonheid en door warme vriendschap verbonden, den morgen hunner dagen in liefde kleedden, en bij haren straal de kiemen van toekomstige daden opkweekten. Het lot raapte hen in den aanvang hunner loopbaan weg, en trok een donkeren sluijer voor de schoone levenstoekomst, die zich voor hen had uitgebreid; maar toch is diegene gelukkig te prijzen, wien het vergund werd, om, ofschoon nog een jongeling, in den strijd voor 't vaderland te vallen, en aan de beminde borst zijns vriends te sterven.






{==281==} {>>pagina-aanduiding<<}

Soulouque.


(Naar Chambers' Journal.)

Nog niet lang is het geleden dat de Fransche Moniteur aan de wereld verkondigde, dat de hooge raad van bestuur der orde van het Legioen van Eer, na behoorlijke beraadslagingen, besloten had, dat de ridderorde van st. faustin, ingesteld door den Keizer van Haïti, voortaan gerekend zou worden onder de eereteekenen, welke het den Franschen onderdanen veroorloofd is te dragen; en in de veronderstelling dat het eens mogt gebeuren, dat zulk een verlof ook bij andere naties gegeven werd, meenden wij de aanstaande ridders van st. faustin onder onze lezers aan ons te verpligten, wanneer wij hen nader bekend maakten met den doorluchtigen persoon, aan wien de kalender der heiligen een nieuwen naam te danken heeft, en de ridderschap eene nieuwe orde. En aldus, onbekend met de dingen die komen zouden, schreven wij het volgende met dat doel.
Even als eene kleine rivier, welker wateren steeds kalm en zacht langs de effen oevers stroomden, maar welke, plotseling in grootte toegenomen door het water van tallooze beken, buiten hare oevers treedt en verschrikkelijke verwoestingen aanrigt, zoo hebben ook de schitterende lotgevallen van faustin I hun oorsprong aan eene zeer geringe bron te danken, en zijn zij alleen van zooveel beteekenis geworden door omstandigheden, welke schier geheel en al onafhankelijk waren van den wil desgenen die deze lotgevallen ondervond. In 1804 was zijne keizerlijke majesteit bediende bij een zeker generaal lamarre, een mulat, en had toen den naam van een goede, dikke, vrolijke neger te zijn, die even weinig van literatuur als van staatszaken afwist; in 1847 werd hij verkozen tot president van de Haïtische republiek. Tusschen deze twee datums zou men eene reeks van groote daden verwachten, en wij vinden er integendeel niets dan een dood tafereel van maatschappelijke en staatkundige onbeduidendheid. Dit moet men echter erkennen, dat faustin, toen hij eens tot de hooge waardigheid van president opgeklommen was, door eigen toedoen op den troon kwam te zitten. Tusschen de jaren 1847

{==282==} {>>pagina-aanduiding<<}
en 1848 verwierf hij zich in het bloed zijner medeburgers het regt op een keizerlijke kroon.
Ten einde een goed inzigt te verkrijgen in de geschiedenis van dezen Keizer, moeten wij eenige schreden achterwaarts doen in de geschiedenis van zijn keizerrijk, welke waarschijnlijk bij velen uit de herinnering is gegaan, onder zoovele gebeurtenissen van meer belang in onze nabijheid. Desniettegenstaande is er veel wat onze belangstelling wekt voor een staat, bestaande uit negerslaven, die zich zelven hebben vrijgemaakt, die gedurende de laatste vijftig jaren beurtelings democratische republieken ‘in tegenwoordigheid van het Opperwezen’, en vorsten ‘bij de gratie Gods’ hebben uitgeroepen; een staat welke een hooggetitelden adel en strenge regels van hof-étiquette bezit, maar waarin hertoginnen en markiezinnen voor een stuiver tabak, zeep en sterken drank verkoopen; een staat in het bezit eener beraadslagende volksvertegenwoordiging, en van eene eigen journalistiek, maar waarvan de vorst nog maar even begonnen is met spellen te leeren; een staat eindelijk, waarin het Roomsch-Catholieke geloof staatsgodsdienst is en, op weinige uitzonderingen na, door de geheele bevolking beleden wordt, maar waarin de heerschende partij de fetisch-dienst uitoefent, en bezwerings-dansen danst.
Omstandigheden, welke in verband stonden met het strijden voor de vrijheid in de Fransche colonie St. Domingo, tegen het einde der vorige eeuw, zoowel als het verschil van beschaving dat daar bestond tusschen de negers en de mulatten, legden den eersten grond tot de verbittering tusschen deze twee afdeelingen van de gekleurde bevolking des eilands, en deze brak uit in openlijke oneenigheden, zoodra de blanken verdreven waren; ofschoon artikel 14 van de grondwet door dessalines geproclameerd, verklaarde: ‘dat, daar alle onderscheid van kleur tusschen kinderen uit dezelfde huishouding, wier vader aan het hoofd van den staat is, noodzakelijk ophouden moest, de Haïtiërs voortaan bij uitsluiting den geslachtsnaam van Zwarten dragen zouden’, - zoo volgde toch geene toenadering der gemoederen uit deze op hoog gezag bevolen zamensmelting der kleuren; en de geschiedenis van het eiland bestaat schier alleen uit de vermelding eener reeks van veranderingen en omwentelingen, te weeg gebragt door de voortdurende oneenigheden tusschen zwart en geel, welke nu eens

{==283==} {>>pagina-aanduiding<<}
uitliepen op eene gele republiek, dan weder in eene zwarte monarchie; door eene dezer omwentelingen kwam faustin op den troon.
In 1810 sneuvelde de generaal lamarre, terwijl hij La Môle voor de Mulatsche partij verdedigde tegen christophe, die toen Haïtisch generaal was, vroeger knecht in eene herberg geweest was, en later koning werd. Faustin soulouque deed te dien tijde dienst als adjudant zijns meesters, en men zegt dat deze hem belast had, om zijn hart over te brengen naar pétion, die als dictator over eene republiek in het zuidelijke gedeelte van het eiland heerschte, waarin de kleurlingen den boventoon voerden, terwijl christophe, een zwarte, in het noordelijke gedeelte zijn scepter zwaaide. Pétion benoemde faustin soulouque tot luitenant bij zijne lijfwacht, en vermaakte hem bij zijn dood aan den erfgenaam zijner waardigheid, boyer, als uitmakende een gedeelte der bezittingen en roerende goederen van het presidentschap. Boyer verbond hem aan de dienst eener zekere Mlle joute, die hem op dezelfde wijze door pétion vermaakt was, en die soulouque gebruikte als eerste bediende bij hare handelszaken in sterken drank.
In 1847 genoot soulouque de eer van commandant te zijn van de lijfwacht van den president riché; en toen deze plotseling overleden was, waren de stemmen zoowel van den senaat als van de partijen in den staat, gelijkelijk verdeeld tusschen twee candidaten. Nadat acht achtereenvolgens gehouden stemmingen hadden doen zien, dat geen van beide partijen voor de andere uit den weg wilde gaan en dus de moeijelijkheid oplossen, stelde de president aan den senaat - bij welk ligchaam overeenkomstig de grondwet het regt der verkiezing berustte - een derden candidaat voor, die, al was 't alleen daarom, dat niemand hem kende, met algemeene stemmen verkozen werd; en op deze manier werd faustin soulouque, zoowel tot zijne eigen verbazing als tot die der overige wereld, plotseling aan het hoofd der Haïtische republiek gesteld.
De nieuw benoemde, een man ongeveer zestig of twee-en-zestig jaren oud, maar die er niet ouder uitzag dan iemand van veertig jaren, onderscheidde zich zeer door zijne schroomvalligheid, maar 't was eene schroomvalligheid van bijzonderen aard. Hij had eene onoverwinnelijke vrees voor tooverij, en

{==284==} {>>pagina-aanduiding<<}
aan deze zwakke zijde van den man moeten de stroomen bloeds geweten worden, waardoor hij van den presidialen zetel naar den keizerlijken troon waadde. Al de presidenten die boyer opgevolgd waren en dus de voorgangers waren van soulouque, waren òf zeer vroegtijdig gestorven, òf voor zij het eerste verjaarfeest hunner verkiezing vieren konden, afgezet; en de laatste president voor soulouque, riché, was juist op den avond van dat verjaarfeest gestorven. Dit waren verdachte omstandigheden, en zij waren voldoende om de vrees van hen die in vandoux geloofden, waaronder de nieuwe president zonder twijfel behoorde, wakker te maken. Vandoux is een Africaansche afgod, wiens dienst op St. Domingo overgebragt was, door de als slaven ingevoerde negers, een afgod, die zich openbaarde in den vorm van eene slang, welke opgesloten in eene doos, aan hen die hem dienen mededeelt wat hij weet aangaande verborgen zaken, en dat wel door bemiddeling van een hoogepriester en priesteres, papa-loi en mama-loi genaamd, die door hunne betrekking tot de slang groote tooverkrachten bezitten. De dienaars van vandoux onder de voormalige slaven op St. Domingo - en hetzelfde geldt van de tegenwoordige vrije bewoners van dit eiland - vormden eene geheime vereeniging, waarin men niet opgenomen werd dan na het afleggen van een plegtigen eed, waarbij formaliteiten plaats hadden, zoo verschrikkelijk als ze in eene Africaansche verbeelding kunnen opkomen. Somtijds moest er een kop nog warm geitenbloed opgezwolgen worden tot bevestiging van den eed, welken men aflegde, om eer den dood te ondergaan, of te doen ondergaan, dan te dulden dat de geheimen der vereeniging geopenbaard werden. Somtijds ook gebruikte men ossenbloed, en dit werd dan gemengd met tafia, eene soort van
sterken drank, welke men in die streken maakt, om wat meer geur te geven aan de plegtigheid.
Nu had soulouque zich in 't hoofd gezet, dat eene of andere bezwering, uitgewerkt door de hulp van vandoux, de oorzaak geweest was van den vroegtijdigen dood of afzetting zijner voorgangers, en dat hij, door in hetzelfde paleis te gaan wonen en denzelfden senaatszetel in te nemen, ook onder dezelfde magt als zij zou gebukt gaan. Mad. soulouque raadpleegde over deze zaak de mama-loi, die eene zeer belangrijke plaats innam onder de tooverheksen van Port-au-Prince, en

{==285==} {>>pagina-aanduiding<<}
kreeg tot antwoord dat er volstrekt geen gevaar verbonden was aan het bezetten van den presidialen zetel, maar dat de tooverij - deze toch was er bij in 't spel - verrigt was door toedoen van een beeld, dat boyer in den presidents-tuin had laten begraven, voordat hij het eiland verliet; en dat niet voordat dit prachtige beeld weder in zijn vorigen staat zou hersteld zijn, de kracht der tooverij zou verbroken worden, welke maakte dat geen presidentschap de volle twaalf maanden van een jaar duren kon. Soulouque, wat gerustgesteld, doordat hij nu bepaald wist, wie zijn vijand was, beval dadelijk, dat er een onderzoek in den tuin werd bewerkstelligd, en zorgde ook dat er tegen-bezweringen werden uitgevoerd door een zekeren broeder joseph, een man wiens geschiedenis zoo merkwaardig is, dat zij wel eene kleine vermelding verdient.
Gedurende de onlusten welke plaats vonden in den tijd tusschen den afstand van boyer en de verkiezing van soulouque begaf zich een zekere neger, acaän genaamd, in den dosch welke de natuur den mensch schenkt, getooid, behalve dat hij een linnen kleed om zijne lendenen gewikkeld had, een strooijen hoed op zijn hoofd droeg, en ontzettend groote sporen aan zijne naakte hielen bevestigd had, naar het kruis dat op de markt zijner geboorteplaats was opgerigt, en legde daar in 't openbaar een eed af om geene verandering in zijn toilet te maken voordat de bevelen der goddelijke voorzienigheid waren ten uitvoer gebragt; deze bevelen bestonden hierin, zooals hij aan de menigte die zich rondom hem vergaderd had verklaarde, dat de ongelukkige zwarten alle Mulatten zouden verdrijven en de eigendommen van dezen onder zich verdeelen. Zijne hoorders schenen niet zulke vorderingen gemaakt te hebben in de communistische leeringen, want er ontstond een hevig gemor onder de vergadering, en aller oogen werden gerigt op een paar zeer armoedige mulatten, die een deel uitmaakten der vergadering. ‘O, deze zijn negers!’ riep acaän met tegenwoordigheid van geest uit. En een andere zwarte, die bediende was in eene tafia-slijterij daar in de nabijheid, deed eenige stappen voorwaarts, en bevestigde en omschreef deze uitspraak in de volgende woorden: ‘Acaän heeft gelijk, want de Maagd heeft gezegd (in Neger-Fransch): - Negue riche qui connaît li et écri, cila mulâte; mulâte pauve, qui pas connaît li ni écri, cila negue - (Een rijke neger die lezen en schrijven kan is

{==286==} {>>pagina-aanduiding<<}
een mulat; een arme mulat die noch lezen noch schrijven kan, is een neger). Deze zwarte, wiens naam joseph was, verbond zich naderhand als veldprediker aan acaän's leger, eene bende van half naakte wilden, die het land rondtrokken plunderende, moordende en brandende, overeenkomstig het beginsel dat hij hun ingeprent had, op welke troepen hij een aanmerkelijken invloed uitoefende, door middel zijner bezweringen van vandoux, welke hij van tijd tot tijd afwisselde met lofzangen aan de H. Maagd, ten einde aan ieders smaak te voldoen. Gedoscht in een wit hemd en een wijde broek, en met een witte zakdoek om zijn hoofd gebonden, was broeder joseph, zooals men hem nu noemde, er steeds mede bezig om aan zijne hoorders het ware onderscheid tusschen negers en mulatten aan te toonen, vooral wanneer het geval zich voordeed dat zij uit liefde tot hun geslacht, aan een rijken zwarte genade wilden betoonen; maar toen acaän, na tallooze, onbeschrijfelijke wreedheden te hebben begaan, onder welke bedrijven hij zich den naam gaf van ‘beschermer der lijdende onschuld’, wanhopende aan de dankbaarheid zijner volgelingen, zich door een pistoolschot van het leven beroofde, - toen zeide ook broeder joseph zijn zwervend leven vaarwel, legde zich uitsluitend op de tooverij toe, en zette zich in Port-au-Prince neder, waar even als in sommige hoofdsteden in onze nabijheid, met die tooverij tamelijk goede zaken konden gemaakt worden.
Bij dezen man nu zocht soulouque hulp in zijn strijd tegen het begraven beeld, en den kwaadwilligen invloed, welken het uitoefende; maar terwijl hij met deze maatregelen bezig was, verspreidde zich het gerucht omtrent den toestand van bijgeloof waarin de president zich bevond, en wie er verlicht waren onder het volk, lachten hem uit, en wreekten dus op hem hunne dwaasheid welke zij getoond hadden door een man tot hun opperhoofd te kiezen, die lezen noch schrijven kon, en wiens nationaliteit aanleiding geven moest dat hij bij zulke omstandigheden wel onder dergelijken invloed komen moest. Dat uitlagchen hinderde soulouque wel; maar zijne vrees was zoo groot, dat hij toch met zijne opgravingen in den tuin voortging; maar de president beproefde toch aan den anderen kant door naauwlettend toe te zien op den staat der zaken, de spotzucht der beschimpers te logenstraffen. Ongelukkiglijk

{==287==} {>>pagina-aanduiding<<}
echter begonnen, ondanks de stilzwijgendheid der ministers, ophelderende anecdotes en geruchten onder het volk te loopen, betreffende de groote onwetenheid en wonderlijke misstappen van het hoofd van den staat, en de spotternijen verdubbelden zich. Dit was nu niet mooi en onbillijk. Soulouque toch had niet door eigen kuiperij zijne hooge betrekking verkregen, maar door de algemeene stemmen van de verkiezende vergadering, en zoo al bij sommige vroegere daden, de bijgeloovige neger zich in hem verraden had, zoo maakten andere zijner daden het meer dan waarschijnlijk dat hij opregtelijk begeerde zijn pligt te doen. Soulouque veranderde nu van taktiek. De naïeve onwetenheid waarmede hij vroeger voor den dag kwam, moest nu plaats maken voor een voorwenden van bekwaamheden en daarop rustend zelfvertrouwen. Dépêches en regeringspapieren, welke aan hem gerigt waren, werden nu op hoogmoedige wijze uit de handen des ministers gerukt, schijnbaar met de meeste oplettendheid doorgelezen en dan opgeborgen, ten einde zij later door een of ander vertrouweling, die lezen kon, mogten gelezen en duidelijk gemaakt worden. Maar misnoegen en haat tegen de klasse van menschen die hem bespotten, omdat hij er zich zoo over bekommerde, om hunne achting te bezitten, begonnen zich in soulouques hart te doen gelden, en zoo naderde hij al meer en meer tot de ultra zwarte partij, die alleen sympathie voor hem scheen te bezitten, en met welker leden hij Creoolsch spreken mogt, zonder vrees van aanhoudend beoordeeld te worden. Het peuple noir, zooals zij zich zelven noemden, dat zoo lang bij de aanzienlijkste klassen in ongenade geweest was, aarzelde niet om uit deze omstandigheden zijn geluk te zoeken, en elken morgen bragt een of ander zwarte boodschapper naar het paleis eene of andere nieuwe spotternij over, welke men ten koste des presidents verspreid had, en deze werd
door dit alles bevestigd in den argwaan welken hij opgevat had, dat de mulatten en de gematigde zwarte partij medepligtig waren aan de zaak van het begraven beeld. Langzamerhand werd het voor eene bende zwarten eene gewoonte, om zich des zondags bij de poorten van het paleis te verzamelen, en wanneer de president van de parade wederkeerde, hem op deze en dergelijke wijze aan te spreken: ‘President, peuple noir begeert dat voortaan alle gekleurde mannen

{==288==} {>>pagina-aanduiding<<}
van de openbare bedieningen buitengesloten worden’; en soulouque, die, dank zij der bezwering van vandoux, op dezen tijd reeds meer dan dertien maanden president was, en dank zijne herhaalde schendingen der constitutie en andere willekeurige onderdrukkingen, welke men niet had gestraft, verlost was van zijne vrees voor de meerderheid der mulatten, - soulouque gaf genadiglijk een gunstig antwoord op dit verzoek. Op een anderen dag begeerden de zwarten dat de roode kleur in de nationale vlag, het zinnebeeld van de gekleurde bevolking, zou weggenomen worden. Wederom op een anderen tijd drongen zij aan op het herstel van de constitutie van 1816, waardoor het presidentschap zou veranderd worden in een levenslang dictatorschap, het kabinet zijn ontslag krijgen zou, en in plaats van verantwoordelijke ministers, eenvoudig secretarissen komen zouden. Soulouque, bij wien toen alle edele gevoelens waren uitgedoofd door zijne woeste Africaansche natuur, was zeer bereidvaardig om deze verzoeken toe te staan, doch was voorzigtig genoeg, om de uitvoering dier plannen uit te stellen, totdat eene gebeurtenis even verschrikkelijk als de moord der Janitsaren door Sultan mahmoud genoegzaam vrees aan de tegenpartij zou hebben ingeboezemd om allen tegenstand te voorkomen.
In overeenstemming met dit plan gaven den 16den April 1848 drie kanonschoten uit het paleis gelost, het gewone teeken, dat het land in gevaar was. Zooals door de wet was voorgeschreven, begon op dit teeken het landvolk van 15 mijlen in den omtrek, zich te verzamelen in de hoofdstad, welker inwoners gewapend door de straten renden; en generaals, senatoren, afgevaardigden en andere ambtenaren snelden naar het paleis om daar te vernemen naar de oorzaak van het alarm, en om de bevelen van den president te vernemen. En toen de buitenpoorten van het paleis gesloten waren, werden op het plein en in de gangen van het paleis, de mulatsche ambtenaren van alle rangen, welke zich hier verzameld hadden, op eene schandelijke wijze door de lijfwacht van den president, bijgestaan door den president zelven, vermoord, als een voorspel op de invoering van de constitutie van 1816. Het moordtooneel verplaatste zich spoedig van het paleis naar de straten. Het bloedbad duurde drie dagen, en ging vergezeld van plundering en brandstichting, terwijl de mulatten

{==289==} {>>pagina-aanduiding<<}
door een panischen schrik getroffen, geen wederstand boden, maar naar de vreemde consulaten vlugtten, en aan boord van vreemde oorlogschepen bescherming zochten. Eindelijk slaagde de Fransche consul er in, om, door uit te weiden over de uitwerking welke dit alles op de publieke opinie in Europa hebben zou, eene zoogenaamde amnestie van soulouque te verkrijgen, wiens ijdelheid, niettegenstaande zijne barbaarsche wreedheid, hem gretig deed verlangen naar de goedkeuring der beschaafde wereld. Maar bij het ontvangen van het vreeselijke nieuws uit de hoofdstad, was op eens in het zuiden van het eiland een opstand uitgebroken onder de mulatten. De president begaf zich derwaarts. Hiervan waren wederom de vreeselijkste tooneelen van moord en geweldenarij het gevolg. Gedurende zes maanden werd het eiland als overstroomd met bloed; en niet voordat het laatste gemor van hen die waren overgebleven door schrik gestild was, keerde soulouque naar zijne hoofdstad terug. Hij deed zijn intogt door triumfbogen, welke vol opschriften waren, waarin men den overwinnaar met geestdrift het welkom toeriep. Toen hij zich verwaardigde op deze opschriften zijne aandacht te vestigen, en in korte woorden daarover zijne goedkeuring te betuigen, kende de geestdrift van het peuple noir perk noch palen meer, daar men veronderstelde dat ‘de president lezen geleerd had.’ Dagelijks werden de aanspraken van den Haïtischen senaat, en van de kamer der vertegenwoordigers, waaruit alle mannen van karakter verdreven waren, welke aanspraken te vinden waren in den Haïtischen Moniteur, walgelijker van vleijerij, totdat op den 25sten Augustus 1849, in overeenstemming met eene petitie door het volk ingezonden, en toegestemd door de kamers, eene menigte senatoren te paard zich naar het paleis begaven en op het hoofd van den president faustin soulouque,
‘door wiens onuitsprekelijke weldaden, de instellingen van het land bevestigd waren’, een kroon van verguld bordpapier plaatsten, waardoor hem het regt gegeven werd om voortaan den titel te dragen van Keizer van Haïti. Z.M. faustin I, antwoordde op deze senatoriale aanspraak met een enthusiastisch ‘Vive la liberté, vive l'égalité’; en vervolgens trok hij vergezeld van een talrijken stoet, en begroet door de toejuichingen des volks, onder het gebulder van kanonschoten, naar de kerk, waar een Te Deum werd aangeheven, met zulk eene

{==290==} {>>pagina-aanduiding<<}
muziek, als waarover de keizerlijke kapel te beschikken had, en welke in sterkte van geweld vergoedde wat haar in harmonie ontbrak. Maar de nieuwe keizer was er geen man naar, om zich tevreden te stellen met eene bordpapieren kroon, hoe rijkelijk ook verguld, noch met eene krooning door de algemeene stemming. Ofschoon een getrouw dienaar van vandoux, was het toch zijne grootste zucht om geteld te worden onder de Christelijke monarchen, en bij gevolg werden er onderhandelingen met Rome geopend, om te verkrijgen dat een geestelijke van hoogen rang naar Haïti gezonden werd om de krooning te bewerkstelligen; want, hoe vreemd het ook klinken moge, Haïti had een keizer gehad en een koning, en had zich nu wederom een keizer aangeschaft, - maar een bisschop had het, sedert de verdrijving der blanken, niet meer bezeten. Tot op dezen tijd toe is de geestelijkheid op Haïti, op weinige uitzonderingen na, niet veel bijzonders; zij bestaat meest uit ongeordende priesters van allerlei naties, die hier een schandelijk onzedelijk leven leiden, en in broederlijke eendragt verkeeren met de priesters van vandoux. Christophe verzocht, toen hij den koninklijken titel verkreeg, den Paus om een bisschop, maar kreeg nooit eenig antwoord; en gedurende boyers presidentschap werden er onderhandelingen geopend voor een concordaat, maar deze werden afgebroken, omdat het pauselijke hof voor de geestelijkheid grooter onafhankelijkheid verlangde dan het Haïtisch gouvernement van plan was te geven. Faustins pogingen om zich van een wezenlijken bisschop te verzekeren, bleken ook mislukt te zijn, daar zijn onderhandelaar, door een of andere misstap, te Rome slechte vermoedens had opgewekt. Deze persoon echter, die zich vrolijk maakte met den titel van Groot-aalmoezenier des Keizers, verkoos zijn misstap verborgen te houden en naar zijn land terug te
keeren, terwijl hij zich zelven den titel van Bisschop van Haïti gaf; en op deze wijze kwam de krooning werkelijk tot stand en werd den 18den April 1852 met alle mogelijke pracht gevierd.
Tot dusverre hadden wij geschreven, in de volle overtuiging dat keizer soulouque nog in het bezit was van zijn goddelijk regt om slecht te regeren. Maar nu onlangs hebben wij de tijding ontvangen dat hij die de titels van Hertog van Limonade, en Markies van Marmelade schiep,

{==291==} {>>pagina-aanduiding<<}
zijne titels niet langer dragen zal. Soulouque is onttroond en de Haïtische republiek is wederom uitgeroepen. Hare lotgevallen zien wij met belangstelling te gemoet.


Een keizer en een dagblad.

Wij hebben reeds vroeger gesproken van de magische kracht der woorden, door Z.M. den Keizer der Franschen op den eersten Jan. tot den Oostenrijkschen gezant gesproken. Wij bedoelen hiermede op het oogenblik maar alleen den verbazenden invloed op de finantiële wereld, op de groote beurzen, het eigenlijke hart der tegenwoordige maatschappij. Met jupiters-kracht zijn daardoor de fondsen naar beneden geworpen en men heeft berekend, dat die woorden in de eerste veertien dagen aan de finantiële en industriële wereld 720 millioen gulden gekost hebben. Altijd eene zeer approximative berekening!
Hoe geheel anders is hetgeen kort te voren in Engeland was gezien. Ieder kent den Times, maar een eenvoudig dagblad, al is het ook een groot dagblad. Welnu! tegen de Kersfeesten heeft een der Redacteuren van dat dagblad de nobele gedachte, om van de Christelijk feestelijke stemming, die dan in gansch Engeland heerscht, tot een goed doel gebruik te maken. In het dagblad verschijnt eene beschrijving van de groote inrigting in Field-Lane, het Refuge of homeless poor, waar de tallooze ellendigen van Londen, die zonder have of huis rondzwerven, voor den nacht een toevlugsoord vinden. Wat daar te zien is van de ellende zonder naam en bij niemand bekend, die het rijke Londen verbergt, wordt in korte maar roerende trekken geschetst.
En die woorden van het dagblad hadden óók invloed. Vier-en-twintig uren na het verschijnen van het artikel had de Engelsche liefdadigheid reeds eene som van 6000 £ in de handen van den directeur van het gesticht gesteld, en binnen eene maand had de inschrijving, waartoe dat artikel aanleiding had gegeven reeds meer dan een half millioen aan vrijwillige giften opgebragt. Van alle kanten waren brieven en giften ingekomen: ééne gift van 100 £ (tusschen twee haakjes: vaste jaarlijke giften van 4000 gulden en meer, in eens, komen in Amsterdam wel voor) was door een enkel persoon gegeven. De woorden van het dagblad hebben dus niet zoo veel gekost als de woorden des Keizers, met dit verschil echter: bij de

{==292==} {>>pagina-aanduiding<<}
eersten hebben alleen de armen gewonnen en niemand verloren, bij de anderen zijn velen arm geworden en de winst was slechts voor enkele gelukkigen of - beter ingelichten.





Onkiesche liefdadigheid.

Een vreemdeling in Amsterdam, had ik het geluk om in de groote koopstad rond te dwalen met een Amsterdammer, die mij de wondere dingen die ik zag verklaarde en, als vele Amsterdammers, bij een zekeren trots op al dat groote, de onoverwinnelijke neiging had, om al wat zijne eigen stad betreft te beschimpen.
Het doet er weinig toe wat ik nog al meer zag; maar onder anderen zag ik ook, op de met vruchtbare meststof rijk gezegende straten, hier en daar werkzaam groote liefhebbers van de zindelijkheid. Begeleid door een leêgen kruiwagen, met spade gewapend, hielden zij zich, zoo al niet ijverig, dan toch bezig, om die meststoffen in hun kruiwagen te scheppen, of nog vaker zachtjes en gemakkelijk in de wal te werken - zoo toch noemen de Amsterdammers hunne grachten.
Mijn vriend verontwaardigde zich grootelijks over de luiheid van dat ‘canaille’, en verklaarde, dat het daaraan alleen te wijten was, dat de vreemdelingen zeiden, dat hunne wallen zomers wel eens stonken, hoewel hij het nooit geroken had. En hij kon zich maar niet begrijpen waarom er geen diender bij de hand was, om den zondaar vaderlijk te vermanen.
Ik tuurde ondertusschen naar een aantal mystische letters, die op 's mans platgedakt hoofddeksel prijkten m.t.v.v.d.w.s. Ik vroeg de verklaring en kreeg tot antwoord: ‘Maatschappij ter verbetering van den werkenden stand.’
Ter verbetering! Ja, ziedaar wel onze nieuwerwetsche philanthropen. Niet ter ondersteuning, ter verligting, neen, ter verbetering! Menschlievend zijn zij; maar die wezens, waartoe zich hunne liefde uitstrekt, zijn toch voor hen wezens van eene geheel andere soort. Zij rigten maatschappijen op, om ze te verbeteren, even als men ze oprigt ter verbetering van het paarden-, koeijen-, schapen-, kippen-, honden-, varkensras, enz. En dan heet het bij paarden nog ter veredeling, maar van die arme drommels ter verbetering.
En toch worden er menschen gevonden, die door Amstels straten willen loopen, met groote letters op het hoofd, dat ze daar in 't gareel zijn, om te worden verbeterd.






{==293==} {>>pagina-aanduiding<<}

Mengelwerk.

Het straatgezang.


Door Mr. J.A. Molster.

I. Vroeger.

In vroegere tijden schijnt het volksgezang bij ons meer ontwikkeld te zijn geweest dan heden. Dikwijls vindt men in onze historie over volksliederen gesproken, en dikwijls vindt men ook in de placaten der Staten of in de keuren der steden, b.v. in die van Amsterdam, gewag gemaakt van het zingen bij de straten, of het uitventen van gezangen, die een oproerigen geest ademden. De tijden, waarin men leefde, waren veelal zóó hagchelijk, dat de burgerij een groot aandeel nam aan de politiek. De partijschap, die zich daarbij deed gevoelen, sprak in de taal, sprak ook in de liederen des volks, en van daar dat het volks-, vooral het straatgezang, toen meestal politieke onderwerpen behandelde en eene staatkundige beteekenis erlangde, van waar het zich ook laat verklaren, dat de regering van stad en land die liederen aan strenge bepalingen onderwierp. Vergunt mij, u eenige der meest belangrijke volksgezangen uit onze geschiedenis te doen kennen, ten minste te herinneren, en op de wetsbepalingen te wijzen, die vroeger daaromtrent gemaakt, en zeker niet van belangrijkheid ontbloot zijn. Ik begin die herinnering met de tijden van onzen vrijheidsoorlog met Spanje. Van dien tijd af dagteekent toch voor mij onze geschiedenis, hoe genegen anderen ook mogen zijn, om die tot in den nacht der Middeneeuwen te zoeken - naar mijne bescheiden meening - te vergeefs.
Het zal wel niet noodig zijn de partijen in onzen tachtigjarigen oorlog te doen kennen. Het waren de Spaanschgezinden en de Orangisten of Prinsgezinden. De Geuzen, eerst de wilde Geuzen, zwalpende in hunne vlieboten op het element

{==294==} {>>pagina-aanduiding<<}
van den Hollander, op de zee, eerst alleen als Watergeuzen benaamd, gaven later hun naam aan de Prinsgezinden. Ook in het maatschappelijke leven scheidde zich de Geus van den Spanjool; ook in de redewisselingen op publieke plaatsen en in de taveernen deed zich die scheiding van beginselen kennen. Is het wonder, dat zij ook in het gezang niet zonder invloed bleek te zijn? Wij ontmoeten dan ook vele dusgenoemde Geuzenliederen, die vlijtig gezongen werden, en dikwijls dienden om den verflaauwden moed te doen aanwakkeren of de tegenpartij te tergen; soms ook als een toon, die welgemeend uit de borst oprees. Van dien aard b.v. zijn de volgende regelen uit de Geuzenliederen afgeschreven (want bij den rijken oogst mag ik slechts eenige weinige regels overnemen).
Uit een Geuzenlied b.v. (uit het Geuseliedtboek) op den 10en penning (het lied dagteekent van 1570):

ô Nederland, gy zijt belaân, 
Dood ende leven voor u staan, 
Dient den tyran van Spanjen, 
Of volgt, om hem te wederstaan, 
Den prince van Oranjen. 


Het was zeker meer uit den volkstoon gesproken, wat men in een Brabantsch lied vermeld vindt, getiteld: Jockey. Nu slaet de Spaengiaerts vry:

De Staten van den Lande, 
Die lieten die trommelen om-slaen, 
Om Ruyters ende Landtsknechten, 
Die willen sy nemen aen. 
Die kinders roepen in Brabant op de straet, 
Des morghens vroegh, des avonts laet, 
Jochey! 
Nu slaet de Spaengiaerts vry. 
 
Gy Duytschen ende Walen, 
Die in de Nederlanden stolt (soldij ontvangt), 
Wy sullen u wel betalen 
Met silver ende root golt, 
Wy sullen de Spaensche heeren al-te-mael 
Ridder slaen met yser ende stael. 
Jochey! 
Nu slaet de Spangiaerts vry. 


Een derde lied van de Couragieuse Brusselaers bevat onder anderen dit couplet:

{==295==} {>>pagina-aanduiding<<}


Elck roept: gaat heen na Spaengien, 
Met wercken ongeveert (zonder een werk gedaan te hebben), 
Want appeltjes van Orangien 
Sijn hier seer wel begeert. 
Gaet henen maekt kabassen, 
Snijt vijgen en rosijn, enz. 


Daarentegen zou het niet moeijelijk vallen, om ook zangen van de Spaansche partij tegen Prins willem I te herinneren, hoewel het volk veelal de zijde des Prinsen koos. Dikwijls was ook eene enkele gebeurtenis genoeg om een liedje te doen ontstaan, dat, door het volk zelf vervaardigd, wel zeer populair werd, maar niet veel verdienste bezat. Zoo had b.v. in den tijd der wilde Geuzen de vlieboot zeker aan menig, minder keurig, product het aanschijn gegeven, en zoo deed ook het volk van Amsterdam in 1566 in hun deuntje op breederoô. Amsterdam toch hield lang de Spaansche zijde, d.i. de regering van onze hoofdstad, daar het volk integendeel wel Prinsgezind was. In 1566 bevond zich hendrik breederode, om zijne onstuimigheid bekend, met zijn gevolg in de stad. De Geuzen meenden hierin een gunstig teeken te zien, en vreezende dat hun lieveling bedreigd zoude worden, bewaakten zij de herberg in welke hij zijn intrek genomen had. De Regering daarentegen zag den gast ongaarne in haar regtsgebied, en de bevolking hield vast en stijf staande, dat men geene goede inzigten met breederode had. Toen ontstond het liedje, dat algemeen gezongen werd en eene groote populariteit erlangde:

Heer heinderik! 
Kaptein -derik, 
De boeren (de regenten) binnen gram, 
Sij hebben lange neuzen 
En sitten op den Dam (op het Stadhuis). 
Gij moet niet meer van heinderik praten, 
Want heinderik sou in de boeijen raken, 
Van de boeijen op 't schavot, 
Heinderik, ja! die is een zot! 


Het liedje doet zien, dat het volk het zelf heeft zaâmgesteld, met zijne weinige ervaring, doch ook met zijne naïveteit, die gaarne puntig en sarcastisch hare meening uitdrukt, als het gebeurtenissen geldt, die boven alles aan het volk ter

{==296==} {>>pagina-aanduiding<<}
harte gaan. Deze laatste meening wordt nog bevestigd door een ander voorbeeld. Toen leycester hier te lande gezonden werd, was een groot gedeelte der bevolking met ongerustheid voor den quasi-bondgenoot vervuld, en men vond het later raadzaam om het stadhuis te Amsterdam met geschut te dekken, niet wetende wat er met het Muiderslot gebeuren kon. Dadelijk hoorde men op straat:

Oft 'er verraedt 
Oft oproer quaedt 
Wierde vernomen. 
Men sal tot baet 
Geschut op straet 
Hieruit doen kamen. 


Maar, wanneer er van het volksgezang dier dagen sprake is, zult ge met mij wel vóór alles aan het beroemde wilhelmus-lied gedacht hebben. Geen wonder, voorwaar! Het lied zelf, door den beroemden marnix van st. aldegonde in 1568 vervaardigd, maakt op hartelijkheid, warmte en kunstwaarde geregte aanspraak. Het volk zag er eene geloofsbelijdenis in van den Prins, en toen zich aan dat lied zoovele grootsche herinneringen voegden, toen het zoo dikwerf aan de overwinnaars tot zegelied, en aan de verdrukten tot troostgezang gediend had, toen het bij elk gevecht werd aangeheven en het zelfs tot een spreekwoord geworden en gebleven was: ‘dat zijn ze die Wilhelmus blazen!’ - toen erlangde dit lied eene algemeene bekendheid, die het zelfs tot heden toe niet heeft verloren. Vergunt mij om u daaruit een paar coupletten af te schrijven, zooals die in den oorspronkelijken tekst luiden.

Wilhelmus van Nassouwen 
Ben ick van Duytschen bloed, 
Het vaderlandt getrouwe 
Dien ick tot in de doot, 
Een Prince van Oraengien 
Ben ick vry onverveert. 
Den Coninck van Hispaengien, 
Heb ick altijt ghe-eert. 
 
Oorloff mijn arme schapen, 
Die sijt in grooten noot, 
U Herder zal niet slapen, 
Al sijt ghy nu onbloot. 

{==297==} {>>pagina-aanduiding<<}

Tot Godt wilt u begeven! 
Sijn heylsaem woort neemt aen, 
Als vroome Christ'nen leven, 
'T sal hier haest sijn gedaen. 
 
Voor Godt wil ick belijden, 
Ende sijner grooter macht, 
Dat ick tot gheenen tijden 
Den Coninck heb veracht; 
Dan dat ick Godt den heere 
Der hoogsten majesteit, 
Heb moeten obedieren 
In der geregtigheyt. 


Na het sluiten van het 12jarig bestand zag men binnenlandsche twisten woelen, en was het volk in partijen verdeeld. De godsdienstgeschillen tusschen de hoogleeraren gomarus en arminius, de teregtstelling van oldenbarneveldt, de twisten omtrent coster's Academie hielden de partijen bezig, en gaven geredelijk aanleiding tot menig gezang, waarin de gemoederen zich lucht trachtten te geven. De meesten dier gezangen zijn van zeer bitteren inhoud, en de groote vondel leende er meer dan eens zijne pen toe om volkszangen in dien geest op te stellen. Zoo waren te Amsterdam, toen de Remonstranten hunne preken hielden, door de Gomaristen vele liedjes daartegen verspreid van zeer vuilaardigen inhoud; een daarvan luidde onder anderen:

Begint gy Arminianen op Zondag weêr te preeken, 
Zoo zullen er een deel in het water worden gesteeken. 


Vondel deed vele liedjes op de Contra-Remonstrantsche predikanten in den mond des volks overgaan, die zich dan ook niet ontzagen om op den preekstoel zich over de regering en het volk te beklagen, ‘die meer naar poëten en juristen dan naar de leer der kerke hoorden.’ Kalkoen, trigland, smout, werden allen door vondel belagchelijk voorgesteld, en het volk zong gretig de regels op den rooden neus van den één, of de zwaarlijvigheid van den ander. Vooral toen de predikanten zich tegen samuël coster's schouwburg met klem van redenen verzetten, waaronder de predikant otto badius een der voornaamsten was, dichtte vondel zijn Otter in het Bolwerk en De Poëten tegen de Consistorie, en toen de onverdraagzaamheid zóó verre ging, dat de Remonstrantsche predikant hanekop

{==298==} {>>pagina-aanduiding<<}
werd ontslagen, werd door vondel De Rommelpot van 't Hanekot vervaardigd, zooals hij het noemde,

Om te kaauwen veur begijnekoeck 
En te neurien lijck Hangsje Hangebroeck - 


hetgeen bewijst, dat het werkelijk een straatdeun was. Evenzeer viel vondel den oud-Burgemeester reinier paauw aan, die als regter in de zaak van oldenbarneveld gezeten had, en die door onzen dichter daarom vrij hevig in zijn Reintje de Vos werd gehekeld. Het slot van dit liedje,

- gemaekt om op de brug te zingen, 
Al zou reintje er uit zijn vel om springen - 


getuigt weder, dat het door den opsteller voor het volk vervaardigd werd. De ruimte ontbreekt mij om u al de genoemde liedjes in hun geheel mede te deelen; dit weinige moge genoeg zijn om te toonen, dat ook het 12jarig bestand zeer rijk was in gezangen voor het volk vervaardigd en vlijtig door hen gezongen. Hoezeer niet elke vrucht van dien rijken bodem vermeld kan worden, kan ik u toch de herinnering aan het ‘Scheepspraetjen’ niet onthouden, hetgeen door huygens bij den dood van Prins maurits is vervaardigd, en hetgeen ik u dringend verzoek eens even na te slaan.
Het is evenwel niet het eenige lied, dat bij het volk in aandenken bleef en de daden van het huis van Oranje vermeldde. Ik kan u nog wijzen op het Princelied van onzen pers, ter eere van frederik hendrik gedicht, en op de tafelliederen van rhijnenburgh, die spoedig in den mond des volks overgingen, en waarin dezelfde Prins, vooral na zijne inneming van den Bosch en Wezel verheerlijkt wordt. Één van deze, Het Hollandsch Roemertjen, moet ik in uwe gedachten terugroepen.

Ik breng je een Hollandsch Roemertjen 
En drink het schoontjes uit. 
En dat op de gezondheid 
Al van d' Oranje spruit. 
Het glaasjen verstaat den zin, 
Snap in. 
En draagt daarom geen rouw, 
'T is een santée al voor den Prins, 
Het edel huis van Nassouw. 

{==299==} {>>pagina-aanduiding<<}

Waar is de waard al van het huis, 
Komt hij niet voor den dag? 
En is hij dan geen prinsenman, 
Zoo rekent hij 't gelag. 
Het glaasjen verstaat den zin, 
Snap in. 
En draagt daarom geen rouw. 
'T is een santée al voor den prins. 
Het edel huis van Nassouw! 


Minder gelukkig was willem II. Zijn niet zeer meêgaand karakter, zijn aanslag vooral op Amsterdam werd zeer euvel door de burgerij opgenomen, en zoowel in het diakenzakje in de N. kerk als op straat kon men het vernemen, toen die stadhouder aan de kinderziekte overleden was:

De Prins is dood, 
Mijn gaaf is groot; 
Geen blijder maar 
In 80 jaar. 


De regering van willem II had ons volk, geleid door de aristocratische of anti-stadhouderlijke partij, van de regering van het huis van Oranje doen afstaan. De regering van de witt als stadhouder evenwel, teekende zich door belangrijke feiten, en toen het water tot aan de lippen kwam, toen ons land van alle kanten werd bedreigd en alles radeloos was en reddeloos scheen, toen strekte men weder smeekend de handen uit naar Oranje, en uit het hart rees de toon des volks, en daverend weergalmde het van straat tot straat en van plein tot plein:

Al isser ons prinsje nog zoo klein, 
Alevel zal hij stadhouder zijn. 


Dat hij het werd, en wat de groote willem III deed voor ons land - het blijve bij u en bij mij altijd in gezegend aandenken!
Eene enkele bijzonderheid mag voor mijn onderwerp hier niet verzwegen worden, daar het tot de oplossing van ons vraagstuk wel een sleutel geven kan. De vloot lag voor Scheveningen ten anker, terwijl de Engelschman vrijelijk op zee vrijbuitte. Janmaat hunkerde naar zee en morde er over, dat men den vijand het veld vrij liet. De Staten evenwel, den benarden toestand des lands inziende, schreven bedestonden

{==300==} {>>pagina-aanduiding<<}
uit, doch... lieten de vloot voor anker liggen. De matrozen hadden niet zoodra dit besluit vernomen, of zij drukten hunne verontwaardiging in een vrij krachtig liedje uit, en zongen:

Bedestonden, 
Stomme honden, 
Helpen niet voor d' Engelschman; 
Maar een vloot in zee gezonden, 
Dat is 't wat ons helpen kan. 


Zou het uit deze bijzonderheid niet blijken, dat het volkslied, wil het ingang vinden, bij uitstek practisch moet zijn? Daarom maakte de matroos zich zelf een lied, omdat het behoefte was voor zijn hart om zijne verontwaardiging lucht te geven, en daarom zong Janmaat ook vlijtig meê, als er van tromp's huwelijk werd gewaagd:

Ja, trompen en trompetten, 
Blaast op een gouden toon, 
Nu tromp de oorlogswetten 
Verlaat voor venus zoon. 
Hij rukt het staal van 't lijf, 
Voor 't zijdgeweer een wijf. 
Vormt meer Trompen, 
Stale rompen, stout en stijf. 


Gaarne zou ik nog met u eenige rijmpjes doorloopen uit den tijd der Bataafsche republiek; de verdrijving van Prins willem V gaf daartoe gereedelijk aanleiding; doch wij moeten ons bekorten, en wijden liever nog een enkel woord aan andere dan de politieke rijmen en liedekens, die wij tot nu toe beschouwden.
De oogst is hier schraler, want de gebeurtenissen wisselden elkander weleer zóó snel af, dat de staatkundige toestand stof te over gaf voor het volksgezang; evenwel, wij vinden vele liedekens vermeld, die juist niet van politieken inhoud waren. De kamers der ‘Rhetorykers’ leverden een rijken oogst van meestal vrij onbeduidende liedjes. Hooft daarentegen was gelukkiger. Zijne zangen zijn uiterst zacht en bijkans Italiaansch, en met moeite onthoud ik mij, u de rei uit Granida, Baeto, of de versjes aan zijne vrouw lenore hellemans af te schrijven. Ook huygens in zijn Voorhout en vondel b.v. in zijn Wildzang en Beekzang gaven schoone bijdragen tot dit gedeelte onzer letterkunde.

{==301==} {>>pagina-aanduiding<<}

Ook op Nieuwejaarsdag en op Paschen en Pinkster schijnt veel op straat gezongen te zijn, ten minste eene keur van Amsterdam verbiedt dit zingen uitdrukkelijk, aangevende, dat daarvan doorloopend misbruik werd gemaakt (Handv. II, 1031).
Of evenwel de zang zelf ver bij het volk gevorderd was, mag men betwijfelen. Ten minste leest men, dat Prins maurits bij de inwijding van den schouwburg door de muzijk van zes speelluyden werd verrukt. Wat het straatgezang betreft vindt men den ‘Rommelpot’ vermeld, een instrument, dat niet dan een schor, oorverdoovend geluid gaf; wat de zang der liedjeszangers bij zulk een accompagnement geweest zij, is ligt te bevroeden. Ook was het dikwijls de gewoonte om op wagens of schuiten schilderijen ten toon te stellen en daarbij liedjes te zingen. Meestal had dit eene staatkundige strekking. Zoo leest men b.v. hiervan tijdens de witt, hetgeen het scherpe placaat van dien Raadpensionaris tegen de verspreiding van ‘seditieuse’ liedjes ten gevolge had.
De Regering zelve trok zich dan ook in den regel het zingen van staatkundige liedjes ten sterkste aan, doch meestal zonder baat. De witt gaf order de schuiten te visiteren om te zien of die ook seditieuse personen vervoerden, en deze aan de poort aan te houden; - met verlof om alle drukkerijen te bezoeken. Liedekens of referijnen te verkoopen of te drukken, werd bij placaat van 20 Dec. 1581 en 21 Nov. 1584 verboden, op boete van 100 Carolusguldens. Toen Engeland en leicester in het straatgezang werden gehekeld, werd daartegen bij placaat van 9 Aug. 1587 gewaakt, en toen de ongebondenheid klom en een zeker Buyrtpraetjen in 1608 verschenen was, werd door de Staten hun vorig placaat gehandhaafd, met bijvoeging van eene arbitrale correctie, welke bloote willekeur nog sterker gehandhaafd was bij een oud placaat van 1559, dat het verspreiden van seditieuse liedekens, referijnen, enz. tot meerdere transquilliteit der onderdanen strafte naer de gelegenheyt van saken, als sijnde dit eene daad die in een land van goede justitie niet kon worden geduld. Die placaten zijn herhaaldelijk, bijkans telken jare, hernieuwd en naar bevind van zaken geregeld. De vrijmoedigheid der ‘Rhetorykers’ schijnt tot het placaat van 1559 aanleiding te hebben gegeven.
Ook in Amsterdam werd er tegen dit misbruik ijverig gewaakt, en het is wel belangrijk daarbij een oogenblik stil te staan.

{==302==} {>>pagina-aanduiding<<}

Eene keur van 1648, 31 Julij, is b.v. van den volgenden inhoud:
‘Alsoo Mijne Heeren van den Gerechte bevinden, ende by klagte voorgekomen is, dat in kleynagtinghe van hare voorgaende keuren, waerby verboden is, met eenige liedekens, gedruckte Nieumaren, prenten, boekskens ofte diergelyke by de straeten om te loopen, ofte anders dan in winkels voor te staen (d.i. te koop te venten), verscheyden personen haer vervorderen, niet alleen hetzelve te plegen, maer ook op de bruggen ende andere publieke plaetsen daermede voor te staen: Soo is't, dat haer Edelen daerin willende voorsien, op nieuws geordonneerd en gewillekeurd hebben, gelijk zy ordonneeren en willekeuren by dezen, dat niemand, wie hy zy, voortaen sich onderwinde met eenige sodanige Liedekens, Referijnen, Prenten, Nieuw Maren, en andersints, hoedanig die souden mogen wezen, by de straet om te loopen, of op eenige publique plaetsen, bruggen, markten, of straten voor te staen, te singen (men lette op dit woord), te lezen ofte dezelve te distribueren op de verbeurte van de voorsz. gedruckte ende geveylde Liedekens, ende nog f 6 voor de eerste en f 12 voor de tweede mael achterhaelt wesende te betalen en voor de derde mael arbitralick by Mijne Heeren van den Gerechte gecorrigeert te worden.’
Eene keur van 31 Oct. 1552 verbood het trommelen, tambourijnen en ander gerucht maken na zonnenondergang, aangezien M.H. van den Gheregte daarvan groote ongeregeldheden verstaan hadden, op verbeurte van f 3 en de gewone arbitraire correctie.
31 Dec. 1578 is er eene keur uitgevaardigd tegen het zingen op het nieuwejaar, daar men daarbij in groote troepen zamenschoolde, en er alzoo vele ongeregeldheden plaats hadden, en 9 Julij 1612 is hetzelfde op Pinkster verboden, aangezien er dan lichtvaardige onnutte liedjes gezongen werden, op straf van - het klinkt ons 19de eeuwers vreemd - op poene van het opperkleed afgenomen te zien door 's Heeren Dienaers, die daartoe met den heer schout bij dezelfde keuren vrijheid erlangden.
Slaan wij nu ter loops een blik op het oud-vaderlandsche volks- en straatgezang, dan komen wij tot de volgende opmerkingen:
Onze voorouders zongen evenmin zuiver en liefelijk bij hun Rommelpot, hunne trommelen of tamboerijnen als ons volk bij zijne

{==303==} {>>pagina-aanduiding<<}
draaiorgels; de zang was evenmin hunne zwakste zij, als de onze. Het was ook niet het musicale genot dat zij beoogden, het was eene uiting van een of ander gevoel, dat zij het krachtigst op zekere maat meenden te kunnen zingen, van daar dat ook de meeste der volksliederen eene staatkundige kleur hadden. De tijden die onze voorouders doorworstelden gaven daartoe gereedelijk aanleiding, en de partijgeest greep gretig dit populaire middel aan, om zijne meeningen ingang te doen vinden. Het regende dan ook liedekens en referijnen die op al de hoeken der straten geveild of gezongen werden; geen brug, geen markt, geen hoek, of men vond er liedjesventers of liedjeszangers, en zelfs aan de Beurs vond men ze staan. Uit de medegedeelde keuren blijkt het, hoe dikwijls de Regering van stad en land de verspreiding of het zingen dier zangen tegenging, doch tevens blijkt uit die stukken, hoe weinig dit een en ander hielp; het volk werd er nog meer door aangezet om te zingen, en zoo vestigde zich meer en meer een staatkundig volksgezang, waarin de politiek meer dan de zang geliefd was en beoefend werd.
Het is bekend, dat onze voorouders bij alle feestelijke gelegenheden gastmalen hielden, zelfs bij begrafenissen. De zang werd dan ook niet vergeten, en Bruiloftszangen, Minnedichten, drinkliederen werden dan vlijtig aangeheven. De meer gegoeden waren zeker verder in de zangkunst gevorderd. De muzijk van sweling, de zang van francisca duarrte en die van de bevallige maria tesselschade worden door onzen geschiedschrijver hooft zeer geroemd, doch verre verdienen in den regel de eigenlijke volksliederen de voorkeur, wat ten minste hun inhoud betreft. Op de straat behoeft de ontboezeming des harten niet zoo gekuischt te zijn, zij mag het niet eens wezen; want dan zou het ophouden een toon des harten voor het volk te zijn, dat zich om feiten, niet om schoone vormen bekommert, en waarlijk in dit opzigt staan de liedekens onzer voorouders verre boven vele der hedendaagsche zoogenoemde volksliederen, die eerder berijmde leerstellingen dan zangen gelijken. Ook hierin heeft de eeuw der mouches en der pruiken, de conventionele vorm, hebben de werthers en charlotten het hunne gedaan. Tot nog toe is de stijve allongeparuik niet altijd en overal verwisseld met den bevalligen krulkop.


{==304==} {>>pagina-aanduiding<<}

II. Tegenwoordig.

Onze natie, en dit is wel de eerste reden van het verval van ons straatgezang, onze natie is van nature niet tot den zang geneigd. Gij zult den wuften Franschman onder iedere omstandigheid des levens zijn chanson hooren neuriën; gij zult den Duitscher zijn opgewonden lied hooren uitgalmen, terwijl de Hollander bedaard beiden aanstaart, en volstrekt geen lust schijnt te hebben om één woord te spreken, veel minder te zingen. Ik wil niet beamen, wat door een vreemdeling van ons volk is gezegd, dat de Hollanders, als zij vrolijk waren, veel van dansende beeren hadden, maar iets waars bevat dat woord toch wel.
Ons volk is niet luidruchtig van natuur, het is stil van aard en geeft niet gemakkelijk zijne vreugd of smart luide lucht. De Hollander handelt meer dan hij spreekt, de Franschman spreekt meer dan hij handelt; wat gene denkt blijft lang in zijn brein bewaard om te worden herdacht en bepeinsd, wat deze denkt wordt bijkans even spoedig aan het publiek verkondigd. De Hollander heeft er behoefte aan, om in zich zelven in te keeren; de Franschman wil leven in den omgang met anderen. Van daar dan ook dat de Hollander zoo vaak ten spot verstrekt heeft bij de vreemden die hem niet kennen, want zoodra die kennis gemaakt is, verdwijnt de glimlach van minachting, om voor vriendschap plaats te maken. Vraag de geschiedenis, en zie wat nelson verklaarde van de matrozen van tromp en bestevaêr; let er op hoe de troepen van willem III tegenover condé staan; beschouw opitz, den vader der Duitsche letterkunde, gezeten aan de voeten van onzen huygens, en ge zult het gevoelen, dat de vreemdeling alleen uit onbekendheid met onzen landaard ons volk kan verachten. Is het wonder, dat zulk een volk, dat niet gaarne voor vreemden zijn boezem openlegt, ook van nature geen volksgezang met vrucht beoefenen kan? En zie, de uitersten raken elkaâr, als de stroeve mensch zich van de banden losmaakt die hem knellen, dan is hij nog losbandiger dan een ander die deze banden niet kent. Van daar dat ons volk weinig zingt, òf, als het zich eenmaal aan de

{==305==} {>>pagina-aanduiding<<}
vreugde overgeeft, meestal ongetemd is in het vermaak: het zingt dus niet, òf als het zingt, doet het ons woorden en toonen hooren, die wij liever niet hoorden.
Maar er is meer. De Hollander leeft in zijn gezin en niet op straat. Dat wij er hem voor danken; dat wij blijde erkennen dat in die huiselijkheid de eerste schrede is gedaan tot ons volksgeluk; dat wij het meer en meer erkennen dat burgerdeugd en burgertrouw daaruit haren oorsprong nemen, dat wij dien zin voor het huisgezin meer en meer aankweeken. Wie toch op het altaar zijner huisgoden offert, offert tevens op het altaar des vaderlands, en daarom, dat wij dien zin onzer landgenooten in eere houden en er hen om prijzen en verheffen! Evenwel, door die gehechtheid aan zijn gezin leeft de Hollander niet in het publiek, wanneer hij zich der vreugde wijdt. De straat is in den regel niet de uitspanningsplaats van onze langenooten; zij leven in hun huis, zij sluiten zich aan hunne bekenden en vrienden aan, en wenschen met die, afgezonderd van anderen, de vrije uren aan de ontspanning te wijden. Wij wraken het niet, maar wij mogen toch niet ontkennen, dat die huiselijkheid een minder gunstigen invloed moet uitoefenen op de ontwikkeling van ons straat- en volksgezang. Het slenteren langs de straten, het leven op den publieken weg, doet eene behoefte ontstaan om gezamenlijk zijn gevoel, zijne denkbeelden uit te drukken, en nu is het niet te ontkennen, dat de afzondering in de huiskamers die behoefte doet verdwijnen. Onze ooren zijn, het is waar, dikwijls, bijna iederen dag, de slagtoffers van den weinigen smaak des publieks, dat ons zijne onmelodieuse klanken toeschreeuwt, maar die waarheid bevestigt onze stelling. Wanneer toch de natie in het algemeen zin heeft voor het huiselijke leven, dan zullen er altijd overblijven die hun geluk zoeken buiten 's huis. Deze sluiten zich aan elkander aan, en zingen. Maar die zang is niet de uitdrukking hunner tevredenheid, het is veeleer de opgewondenheid, de baldadigheid, de dronkenschap, die deze toonen aan de troepen der straatslijpers ontlokt. Terwijl derhalve de betere helft onzer landgenooten
binnen de muren blijft, is de mindere helft op straat. Die laatste helft beoefent ons volksgezang, is het wonder dat het onder die beoefening meer lijdt dan het vordert, en dat elke poging schipbreuk lijdt, die men tot verbetering wenscht aan te wenden?

{==306==} {>>pagina-aanduiding<<}

Ik wil er u niet eens op wijzen, dat de Hollander geen musicus van nature is; al ware dan ook de uitvoering minder schoon, wij konden toch volksliederen bezitten, die in den mond onzer natie leefden en bewaard bleven; liever acht ik mij verpligt, u op eene gewigtige, zoo niet de gewigtigste reden te wijzen, waarom men bij ons zoo weinig ontwikkeling in het volksgezang bespeurt. Die reden is in het algemeen de inhoud der liedjes. Meestal worden de deunen, soms ook de liedjes ons uit Vlaanderen of van elders door middel der reizende orgelspelers aangebragt, en missen zij dus ten eenenmale eenige toepassing bij ons, òf de liederen die men het volk aanbiedt, zijn te duur, niet algemeen verkrijgbaar, op onbekende, te verheven wijzen, of, nog erger, van inhoud ten eenenmale ongeschikt. Dit brengt ons hier als van zelf tot de vraag: welke volksliederen wij heden ten dage bezitten?
De meeste liedekens, welke aan het volk gewijd zijn, missen in den regel drie vereischten, die ieder volkslied moet bezitten, wil het in den mond des volks komen; zij zijn deze: dat de auteur geene abstracte waarheden verkondigt, zijn lied op een feit grondt, dat het volk belang inboezemt, en de vorm aangenaam en verstaanbaar maakt. Ons volk is practisch, en wordt niet ligt dan door groote gebeurtenissen bewogen. Wanneer men nu het schoonste volkslied maken zou op de zon b.v., het zou niet bij het volk blijven voortleven, omdat het volk alleen de uitwerkselen gevoelt, doch zich niet met bespiegelingen ophoudt. Een feit of een persoon, aan wiens leven groote feiten verbonden zijn, welke bij het volk beroemdheid hebben verkregen, kunnen met vrucht ten onderwerp van het volksgezang worden gekozen, en zoo zal een lied op van speyk b.v. gretig gezongen worden, terwijl een schooner zang op de deugd, op de matigheid, enz. geene aandacht trekken zal. In alle goede volksliederen vindt men dit bewaarheid. Anderen mogen aanspraak hebben op populariteit, zij zullen nooit op de tong des volks voortleven, doch alleen behooren tot de letterkundige geschiedenis van ons land.
Toetsen wij deze vereischten aan de volksliederen die wij bezitten, dan is de uitkomst niet bemoedigend. Het behoeft wel geen betoog, dat dit niet tot schande der auteurs strekken kan die er hunne krachten aan beproefden; want geene soort

{==307==} {>>pagina-aanduiding<<}
van poëzij is moeijelijker dan juist deze soort. De oudere liedekens, van welke ik boven gewaagde, zijn hier te lande veel gezongen; doch het is natuurlijk, dat de verouderde taal en de veranderde omstandigheden die liedjes voor onzen tijdgenoot ontoegankelijk maken. De verzameling van den heer van vloten is in dit opzigt zonder practisch nut, hoe dankbaar de letterkunde ook voor die bijdrage moge zijn. Onze eigenlijk gezegde volksliederen kunnen de proef der critiek evenmin doorstaan. Het ‘Wilhelmus’ is meestal onbekend, en het volk neuriet de wijs daarvan meestal met de veranderde lezing, die uit ironie bij de verjaging van Prins willem V was ingevoerd, als:

De ellebogen door de mouwen 
En 't haar al door de hoed. 


De woorden van de andere zangen zijn evenmin voor het volk berekend. Eilieve, gaat eens met mij na,

De Koning leev'! de Koning leev'! 
Zoo klinken spel en snaren, 


en vraag het dan u zelven af, of het volk ooit van het klinken van spel en snaren spreken zal? Evenmin als dat gij of ik in den toon des gezelligen verkeers, de hooge vlugt der ode of kanselwelsprekendheid zullen kunnen of willen gebruiken.
Geen beter lot kan het Wien Neêrlandsch bloed ondergaan, wanneer wij het alleen als volkslied beschouwen. De bekendheid die het verworven heeft, is het aan groote zangers verschuldigd, en dan nog is het meer in de betere kringen bekend, dan dat het leven zou op straat.

Wien Neêrlandsch bloed door d' adren vloeit, 
Van vreemde smetten vrij, 
Wiens hart voor Land en Koning gloeit, 
Verheff' zijn stem als wij: 
Hij stell' met ons, vereend van zin, 
Met onbeklemde borst, 
Het godgevallig feestlied in 
Voor Vaderland en Vorst. 


Het Neêrlandsch bloed dat door d' adren vloeit, vrij is van vreemde smetten, het hart dat gloeit voor Vaderland en Koning, de onbeklemde borst, het godgevallig feestlied - ik vraag het u, lezer! is dit de taal die men gebruiken moet om ingang te

{==308==} {>>pagina-aanduiding<<}
vinden bij het volk, en gelijkt het geven van dit lied aan het volk niet wel iets op de gewoonte in de vorige eeuw, wanneer men bij het uitgaan der scholen den ‘Lofzang van simeon’ door de jongens liet zingen, alleen omdat er het woord heengaan in voorkwam?
Het is in het beoefenen der Letterkunde de grootste gaaf des auteurs om dramatisch te zijn, d.i. om zich zelf geheel te vergeten en zich te verplaatsen in den persoon die spreekt. Vooral bij de woorden die men het volk in den mond legt is dit noodzakelijk; en toch weinige onzer auteurs die dit beseffen. De Hollandsche schrijver betoogt en preekt gaarne, hij houdt soms schoone vertoogen, die op zich zelf beschouwd oneindig veel verdiensten hebben, maar niet voor het gebruik, waarvoor zij bestemd heeten, geschikt zijn. Een verheven zang bij het opgaan der zon moge op zich zelf rijk in gedachten en heerlijk van vorm zijn, het is onjuist dien zang een landbouwer in den mond te leggen, die op zijn hoogst berekenen zal of de zonneschijn hem aangenaam of onaangenaam, voordeelig of onvoordeelig wezen zal. Zoo is het zeker uwe bevreemding waardig te hooren, dat het volgende liedje:

Waarvoor zou 't kindje beven, 
Aan moeders borst geheven, 
In moeders arm gesust? 
Nog veiliger bescherming 
Vindt hij, die op d' ontferming 
Diens trouwen vaders rust - 


een lied is in den mond, niet van eene schoone, jeugdige moeder, bukkende over den wieg haars eersten lievelings, neen, maar van een oud bevaren matroos, die reeds dikwijls de reis naar Java deed, en al slaat de zee ook nog zoo hol, van vrees noch vermoeijenis weet. Het doet mij leed, dat de meeste liedjes aan dit euvel mank gaan, ook die door de Maatschappij tot Nut van 't Algemeen uitgegeven, en hoewel ik de waarde dier onderscheidene producten niet wil beoordeelen, zoo durf ik echter met zekerheid verklaren, dat ze geene volksliederen zijn, hetgeen ook daardoor bewezen wordt, dat ze niet gezongen worden.
Aan den anderen kant bezitten wij vele liedjes die wèl gezongen worden. Ik behoef ze u niet te herinneren, dagelijks worden zij ons toegeschreeuwd. Zijn de eerste zangen te hoog,

{==309==} {>>pagina-aanduiding<<}
deze zijn zeker te laag voor het volk, en men ziet ze na eenigen tijd ook geheel verdwijnen, terwijl zij alleen hun aanwezen te danken hebben aan de eene of andere zangwijze, die aanvankelijk iets aantrekkelijks schijnt te hebben.
Maar zijn er dan geene producten van auteurs die den middenweg bewandeld hebben? Voorzeker, al is de oogst schraal, er is een oogst, en de aren worden door ons des te zorgzamer gelezen, naarmate de inzameling kleiner is. Evenwel, men vergete hierbij niet, dat er zangen kunnen zijn die voor een deel des volks, b.v. voor den zeeman, uiterst geschikt zijn, terwijl het andere deel daarvoor geheel ongevoelig blijven moet. Deze beperking is den volksdichter veroorloofd, ja wordt hem dikwijls gebiedend voorgeschreven, wanneer hij slagen wil.
Als wij van onze volksliederen spreken, noem ik in de eerste plaats de economische liedjes van wolf en deken, die, schoon van vroeger dagen, toch nog geheel voor ons geschikt zijn. Mijne keuze moet beperkt zijn. Een paar voorbeelden mag ik den lezer echter niet onthouden. Hoort b.v. eens hoe de auteurs een boer zijne liefdesverklaring laten doen.

Mijn kniertje, ik heb een stukje lands gaan koopen, 
Zoo schoon als er ien in de Beemster was. 
Gij zult mijn paarden en ossen daar zien loopen; 
Je hart zal verdaagen, zo schoon is het gras. 
Gy zult zelf melken, 
'k Zal Bles aan jou vereeren, 
Zij is de mooije zwart bont, 
En wat je zult begeeren, 
Krijg je terstond, 
Want al wat ik heb, dat is jou gegond. 


Een ander voorbeeld zij gekozen uit het afscheid van den zeeman aan zijne vrouw.

Leef vrolijk, ô dat 's mijn plaisier, 
'k Schrijf van de Caap een brief. 
En kom ik, na een jaar, drie, vier, 
In 't vaderlandje lief, 
Wie weet of jij dan piet wel kent, 
Op zee groeit me als een kool. 
Kom, jasper, kom, kras als een vent, 
Nog eens op jou viool: 

{==310==} {>>pagina-aanduiding<<}

En dat gaat naar Batavia, 
Al naar Oostindje toe, 
En dat ja ja, en dat ja ja, 
'k Ben 't varen nog niet moê. 


Hoort het (ik moet, bij de weinige bekendheid dier voortreffelijke liedjes, nog één voorbeeld geven) hoe wolf en deken een matroos doen spreken als hij te huis komt:

Ha! dat 's weêr in 't vaderlandtje, 
Dat 's mijn huis, hier woont mijn wijf. 
Mijn zusan, hei, hola, zantje! 
Ken je mij niet, Tijdverdrijf? 
Ik ben kees, kom, geef m' een handje, 
Wees nu blij nu 'k by jou blijf. 
 
Is die kleine hex mijn grietje, 
Daar ik in den brief van zag, 
Dien jy door mijn buurman pietje 
Schreef toen ik in Texel lag, 
Dat jy waart verlost? Dat mietje, 
Dat 's een meisje als een vlag. 


Ook onze teregt zoo hooggeschatte beets heeft treffende proeven geleverd van stukjes in den volkstoon. In onze schets mag ten minste één parel van hem niet ontbreken; b.v. Stoomen

Stoomen, stoomen, stoomen, 
Heel de wareld door. 
'k Heb een plaats genomen 
Op het langste spoor. 
'k Wil in zeven dagen 
Even naar Japan, 
Met dien honten wagen, 
Voerman! kookt je span? 
 
Wijf, zit niet te pruilen, 
Wees toch niet zoo dom, 
Eer dat je uit kunt huilen, 
Ben 'k al weêr weêrom. 
Eer de kousen klaar zijn, 
Waar je nu aan breidt, 
Zal ik alweêr daar zijn 
Met mijn dierbaarheid. 

{==311==} {>>pagina-aanduiding<<}

Gloeit het vuurtje lekker, 
Raast je water, maat! 
Voort maar met den trekker, 
Die me vliegen laat. 
Stoomen, stoomen, stoomen, 
Kerel! ben je gek? 
'k Ben haast aangekomen, 
Voor ik nog vertrek. 


Ook heije mag niet vergeten worden als er van volkszang sprake is. Van hem tot proeve een enkel stukje, De Ruiter getiteld.

Ik zing er al van een Ruiter koen, 
Maar niet van een Ruiter te paard, 
Toch was hij wel Engelschen dravers te gaauw, 
Hij maakte wel Fransche vervaard. 
 
Hij reed er al op zijn houten ros 
De wereld wel om en wel rond. 
Die wereld die beefde voor 't ros dat hij reed, 
Als 't brieste met koperen mond. 
 
En wie er niet gaauw op zijde sprong, 
En wie voor oud Holland niet boog, 
Die sloeg er dat ros met zijn hoef, dat het bloed 
Uit neus en uit oogen hem vloog. 
 
o! Holland! toen was je stout en vrij, 
Toen was je nog magtig en groot. 
Nu is er dat ros zoo verzwakt en zoo oud, 
De Ruyter, de Ruyter is dood. 
 
Och, Vlissinger Michel! Ruyter koen, 
En waarom en ben je nou dood? 
Die 't lied heit gemaakt is een lamme matroos, 
Die beedlen moet om zijn brood. 


Gij ziet het, uit deze proeven spreekt het volk, het volk zelf, niet de dichter. Elk die ge ze geeft, zal zich te huis gevoelen in die taal, en gaarne, en als onwillekeurig, die liedjes zingen. Doch één zwaluw maakt geen zomer, één of weinige volksdichters geen volksgezang, en toch men moest het aankweeken en beoefenen, omdat daardoor de beschaving des volks wordt bevorderd, die u, die mij, die allen dierbaar moet zijn. De middelen tot verbetering blijven nog in de derde plaats ter onzer beschouwing over; vestigen wij er nog kortelijk een vlugtigen blik op.



{==312==} {>>pagina-aanduiding<<}

III. Later.

De ongunstige toestand van ons volksgezang neemt, zooals wij zagen, zijn oorsprong uit den weinigen zin van ons volk voor muzijk, uit de geringe bijdragen die daarover het licht zagen, en uit de moeite om de goede liederen die wij bezitten te verspreiden. De wegneming dezer gebreken zou dus den bloei van ons volksgezang bevorderen, al zou ook ons volk daarin nimmer zoo ver kunnen vorderen als onze meer zuidelijke naburen. Evenwel de krachtige pogingen die worden aangewend om de arme jeugd in den zang te oefenen, zullen niet zonder gevolg blijven, en meer en meer zal de mindere klasse in de zangkunst geoefend worden, even als zij nu reeds over het algemeen in het lezen en schrijven geoefend zijn, hetgeen in eene vroegere eeuw hun bijkans allen ontbrak. De gunstige gevolgen van dit onderwijs zullen zich evenwel niet dan langzaam doen gevoelen, daar zoodanige oefening niet mogelijk is na het verlaten der school, en integendeel de keeren dat er op straat gezongen wordt, het genoten onderwijs eerder afgebroken dan aangekweekt kan worden.
Veel hangt er zeker ook af van de wijze, waarop de goede liederen verkrijgbaar worden gesteld. Hij die het volksgezang wil verbeteren, moet zich niet ontzien om eenige opofferingen te doen voor de goede zaak. De liederen moeten in grooten getale gedrukt en voor een spotprijs, of des noods om niet worden verspreid, want men vergt te veel, wanneer men eischt dat de verzamelingen van liederen, die soms aanzienlijken prijs gelden, door het groote publiek gekocht zouden worden.
Vooral evenwel moet het volksgezang door hen die daartoe de talenten bezitten, worden ontwikkeld. Dat toch niemand, wien het niet aan de gave daartoe ontbreekt, het zich eenigzins tot schande rekene! Grootsch is de taak van den volksdichter, en wel omdat hij een moeijelijk en nuttig werk verrigt. Moeijelijk is zijn arbeid; omdat hij het willen en werken, het streven en begeeren van zijn volk in zich moet hebben opgenomen en verwerkt, omdat hij weten moet hoeveel goeds en edels die ruwe vormen bedekken, en dus de geheele menschheid zijne studie wordt; maar nuttig is ook zijn werk omdat

{==313==} {>>pagina-aanduiding<<}
hij het in handen heeft, dat goede en edele aan te vuren, omdat hij de liefde voor ons vaderland, de nationaliteit opwekt, ontgloeit voor het land der geboorte, voor het huisgezin, en alle onedele togten bezweert. Die verheven arbeid, hij worde echter niet op verkeerde wijze beproefd; men vermijde elke poging om afgetrokken denkbeelden weêr te geven, of leerstellige begrippen te verkondigen, maar men trachte er naar, om al wat goed en groot en edel is in het werkelijke leven te brengen; men grijpe naar feiten die het aantoonen, dat de deugd in het leven moet blijken, en men kieze zulke feiten, die belang inboezemen aan het volk, en het kunnen ontgloeijen tot iets goeds. Slaagt men daarin, dan voorwaar zal spoedig de onbehoorlijke taal onzer tegenwoordige straatliederen verstommen, dan zal er een echt Hollandsch lied klinken op onze markten en wegen, en dan heeft de dichter tevens den tooverstaf in handen, om zijne landgenooten te vormen, hunne harten te kneden, en meester te zijn van het gemoed, van het gemoed des volks, met al de vaak woedende togten die daarin bruischen, met al de vaak bekrompen begrippen die het beheerschen, maar ook met al dat edele, goede en getrouwe dat er blijvend zetel heeft, en alleen behoeft te worden opgewekt om te toonen, dat wij mannen tellen op onzen bodem met stalen wil en vasten moed, maar ook met een braaf hart, mannen die voor God en Vaderland het hunne wagen en waarop wij met regt trotsch kunnen zijn, die de hand uitstrekkende naar de vrijheid, en steunende op den Bijbel de spreuk doen hooren: ‘op dezen steunen wij, gene beschermen wij.’ En den volksdichter, die daartoe het zijne bijbragt, hem spreken wij met de genestet aan:

o! Jongling, wien de God der vaadren heeft verkoren, 
Die 't onbekende lied voelt worden in uw borst. 
Rijs op, en laat mijn volk uw blijde boodschap hooren, 
En wees hun Man, hun held, hun Vorst. 
 
Reeds is de melodie der zielen ingeschoten, 
Geef stemmen aan den staf, en woorden aan de noten, 
Wees de Echo van 't weleer, en aller deugden tolk! 
Geef - wat geen brood alleen, geen goud vermag te geven - 
Geef krachten aan de hand, en kracht aan 't zielenleven, 
Een schoone toekomst aan uw volk. 










{==314==} {>>pagina-aanduiding<<}

George Stephenson, de eerste aanlegger der groote spoorwegen.


Door A.T. Reitsma.

Onder de groote vraagstukken, die in dezen tijd niet alleen in de kamers onzer volksvertegenwoordigers, maar onder alle standen en in alle kringen, door staatshuishoudkundigen en eenvoudige stad- en landbewoners, besproken worden, bekleedt ongetwijfeld de spoorweg-kwestie eene eerste plaats.
Als men ook de verbazende uitbreiding in aanmerking neemt, die dit middel van vervoer in den laatsten tijd gekregen heeft, als men den steeds toenemenden invloed gadeslaat, die daardoor wordt uitgeoefend op handel, nijverheid, op binnen- en buitenlandsch verkeer, dan kan, dan mag geen beschaafd volk zich ontslagen achten van het onderzoek, in hoeverre het door zijn welbegrepen eigenbelang wordt gedrongen, om zich dit middel van vervoer aan te schaffen. Binnen den tijd van dertig jaren heeft dit nieuwe stelsel van gemeenschap als met een tooverslag een net van spoorwegen over een groot gedeelte der wereld uitgebreid. Tegen het einde van 1855 had de lijn der spoorwegen in Engeland reeds eene lengte van 8297 Eng. mijlen. In de Vereenigde Staten van Noord-America waren 26,000 Eng. mijlen en bovendien in westelijk Europa meer dan 10,000 Eng. mijlen met spoorwegen belegd, zonder nog te spreken van de reusachtige plannen van ijzeren banen in Europa, Azië en Australië, welke deels nog alleen ontworpen, deels reeds onder bewerking zijn.
Als men nu de eerste de beste spoorwegkaart van Midden-Europa voor zich legt, dan zal men welligt nergens eene ledige, nog niet met zwarte lijnen doorsneden plek kunnen aanwijzen, zoo groot als die, welke de noordelijke provinciën van ons vaderland vertoonen. Zijn dan die provinciën welligt ledige zandvlakten of onbewoonde steppen, met eene dunne nomadenbevolking bezaaid, niet der moeite waardig om ze met die kostbare middelen van vervoer te voorzien?

{==315==} {>>pagina-aanduiding<<}

Doch wij zullen ons nu niet verder inlaten met het onderzoek der redenen, die hebben zamengewerkt om een zoo belangrijk gedeelte van ons vaderland buiten aanraking met het Europesche spoorwegnet te houden. Wij willen het onderzoek der gronden, die vóór of tegen de ingediende plannen van spoorwegen in onze noordelijke provinciën pleiten, gaarne overlaten aan hen, wier roeping het is om dit vraagstuk in dezen tijd te beslissen.
Maar terwijl de algemeene belangstelling op deze kwestie is gevestigd, rekenen wij het niet ongepast om den lezer van dit tijdschrift nader bekend te maken met den man, die het eerst het stelsel van beweging door stoom over ijzeren sporen op groote schaal toepaste en in werking bragt. George stephenson is de man, die het eerst dit groote denkbeeld niet alleen opvatte, maar ook met der daad uitvoerde, en die daardoor den weg baande tot die verbazende verandering, welke reeds aanvankelijk door het spoorwegstelsel in het leven der volkeren en in het wereldverkeer is tot stand gebragt en van jaar tot jaar in steeds toenemende uitbreiding tot stand gebragt zal worden. Om dien weg te banen, had hij moeijelijkheden te overwinnen, van welke wij ons thans naauwelijks eene voorstelling kunnen vormen, en met een tegenstand te worstelen, die ons, na een verloop van naauwelijks dertig jaren, bijna ongeloofelijk voorkomt. En als wij dan daarenboven in aanmerking nemen, met welke geringe hulpmiddelen en onder welke ongunstige omstandigheden hij dit groote werk tot stand bragt, dan aarzelen wij geen oogenblik om aan george stephenson eene eerste plaats in te ruimen onder de groote mannen der negentiende eeuw.
De levensgeschiedenis van dien man wenschten wij in korte omtrekken te schetsen. Het spreekt van zelf, dat wij hier onmogelijk kunnen treden in eene uitvoerige beschrijving, veel minder nog in eene beoordeeling van de talrijke ontdekkingen, die door hem op dit en op menig ander gebied der werktuigkunde gedaan zijn. Wij wenschen den persoon zelven te leeren kennen en het werk, dat hij tot stand bragt. Men mag zijne allerbelangrijkste levensgeschiedenis met regt houden voor eene personificatie van het geheele spoorwegstelsel in zijn ontstaan en voortgang, van de bezwaren, die het in elke periode zijner

{==316==} {>>pagina-aanduiding<<}
ontwikkeling drukten, en van de magt der volharding, die al deze bezwaren overwon (*).

George stephenson werd den 9den Junij 1781 te Wylam, een dorpje in de nabijheid van New-Castle, geboren. Hij was de tweede zoon van zeer arme, maar arbeidzame ouders. Zijn vader diende als stoker bij een pompwerk, om het water uit de steenkolenmijnen te putten. Hij woonde in eene nederige hut, voor welke een zoogenaamde tramroad voorbijliep, dat is een weg met platte sporen, langs welke de steenkolen in karren, door paarden getrokken, van de mijn naar de plaats vervoerd werden, waar zij in schepen werden geladen.
In de eerste dagen zijner jeugd deelde george geheel in het gewone leven van knapen uit zijn stand. Op straat rondspelen, vogelnesten uithalen, boodschappen doen - zietdaar zijn werk. Later moest hij zijn vader, als hij op het werk was, het eten brengen en op zijne kleinere broeders en zusters passen. Toen hij acht jaren oud was, werd hij koeherder voor een boer op het dorp, waarmede hij daags twee stuivers verdiende.
Maar reeds in dien jeugdigen leeftijd openbaarde zich de rigting van zijn geest; want in zijne vrije uren deed hij niets liever dan machines uit klei te bouwen. Kervelstengels moesten dan daarbij de stoombuizen verbeelden. Het was toen zijne hoogste eerzucht om ook eens stoker te worden, zoo als zijn vader was. Zijne vreugde klom ten top, toen hem toegestaan werd om zijn vader bij het werk te helpen.
Eindelijk op zijn zeventiende jaar werd hij tot werkman bevorderd. Hij moest het toezigt houden over eene machine, die aan zijne zorg was toevertrouwd, haar schoonmaken en herstellen, als zij eenig letsel kreeg. Hij legde er zich met de borst op toe, om zijne machine grondig te bestuderen en vond er een bijzonder vermaak in om haar in zijne vrije uren uit elkander te nemen en weêr in elkander te zetten. Hij had zijne machine lief.

{==317==} {>>pagina-aanduiding<<}

De eenige opvoeding, die hij in zijn ouderlijk huis ontving, bestond daarin, dat hij matigheid, spaarzaamheid en geduldige werkzaamheid leerde. Maar dat was ook alles. Zijne ouders waren te arm om hem op school te zenden. Op zijn achttiende jaar kon hij dan ook nog niet eens lezen. In het dorp, waar hij woonde, werd door een armen schoolmeester eene avondschool gehouden. Hij begreep nu, dat hij daarvan gebruik moest maken; en door zijne onvermoeide vlijt bragt hij het zoo ver, dat hij op zijn negentiende jaar zeer goed lezen en een weinig schrijven kon. Maar rekenen was vooral de liefhebberij, waaraan hij al zijne vrije uren toewijdde.
Omstreeks dezen tijd geraakte hij in kennis met eene jonge dochter, fanny henderson, dienstmeid op eene boerenplaats in de omstreek. Hij had haar lief en besloot om haar tot vrouw te nemen. Maar daar hij niet in staat was eene huishouding op te rigten, besteedde hij een gedeelte van zijn vrijen tijd om voor zijne kameraden schoenen te lappen. Zoo kreeg hij zijne eerste guinje bij elkander. Voorzeker een belangrijk tijdstip in het leven van een werkman, als hij zijne eerste guinje heeft oververdiend! Nu hield hij zich dan ook voor rijk genoeg om te trouwen.
Het jonge paar betrok eene kleine hut in de omstreken van Waldsend, waar george eene nieuwe betrekking had gekregen. Daar werd zijn zoon robert geboren, die later den roem van zijn vader op eene zoo waardige wijze zoude ophouden. Maar daar trof hem ook het ongeluk, dat hij geen jaar daarna zijne hartelijk beminde vrouw verloor.
Het was alsof nu de eene slag na den anderen hem trof. Zijn vader werd blind en moest door zijne kinderen onderhouden worden. De duurte der levensmiddelen, de druk der belastingen, de moeijelijke toestand der arbeidende klasse deden hem het voornemen opvatten om naar America te verhuizen. Het was alleen zijne armoede, die hem verhinderde dit plan ten uitvoer te brengen en die hem dus tegen wil en dank terughield in het land, waar eene zoo schitterende loopbaan zich weldra voor hem zou openen.
Maar hoe arm hij ook was, begreep hij, dat het van het uiterste belang was, zijn zoon eene goede opvoeding te geven. Hij zelf besefte meer en meer, welke nadeelen het gemis daarvan hem aanbragt. Hij zond daarom zijn zoon op eene goede

{==318==} {>>pagina-aanduiding<<}
school; en om de onkosten daaraan verbonden te vinden, hield hij zich bezig met 's avonds, na volbragt dagwerk, klokken en horologiën voor zijne buren te herstellen. Verloren oogenblikken kende hij niet.
Weldra deed zich eene gelegenheid op, waarbij het bleek, hoe grondig hij zijn vak verstond en welke diepe blikken hij in de werking der machines had geslagen, met welken hij bekend was.
Bij de mijn van Killingworth was een pompwerk, door den beroemden smeaton vervaardigd, dat niet goed werken wilde. Onderscheiden ingenieurs waren daarover te vergeefs geraadpleegd. Men kon maar niet ontdekken, waar het aan haperde. Daarover werd onder de werklieden, zooals het gaat, veel gesproken. Stephenson besloot die machine ook eens te gaan zien. En hij bezag ze met zulk eene naauwkeurigheid, dat hij vrijmoedig durfde verklaren, dat zij met eene kleine verandering te herstellen was. Dit werd aan den opzigter van het mijnwerk verhaald. Deze, reeds wanhopende om het werktuig ooit weder aan den gang te krijgen, besloot dien stephenson zijne kunsten daaraan eens te laten beproeven. Deze ging daarop terstond aan 't werk en binnen vier dagen was het pompwerk volkomen in orde.
Deze gelukkige uitslag was eene gewigtige gebeurtenis in zijn leven. De eigenaars gaven hem eene belooning van 10 £ (f 120) en stelden hem bovendien aan tot machinist bij het stoomwerktuig met eene ruime bezoldiging. Maar wat nog van meer belang was, hij had hierdoor naam gekregen in den geheelen omtrek. Hij werd van nu af gedurig geroepen om machines, die niet behoorlijk werkten, in oogenschouw te nemen en te herstellen. Hij toonde daarbij een ongewoon talent en geniale schranderheid. Bestudeerde ingenieurs hielden hem voor een kwakzalver, die zelfs de beginselen der werktuigkunde niet verstond, maar die als bij toeval soms wonder gelukkig slaagde. Maar het was geen toeval; het was zijn heldere praktische blik, die hem vaak bij den eersten oogopslag verborgene gebreken openbaarde, die zij met al hunne wetenschappelijke bekwaamheid niet konden ontdekken.
Stephenson zette intusschen zijne studiën ijverig voort. In de rekenkunde en het regtlijnig teekenen maakte hij groote vorderingen. Boeken, die hem toevallig onder de oogen kwamen,

{==319==} {>>pagina-aanduiding<<}
werden door hem vlijtig bestudeerd. Al zijne tusschenuren besteedde hij aan het vervaardigen van allerlei soort van vernuftige modellen, meest alle van eigen vinding.
In 1812 werd hij benoemd tot oppermachinist van Killingworth met een tractement van 100 £ en het vrije gebruik van een paard. Hij had nu den arbeidersstand verlaten en kon reeds geacht worden zijn fortuin gemaakt te hebben. Door deze bevordering werd hij in staat gesteld zijne studie van de werktuigkunde en van alles, wat daarmede verbonden is, ijverig voort te zetten.
Van dien tijd af begon hij zijne aandacht meer bepaald te vestigen op de toepassing van de stoomkracht tot voortbeweging van geraderde wagens langs vast liggende sporen. Die gedachte was niet nieuw. Daar het vervoer van steenkolen naar de plaats, waar zij ingescheept werden, door middel van met paarden bespannen karren, veel opoffering van tijd en kosten eischte, was men hier en daar reeds op het denkbeeld gekomen om de steenkoolkarren door eene stoommachine over ijzeren sporen te laten trekken naar de plaats, waar zij ingeladen werden. Maar deze proeven voldeden zeer weinig. De wagens gingen òf te langzaam, òf zij bleven vaak onbewegelijk stilstaan, òf geraakten telkens buiten de sporen.
Zulk eene machine was destijds ook te Wylam, de geboorteplaats van stephenson, in werking; maar zij voldeed evenmin aan de verwachting. Nadat hij ze naauwkeurig onderzocht had, verklaarde hij, dat hij aannam eene machine te vervaardigen, die regelmatiger, met minder kosten en betere uitkomsten zou werken. De eigenaars van de kolenmijn van Killingworth, die bij ervaring zijne ongemeene bedrevenheid in dergelijke zaken kenden, droegen hem de vervaardiging van zulk eene machine op. Terstond ving hij dien arbeid aan, en den 25sten Julij 1814 deed deze door hem vervaardigde locomotief haren eersten proefrid met zulk een goed gevolg, dat zij van dien tijd af in geregelde dienst is gebleven.
Het was omstreeks dienzelfden tijd, dat hij het eerst eene ontdekking deed, waarvan de eer aan een ander is ten deel gevallen. Vraag aan wien gij wilt, wie de uitvinder is der veiligheidslamp, die men in de steenkolenmijnen gebruikt, men zal u den naam van Sir humphry davy noemen. En toch is niet deze, maar stephenson de man, dien het tusschen

{==320==} {>>pagina-aanduiding<<}
Augustus en November van het jaar 1815 het eerst gelukte eene lamp ter dienste zijner mijnwerkers te vervaardigen, die genoegzaam licht gaf voor den arbeid, zonder de ontvlambare gassen te ontsteken, die hier en daar in de steenkolenmijnen gevonden worden en wier ontploffing aan duizende werklieden het leven heeft gekost. Hij had reeds twee zulke lampen vervaardigd en op de proef gesteld, eer humphry davy de zijne bekend maakte. Maar de strijd over den voorrang was hier te ongelijk. Aan de eene zijde stond een eenvoudig werkman en machinist, zonder wetenschappelijke opvoeding en naam, en aan de andere zijde een van Engelands meest beroemde scheikundigen, de gunsteling der vorsten, de met roem bekende hoogleeraar, de vraagbaak van zijn tijd. De drukpers trok voor Sir humphry partij en de vertegenwoordigers der wetenschap zagen uit de hoogte neder op dien werkman, die de vermetelheid had te beweren, dat hij in de mijnen van Killingworth reeds de veiligheidslamp gebruikte, eer humphry davy ze had uitgevonden. Niemand dier geleerden vermoedde destijds nog, dat in het hoofd van dien eenvoudigen machinist de kiem eener nieuwe toekomst voor handel en verkeer verborgen lag.
Het is al zeer zonderling, dat de locomotieven van stephenson, die dag aan dag langs den spoorweg van Killingworth talrijke kolenkarren bewogen, zoo weinig de aandacht van het publiek trokken. Acht jaren verliepen er, eer men er aan dacht om dit middel tot vervoer van steenkolen ook elders tot stand te brengen. De eigenaars van de naburige mijnen te Stetton waren de eersten, die in 1822 aan stephenson opdroegen om een dergelijken spoorweg voor hunne mijnen in te rigten. Maar noch het Engelsche volk, noch de regering had er het minste denkbeeld van, dat het stelsel van vervoer, door stephenson te Killingworth en te Stetton in toepassing gebragt, binnen korten tijd eene geheele omkeering zoude bewerken in het binnen- en buitenlandsch verkeer. Maar stephenson doorzag dit zeer wel; hij was evenwel de man niet om de aandacht van het publiek op zich te vestigen. Hij kon zijne denkbeelden en inzigten niet op eene behoorlijke wijze door den druk bekend maken. Hij gevoelde thans al het nadeel van zijne gebrekkige opvoeding en zorgde er dus voor om zijn zoon robert eerst te New-Castle op eene goede

{==321==} {>>pagina-aanduiding<<}
kostschool en later op de hoogeschool te Edinburg te plaatsen, waar hij zich op de beoefening der wiskunde met uitnemend gevolg toelegde.
In 1821 had zich eene compagnieschap gevormd, die in weerwil van een levendigen tegenstand van het Parlement de toestemming verkreeg om een spoorweg van Stockton naar Darlington aan te leggen, ‘ten einde het vervoer van steenkool, ijzer, kalk, granen en andere artikelen door middel van menschen, paarden of anderzins gemakkelijk te maken.’ Stephenson, die van dit plan gehoord had, zocht den Heer pease, die aan het hoofd dier onderneming stond, op en drong er bij hem op aan om een ijzeren weg aan te leggen en daarop het vervoer door stoomslepers te doen plaats hebben. Pease begaf zich daarop met een zijner vrienden naar Killingworth om den spoorweg aldaar in oogenschouw te nemen, en werd door hetgeen hij zag geheel voor dit stelsel gewonnen. Het oorspronkelijke plan werd daarnaar gewijzigd en bij het Parlement de toestemming verkregen om een ijzeren spoorweg tusschen Stockton en Darlington tot stand te brengen, zoowel tot vervoer van reizigers, als van waren. Stephenson werd tot ingenieur van de compagnieschap benoemd op een tractement van 300 £. Bij gelegenheid van een maaltijd, waarbij een dronk gebragt werd op den goeden uitslag der onderneming, sprak hij deze merkwaardige woorden: ‘Ik geloof, dat gij den dag nog beleven zult, waarin de ijzeren wegen bijna alle andere middelen van vervoer zullen verdringen. De tijd nadert, waarin een werkman het voordeeliger zal vinden met den spoortrein te reizen, dan te voet te gaan. Ik weet, dat er ontzaggelijke groote moeijelijkhededen te overwinnen zijn; maar ik ben er niettemin zeker van, dat dit gebeuren zal, hoewel het mogelijk is, dat ik het niet beleef; want ik weet bij ondervinding, hoe langzaam alle menschelijke vooruitgang is.’
De weg van Stockton naar Darlington werd geopend in September 1825. Eene ontelbare menigte toeschouwers was daarbij tegenwoordig. De hevige tegenstand, dien de onderneming van den beginne af gevonden had, de twijfelingen die men in 't algemeen betreffende den goeden uitslag voedde, bragten niet weinig toe om de nieuwsgierigheid van het publiek tot den hoogsten graad op te wekken. Stephenson bestuurde in eigen persoon de eerste machine. De trein bestond uit zes

{==322==} {>>pagina-aanduiding<<}
wagens, geladen met steenkolen en meel; daarop volgde een rijtuig niet de directeuren der compagnie en hunne vrienden; daarop een-en-twintig wagens met ongeveer vier-honderd-vijftig personen en eindelijk nog zes wagens met steenkolen. De trein doorliep den afstand met eene snelheid van vier tot zes Engelsche mijlen in het uur.
De uitkomsten, die deze weg al spoedig opleverde, gingen alle berekening te boven. Men had gerekend op een vervoer van 10,000 tonnen steenkolen in het jaar, en binnen weinige jaren werd er jaarlijks ver boven de 500,000 tonnen langs dien weg vervoerd.
De stad Middlesborough heeft aan dezen spoorweg haar ontstaan te danken. In 1825 stond hier niets dan eene eenzame hoeve. Maar toen het vervoer van steenkolen zoo verbazend toenam, oordeelde men het noodig op die plaats eene nieuwe haven voor de inscheping van steenkool aan te leggen. Men verlengde dus den weg tot aan die plaats, en thans bestaat daar eene stad met eene bevolking van meer dan 15,000 zielen met kerken, scholen, banken, fabrieken en allerlei inrigtingen.
Maar stephenson begreep al spoedig, dat hij, om zulke groote werken tot stand te brengen, bekwame en geoefende werklieden noodig had. Hij had daarom in compagnie met den Heer pease eene fabriek van locomotiven te New-Castle aangelegd. Die werkplaats werd de school, waar de bekwame werklieden en machinisten werden gevormd, die hem later bijstonden.
Weldra opende zich voor stephenson een ruimere werkkring, waarin hij aan de wereld kon toonen, welke toekomst zijn genie voor den handel en het fabriekwezen zou openen.
De katoenfabrieken te Manchester hadden in den laatsten tijd eene ongemeene uitbreiding bekomen. Jaarlijks werden daar vijftig millioen ponden katoen bewerkt, die van Liverpool moesten worden aangevoerd. Het bleek meer en meer, dat de bestaande middelen van vervoer voor zulke massa's ongenoegzaam waren. De goede uitslag, die door het stelsel van stephenson verkregen was, leidde onwillekeurig tot het plan om ook zulk een weg tusschen Liverpool en Manchester aan te leggen. Er werd eene compagnieschap voor dien aanleg gevormd en - zooals van zelf spreekt - stephenson werd tot haren ingenieur benoemd.

{==323==} {>>pagina-aanduiding<<}

Men kan zich naauwelijks een denkbeeld vormen van den bijna algemeenen tegenstand, die zich van alle zijden tegen deze onderneming verhief. Overal werden de ingenieurs belemmerd in de noodzakelijke opneming van het terrein. In vele plaatsen wapenden de boeren zich met knuppels, hooivorken en geweren, om de landmeters te verdrijven. Stephenson zelf werd eens door zulk een oproerigen hoop in het water geworpen. Men verspreidde de ongerijmdste geruchten. ‘De spoorweg,’ zeide men, ‘zoude de koeijen verhinderen om te weiden en de hoenders om eijeren te leggen.’ - ‘De pestaardige dampen van de locomotief zouden de vogels in de vlugt dood doen ter neêr vallen.’ - ‘Het vuur van de machines zou de huizen in brand steken.’ - ‘De lucht zou van den rook verduisterd worden.’ - ‘De paarden zouden in onbruik komen en hooi en haver onverkoopbaar zijn.’ - ‘De herbergen ten platten lande zouden te niet gaan. - ‘De stoomketels zouden springen en de reizigers omkomen.’
In 1825 werd de bill om toestemming tot dien spoorweg bij het Parlement ingediend. Het onderzoek voor de daartoe aangestelde commissie duurde langer dan eene maand. Stephenson werd zelf voor die commissie geroepen. De onzinnigste vragen werden hem gedaan. Een lid vroeg onder anderen, of het niet een zeer ernstig geval zou zijn, indien eene koe zich op den weg bevond op het oogenblik, dat de locomotief met eene snelheid van 9 of 10 mijlen in het uur er langs kwam. ‘Ja,’ zeide stephenson, ‘dat zou eene zeer ernstige zaak zijn - voor die koe.’
Maar de bill moest ingetrokken worden; eerst in de volgende zitting van het Parlement, nadat eenige veranderingen daarin waren aangebragt, ging zij door; de toestemming werd verleend. De parlementaire onkosten alleen bedroegen voor de compagnieschap de enorme, voor ons bijna ongeloofelijke som van 27000 £ (f 324,000).
Nu begon stephenson terstond als hoofdingenieur de hand aan het werk te slaan. Hij had daarbij groote bezwaren te overwinnen, want de weg moest onder anderen eene veen- en moerasachtige streek doorsnijden. De eerste ingenieurs van dien tijd hadden het voor eene volstrekte onmogelijkheid verklaard om door die streek een vasten weg te leggen. ‘Men

{==324==} {>>pagina-aanduiding<<}
moest zijn verstand verloren hebben,’ zeiden zij, ‘om zoo iets in zijne gedachten te kunnen krijgen.’
Maar stephenson was de man niet, om zich door bezwaren te laten afschrikken. Het werk werd met ijver voortgezet en eindelijk na ontzaggelijke inspanning voltooid. Maar nu de ijzeren weg daar lag, was nog de vraag, welk middel van beweging men daarop zoude toepassen. Stephenson was destijds bijna de eenige ingenieur, die bepaald de voorkeur gaf aan den stoomsleper. Allerlei soort van plannen werden aan de compagnieschap voorgelegd. Men wist niet wat men kiezen zou. Men benoemde twee beroemde ingenieurs, walker en rastrick, en gaf hun in last om den weg van Stockton en die van de steenkolenmijnen te onderzoeken. Zij adviseerden om in plaats van locomotieven 21 vaste machines, van afstand tot afstand te plaatsen en door dezen de treinen van standplaats tot standplaats voort te bewegen.
De locomotief was dus veroordeeld. Geen enkele ingenieur van naam voegde zich bij stephenson. Hij stond geheel alleen. Nogtans wanhoopte hij niet. In weerwil van de adviezen dier beroemde ingenieurs, in weerwil van de publieke meening, die hem tegen was, volhardde hij in zijne meening met onwrikbare overtuiging. Hij bezwoer de directeuren van den weg om ten minste ééne proef van eene locomotief te nemen, eer men de aanzienlijke onkosten, aan de oprigting van 21 vaste stoommachines verbonden, verspilde. Hij verbond zich, als men hem den noodigen tijd liet, om eene machine te leveren, die aan alle voorwaarden van snelheid, regelmatigheid en veiligheid zoude voldoen. Eindelijk besloten de directeuren daartoe. Zij loofden eene prijs van 500 £ uit voor hem, die op een bepaalden tijd eene locomotief kon leveren, die voldeed aan de in het programma omschreven voorwaarden.
Terstond legde stephenson de hand aan het werk en liet in de werkplaats te New-Castle onder onmiddellijk toezigt van zijn zoon robert zijne beroemde locomotief, the Rocket genoemd, vervaardigen. Nog drie andere werden door andere mededingers voor den wedstrijd aangeboden. Maar the Rocket won het ver van allen. Zij doorliep met hare grootste snelheid 29 Eng. mijlen in het uur, dat is, driemaal zooveel als men destijds voor de grootst mogelijke snelheid hield. Hare

{==325==} {>>pagina-aanduiding<<}
gemiddelde snelheid bedroeg 15 Eng. mijlen, dus bijna de helft meer dan in het programma was voorgeschreven.
Deze uitslag overtrof verreweg aller verwachting. Niet alleen had stephenson in dezen wedstrijd den welverdienden eereprijs behaald, maar hij had ook eens voor al het pleit beslist van den voorrang der stoomslepers op ijzeren sporen boven elk ander middel van vervoer. Zwarigheden die men onoverkomelijk had geacht, waren nu met der daad overwonnen. Een vaste weg was door eene moerassige streek gelegd. Er was een bewegingsmiddel gevonden, dat eene snelheid van 30 (Eng.) mijlen in het uur kon bereiken. Wat men vroeger eene onmogelijkheid achtte, bestond nu werkelijk.
Den 15den September 1830 werd de spoorweg tusschen Liverpool en Manchester plegtig geopend. De voltooijing van deze onderneming werd met regt als eene belangrijke gebeurtenis voor de geheele Engelsche natie beschouwd. De Hertog van wellington, toen eerste Minister, was met Sir robert peel, Staatssecretaris, bij deze plegtige opening tegenwoordig. Acht locomotieven uit de werkplaatsen van stephenson waren op de baan en eene ontelbare menigte was uit alle deelen van Engeland zamengevloeid, om getuige te zijn van deze groote gebeurtenis. Nog kort geleden hadden zelfs ingenieurs van naam den spot gedreven met het denkbeeld om negen of tien mijlen in het uur op zulk een weg af te leggen; en nu doorstoomden reizigers in weinig meer dan een uur de dertig mijlen, die Liverpool en Manchester scheiden.
Stephenson was nu welligt de eenige, die nog niet volkomen met de verkregen uitkomsten tevreden was. Zijn vindingrijke geest was onafgebroken werkzaam om aan elke locomotief, die hij op de sporen bragt, de eene of andere verbetering aan te brengen, om ze zoo tot dien graad van volkomenheid op te voeren, die haar den schoonsten triomf voor de toekomst verzekerde. Door studie, opmerkzaamheid en volharding, gepaard aan een vasten wil en onwrikbare overtuiging, was hij er in geslaagd om, in weerwil van alle tegenkanting en alle bezwaren, aan het stelsel van ijzeren wegen met stoomslepers een onbetwisten voorrang te verzekeren. Hadden zelfs menschen van naam en wetenschappelijke opvoeding de onderneming ook al voor onzinnig en onuitvoerbaar verklaard, nu stephensons locomotieven dag aan dag ongehinderd van Liverpool

{==326==} {>>pagina-aanduiding<<}
naar Manchester stoomden, moest men wel als een feit erkennen, wat men vroeger eene onmogelijkheid had genoemd. Verstandige menschen begonnen toen reeds in te zien, dat de wereld in het bezit van een nieuw werktuig van onbegrensde ontwikkeling was gekomen.
Van nu af was de uitbreiding van het spoorwegstelsel slechts eene zaak van tijd en geld. Het Parlement had aan Engeland eene onschatbare dienst kunnen bewijzen, als het van den beginne af een groot en weldoordacht spoorwegnet voor geheel Engeland ontworpen en òf zelf uitgevoerd had, òf door compagnieschappen had laten uitvoeren. Maar het liet die gelegenheid voorbijgegaan. Het belemmerde veeleer de uitbreiding van dit stelsel, zooveel het maar kon, en liet de geheele zaak aan bijzondere compagnieschappen over, die weldra in menigte ontstonden en eene concurrentie bewerkten, die de grootste misrekeningen ten gevolge had.
Stephenson werd nu benoemd tot ingenieur van den spoorweg van Manchester naar Leeds, en tevens in vereeniging met zijn zoon, robert stephenson, belast met het oppertoezigt over den aanleg van een spoorweg van Birmingham naar Londen.
Het is hoogst bevreemdend, dat dezelfde tegenstand, dien hij bij den aanleg van zijn eersten weg ontmoet had, zich hier op nieuw vertoonde. Één voorbeeld slechts. De lijn van Birmingham naar Londen was zoo getrokken, dat zij de fraaije stad Northampton moest aandoen. Maar de inwoners dier stad drongen er op aan, dat de rigting veranderd werd, opdat de weg, ofschoon zulks groote kosten zou vereischen, op een behoorlijken afstand van de stad verwijderd bleef. Weinige jaren later zag men te Northampton de dwaasheid hiervan in en drong er op aan om zich met eene vertakking aan den spoorweg aan te sluiten. Had men de eerste door stephenson voorgenomen rigting van den beginne af gehouden, men had een half millioen £ bespaard.
De spoorweg van Birmingham naar Londen, die eene lengte van 112 Eng. mijlen (150 kilometers) bedroeg, had omstreeks 5 millioenen £ gekost. En toch waren de uitkomsten zoo voordeelig voor de actiehouders, dat daardoor een magtige spoorslag werd gegeven tot nieuwe ondernemingen. Langzamerhand begon de publieke meening de spoorwegen uit een

{==327==} {>>pagina-aanduiding<<}
geheel ander oogpunt dan vroeger te beschouwen. Het was vooral na 1836, dat het spoorwegstelsel eene groote uitbreiding verkreeg. Maar daardoor breidde zich ook de kring van stephensons werkzaamheid zoo zeer uit, dat hij de wegen in het zuiden van Engeland aan zijn zoon robert overliet om zich meer bijzonder te bepalen bij de uitbreiding van het spoorwegstelsel in de noordelijke graafschappen. Hij vestigde zich nu te Taptonhouse nabij Chesterfield, van waar hij in staat was het oppertoezigt te houden over de vier groote lijnen, die ter zelfder tijd onder zijne directie werden uitgevoerd, die van Midland, die van York en North Midland, die van Birmingham naar Derby en die van Manchester naar Leeds. Deze verschillende lijnen voegden 321 Eng. mijlen (513 kilometers) bij de reeds bestaande wegen.
De zucht om het spoorwegnet uit te breiden kende nu geene perken of palen meer. Het Parlement, dat aan de compagnieschappen een geheel vrij veld liet, zoowel ten opzigte van de rigting als de uitvoering dier wegen, had in 1836 niet minder dan 34 en in 1837 zelfs 42 concessies tot aanleg van nieuwe wegen verleend. Op het einde van 1837 waren reeds 1500 Eng. mijlen met ijzeren wegen belegd en nu bood men nog 75 nieuwe ontwerpen, die eene lengte van 1230 Eng. mijlen uitmaakten, ter goedkeuring aan het Parlement aan.
Het was niet te verwonderen, dat vele ingenieurs, om niet den schijn te hebben, alsof ze in alles stephensons voetstappen volgden, met geheel nieuwe, vaak vernuftig uitgedachte, maar toch zeer gewaagde plannen voor den dag kwamen en ook menschen vonden, die gereed waren om hunne kapitalen in zulke gewaagde ondernemingen te steken. Maar stephenson was een verklaard vijand van alle planmakerij. Hij zocht nooit zijn roem door waagstukken van dien aard te vergrooten. Hij beschouwde voor alle dingen den aanleg van spoorwegen uit een handelsoogpunt. Zij moesten zijns inziens niet alleen de behoeften van het publiek bevredigen, maar ook voordeel afwerpen voor de aandeelhouders. De spoorwegen in Engeland waren niet door het gouvernement aangelegd, maar particuliere ondernemingen. Als hij meende, dat eene nieuwe lijn geen voordeel zou opleveren voor de ondernemers, wilde hij er niets mede te doen hebben. De goede uitkomst van alle ondernemingen, waaraan hij zijn naam leende,

{==328==} {>>pagina-aanduiding<<}
bewijst niet minder de grondigheid van zijn oordeel dan de eerlijkheid zijner beginselen.
Al te spoedig ontaardde het aanleggen van nieuwe spoorwegen in eene gevaarlijke beursspeculatie. De eerste aandeelhouders behoorden bijna uitsluitend tot de klasse der fabriekanten, die persoonlijk voor hunne eigen zaken belang in deze ondernemingen stelden. De eigenlijke kapitalisten bemoeiden zich er nog weinig mede. Maar toen deze zagen, dat de spoorwegcompagniën groote dividenden afwierpen, werden de actiën aan de beurs gezocht en stegen met den dag in waarde. Men vroeg niet meer naar den aard der onderneming, maar alleen naar den beursprijs der aandeelen. Het was alsof eene spoorwegkoorts geheel Engeland had aangegrepen. Ieder die rijk wilde worden - en wie wil dit niet? - meende zijne kapitalen daarin te moeten plaatsen. Plannen tot nieuwe spoorwegondernemingen volgden elkander met ongemeene snelheid op. De leden van het Parlement deden niets om dit beursspel te keeren, maar namen ijverig deel in alle deze buitensporigheden. Geen plan was zoo onzinnig, of het vond ingenieurs om het uit te voeren. Mannen van naam in dit vak verkochten vaak hunne aanprijzing voor aanzienlijke sommen. Stephenson werd daartoe ook dikwijls aangezocht; maar hij weigerde dit standvastig, omdat hij niets te doen wilde hebben met deze dwaze en gevaarlijke speculatiën, waarvan hij de noodlottige gevolgen vooruit berekende.
In de drie zittingen van 1844, 1845 en 1846 gaf het Parlement zijne goedkeuring tot niet minder dan 440 spoorweg-ondernemingen, die zich over eene lengte van 8470 Eng. mijlen (13552 kilometers) zouden uitbreiden en waarvan de onkosten op 180,138,901 £ werden begroot.
Op zulk eene onnatuurlijke overspanning moest spoedig eene vreeselijke reactie volgen. De spoorweg-aandeelen daalden even snel, als zij gerezen waren. Er volgde eene algemeene ontsteltenis. Velen, vooral kleine kapitalisten, die, verleid door de rijzing dier fondsen, al wat zij bezaten, in deze actiën geplaatst hadden, werden de slagtoffers van hunne begeerlijkheid.
Terwijl het Engelsche gouvernement niets deed om den gang der spoorwegondernemingen te leiden, stelde het Belgische zich aan het hoofd daarvan en beraamde zelf een spoorwegnet en verschafte de daartoe noodige fondsen. In 1835 werd de

{==329==} {>>pagina-aanduiding<<}
eerste lijn van Brussel naar Mechelen voor het publiek opengesteld en in 1844 was het geheele spoorwegnet over eene uitgebreidheid van 550 kilometers voltooid en had niet meer gekost dan 160 millioenen francs; zeker de helft minder, dan eene gelijke uitgebreidheid in Engeland zoude gekost hebben.
Het waren weder stephenson en zijn zoon, die door den koning van België bij deze groote nationale onderneming werden geraadpleegd. Tot belooning voor de groote diensten, daarbij bewezen, vereerde de koning stephenson in 1835 met de Leopoldsorde. En wat deed het Engelsche gouvernement voor hem? Hoewel men aan hem, aan zijn genie, ijver en volharding de verbazende ontwikkeling, die in Engeland de handel en het fabriekwezen door den aanleg der spoorwegen ondergingen, te danken had, bestond de eenige gunst, die stephenson ooit van het Engelsche gouvernement ontving, daarin, dat eens op zijne aanbeveling iemand tot plattelandsch briefbesteller op een wekelijksch tractement van 12 shillings (f 7.20) werd benoemd.
Nu de uitslag van het spoorwegstelsel niet meer twijfelachtig was, begonnen de Engelsche kapitalisten hunne finantiëele operatiën ook tot andere landen uit te breiden, door ook aldaar spoorwegen aan te leggen. Verschillende compagnieschappen vormden zich tot dat einde. Op verzoek van zulk eene compagnie begaf stephenson zich in 1845 naar België om de ontworpen lijn tusschen Sambre en Maas op te nemen. Bij gelegenheid van dit bezoek in België vereenigden zich de Belgische ingenieurs te Brussel om stephenson, ‘den vader der spoorwegen’, een prachtigen maaltijd aan te bieden. Hoe moet het hem gestreeld hebben, toen hij bij het dessert een model van zijne beroemde locomotief, the Rocket, geplaatst onder een triomfboog, op tafel zag verschijnen!
Des anderen daags had hij een onderhoud met den koning, die hem op zijn kasteel te Laken had genoodigd, en daar lang en zeer gemeenzaam met hem sprak, niet alleen over den voorgenomen spoorweg, maar ook over de ontginning van de rijke steenkolenmijnen van België.
Nog in dat zelfde jaar 1845 bezocht hij België andermaal om de spoorweglijn van West-Vlaanderen te onderzoeken. Naauwelijks van dit uitstapje teruggekomen, werd hij door eene Engelsche compagnie uitgenoodigd om in Spanje,

{==330==} {>>pagina-aanduiding<<}
op de plaats zelve het plan van een spoorweg van Madrid naar de Golf van Biscaye in oogenschouw te nemen. Hij nam zijne reis derwaarts door Frankrijk, waar hij met een kennersoog vele bruggen, wegen en andere groote werken monsterde. Nadat hij, in Spanje aangekomen, het geheele land tot aan Madrid naauwlettend had gadegeslagen, en de moeijelijkheden van het voorgenomen werk en de ontzaggelijke kosten, daaraan verbonden, had berekend, meende hij deze onderneming af te moeten raden, omdat de waarschijnlijke opbrengsten niet zouden beantwoorden aan de groote onkosten van den aanleg.
Daar hij haast had om in Engeland terug te zijn, reisde hij onafgebroken dag en nacht door. De vermoeijenissen van deze reis schokten zijne gezondheid. Reeds te Parijs werd hij ziek. Maar hij reisde door, omdat hij zeer naar huis verlangde. Aan boord van de paketboot te Havre openbaarde zich eene pleuris. Hij zette de reis echter voort en kwam behouden te huis. Maar hoewel hij langzamerhand herstelde, had toch zijne gezondheid een schok gekregen, dien hij nooit geheel te boven is gekomen.
In de laatste jaren van zijn leven onttrok hij zich bijna geheel van zijne werkzaamheden als ingenieur en bepaalde zich meer bijzonder bij de bewerking van zijne steenkolenmijnen en van zijne kalkfabriek. Een gedeelte van zijn tijd wijdde hij aan tuin- en landbouw en vetweiderij. Gaarne woonde hij de landbouwvereenigingen in de nabuurschap bij en toonde bij de behandeling van gewigtige vraagstukken datzelfde diep indringende gezond verstand, hetwelk zijn geheele leven kenmerkt. Het kweeken van ananassen, komkommers en meloenen was zijne bijzondere liefhebberij. Nooit was hij gelukkiger, dan wanneer hij andere tuiniers daarin kon overtreffen. Alleen voor zijn vriend paxton, den beroemden ontwerper van het glazen paleis der Londensche tentoonstelling, moest hij in dit opzigt onderdoen. Hij was een groot liefhebber van vogels en andere dieren. Ze te kweeken, op te passen en te verzorgen was zijn lust. Er was in zijn tuin geen vogelnestje, dat hij niet dagelijks gadesloeg. Niemand kende dan ook beter dan hij de zeden en gewoonten der vogelen, met welke hij om zoo te spreken dagelijks gemeenzaam omging.
Maar ook in de rust van het landleven te Taptonhouse hield hij zich bij voortduring bezig met hetgeen hij als de groote

{==331==} {>>pagina-aanduiding<<}
taak zijns levens beschouwde. Verscheidene verbeteringen werden ook nu nog door hem aan sporen en locomotieven aangebragt. Bij gelegenheid, dat hij eene voor de veiligheid belangrijke verbetering had uitgevonden, schreef hij: ‘al wat de veiligheid op de spoorwegen kan bevorderen, reken ik van zoo groot belang, dat ik liever mijne toestellen aan het publiek ten geschenke wil geven, dan een brevet van uitvinding aanvragen. Ik zal mij gelukkig achten te vernemen, dat mijne voorgestelde verbetering één menschenleven gered of ééne gevaarlijke botsing verhinderd heeft.’
In den loop van het jaar 1847 werd hij uitgenoodigd om tegenwoordig te zijn bij de opening van den spoorweg van de Trent, waarvan hij eenige jaren vroeger het ontwerp had gemaakt. De man, die vroeger als een waanzinnige plannenmaker was beschouwd, werd nu als een weldoener van zijn vaderland gevierd. Sir robert peel, destijds de eerste der Engelsche staatslieden, verwelkomde hem als een vriend en sprak van hem als den roem van Engeland. Twaalf leden van het Parlement, zeven baronets, de geheele aristocratie van de provincie, van de geestelijkheid, van het leger, van den handel en het fabriekwezen waren zamengekomen om de opening van dien weg te vieren.
Het overige van zijne dagen sleet hij te Taptonhouse midden onder zijne honden, konijnen en vogels. Hij bleef er zijn roem in stellen allen te overtreffen in de kweeking van bloemen en vruchten. Maar het was alsof de verraderlijke temperatuur zijner broeikassen een nadeeligen invloed op zijne reeds geschokte gezondheid uitoefende. Eene koorts maakte den 12den Augustus 1848 na weinige dagen een einde aan zijn leven, in den ouderdom van zeven-en-zestig jaren. Zijn stoffelijk overschot werd in de kerk te Chesterfield ter ruste gelegd.

Zietdaar in korte omtrekken het leven van stephenson. Moed en volharding waren zijne meest in het oog vallende karaktertrekken. De armoede zijner ouders leerde hem vroeg op eigen voeten te staan. Maar waaraan hij wel het meest den goeden uitslag zijner pogingen te danken had, was het verstandig gebruiken van zijn tijd. Even als buffon hield hij zich overtuigd, dat het genie niets anders is dan onvermoeid geduld en volharding. Hij hield niet op gedurig aan

{==332==} {>>pagina-aanduiding<<}
jeugdige werklieden, zijne kweekelingen, te zeggen: ‘doet als ik - houdt maar vol.’ Door onafgebroken aan de locomotief te denken en te werken bragt hij ze tot dien trap van volkomenheid, dat zij als beweegmiddel kon toegepast worden op de spoorwegen.
Later beklaagde hij zich dikwijls, dat hij veel tijd verloren had, omdat hij niet de hulpmiddelen bezat, die jongelieden zich later konden aanschaffen. Maar juist die pogingen, welke hij moest aanwenden, om tallooze moeijelijkheden te boven te komen, dat onafgebroken zoeken en rondtasten, maakten zijne opvoeding uit. Zij versterkten zijn oordeel en prikkelden zijn vindingrijk vernuft. Zoo vermeerderde hij zijn schat van practische kundigheden, zelfs dan als zijne verwachtingen werden teleurgesteld.
Hetzij hij als eenvoudig werkman of als hoofdingenieur arbeidde, zijne geheele ziel was bij zijn werk: hij gaf er zich geheel aan over. Wat uit zijne handen kwam, was met gemoedelijke naauwgezetheid bewerkt. Zijne stoomslepers waren beroemd om hunne voortreffelijke bewerking. Die hij in het jaar 1832 naar de Vereenigde Staten van Noord-America afleverde, zijn nog heden in volmaakten toestand. Zelfs die, welke hij voor den spoorweg van de steenkolenmijnen van Killingworth vervaardigde, zijn nog op den huidigen dag aldaar in gebruik.
Nooit was welligt een generaal zoo bemind bij zijne soldaten, als stephenson bij hen, die onder zijn opzigt werkten. Altijd was hij gereed om hunne verdiensten te erkennen en hunne talenten aan te moedigen. Het was aandoenlijk om te hooren, hoe hij bij de opening zijner spoorwegen de gelukkige uitvoering van het werk wist toe te schrijven aan de vlijt en zorgvuldigheid zijner ondergeschikten, terwijl dezen van hunne zijde zich beijverden om al de eer van het werk aan hun hoofd toe te kennen.
Hoe spaarzaam en matig hij ook opgevoed was, was hij, ook toen hij in betere omstandigheden verkeerde, niets minder dan gierig. Eer hij eene onderneming begon, was hij gewoon om de waarschijnlijke uitkomsten daarvan zorgvuldig te berekenen, en zoo deze niet voldoende werden bevonden, liet hij er zich niet verder mede in. Van beursspeculatiën en actiënspel had hij een afkeer. De moeijelijkheden, met welke

{==333==} {>>pagina-aanduiding<<}
hij in het begin van zijne loopbaan te worstelen had, hadden hem geleerd spaarzaam met zijne middelen om te gaan. Maar toen hij in ruimer onstandigheden was gekomen, wist hij ook van zijne fortuin gebruik te maken. De rijkdom bedierf zijn hart niet, noch ontnam aan zijn geest de veerkracht.
Stephenson was in zijne manieren eenvoudig, zedig en zonder de minste aanmatiging. Altijd wist hij zijne waardigheid te bewaren. Toen hij nog eenvoudig werkman was, gaf hij aan zijne kameraden een voorbeeld, hun meer waard dan boeken. Zijne liefde voor kennis wierp toen reeds een zekeren glans over de nederige werkzaamheden, waarmede hij zich bezig hield. Toen hij tot hooger staat verheven was en daardoor dagelijks in aanraking kwam met de voornaamste lieden van het land, nam hij zijne plaats onder hen zonder eenige verlegenheid in, alsof hij in zijn eigen kring verkeerde.
Sir robert peel had hem meermalen uitgenoodigd op zijn kasteel Drayton, waar hij zeer gaarne uitstekende menschen van allerlei soort rondom zich vereenigde. Stephenson had die uitnoodiging meer dan eens afgeslagen, omdat hij er tegen opzag, om zich, zooals hij zeide, in zulk een voornaam gezelschap te bevinden. Maar eindelijk moest hij wel aan den vriendelijken aandrang van Sir robert toegeven. Zijn opmerkende geest, gepaard met zijne natuurlijke schranderheid, maakten hem een aangenaam gezelschap in dezen aanzienlijken kring. Alhoewel hij zich meer in de praktijk dan in de theorie te huis gevoelde, waren er toch weinig onderwerpen, waarover hij niet had nagedacht en waarover hij niet met verstand kon spreken.
Eens geraakte hij met Doctor buckland in strijd over een van de geliefkoosde theoriën van dien geleerde aangaande de steenkolenformatie. Maar de Doctor had boven hem het voordeel van het woord met zeer veel gemak te kunnen voeren en bragt hem spoedig tot zwijgen. Des anderen daags wandelde hij voor het ontbijt in het park, toen Sir william tollet hem ontmoette en vroeg, waarom hij zoo in diepe gedachten was.
‘Ik denk,’ antwoordde stephenson, ‘nog eens na over het gesprek, dat ik gisteren met Dr. buckland had. Ik ben overtuigd, dat ik gelijk heb, en als ik zoo goed kon spreken als hij, zou ik hem ook zeker tot zwijgen gebragt hebben.’

{==334==} {>>pagina-aanduiding<<}

‘Breng mij eens op de hoogte van die zaak,’ hernam Sir william, ‘en ik wil eens zien, of ik niet wat voor u doen kan.’
Zij gingen op eene tuinbank zitten en de regtsgeleerde liet zich de zaak ophelderen, en hoorde toe met de aandacht van een advocaat, die eene zaak bestudeert die hem is toevertrouwd. Toen hij goed in het onderwerp was ingedrongen, zeide hij: ‘Nu zal ik Doctor buckland wel staan.’
Sir robert peel werd in den arm genomen en spoedig bragt deze na het eten het gesprek weder op het onderwerp van den vorigen dag. Een nieuwe strijd ving aan tusschen Sir william en Doctor buckland, maar ditmaal werd de Doctor door den advocaat uit het veld geslagen.
‘Wat zegt gij daarvan, stephenson?’ vroeg Sir robert hem, lagchende.
‘Ik geloof,’ zeide stephenson, ‘dat er geene magt op aarde is, die eene welbesneden tong te boven gaat.’
Eene dame vroeg hem eens bij gelegenheid van dit zelfde bezoek, ‘welke kracht in de natuur wel de magtigste was?’
‘Die vraag is niet moeijelijk,’ antwoordde hij; ‘het zijn de oogen van eene vrouw voor den man, die haar bemint; want de herinnering aan die oogen kan hem van het einde der wereld naar huis trekken; en ik ken in de geheele natuur zulk eene aantrekkingskracht niet.’
In den laatsten tijd van zijn leven ging stephenson dikwijls te Newcastle de plaatsen bezoeken, waar hij de dagen zijner vroegste jeugd had doorgebragt. ‘Ik ben van daag te Callerton, geweest,’ zeide hij aan een vriend, ‘ik heb er de velden gezien, waar ik eenmaal voor twee stuivers daags knollen uittrok; ik verzeker u, dat mij de handen daarvan dikwijls hebben getinteld.’
Zijne beurs was nooit gesloten voor diegenen zijner vroegere kameraden, die door ouderdom in armoede waren vervallen. Dikwijls wist hij een bankbriefje van vijf pond een armen man of ongelukkige weduwe op zulk eene wijze in de handen te spelen, dat hunne kieschheid daardoor niet in het minste gekwetst werd. Soms wist hij hen zelfs te doen gelooven, dat hij zelf nog eene oude verpligting aan hen had.
Tegen het begin van 1847 vroeg men hem, welken titel hij bij zijn naam gevoegd wilde hebben in een werk, dat men voornemens was aan hem op te dragen. Hij antwoordde

{==335==} {>>pagina-aanduiding<<}
eenvoudig, dat hij geen titel had noch begeerde, en dat men hem dus maar eenvoudig ‘george stephenson’ had te noemen. En waarlijk geen adelijke titel had eenigen glans kunnen toevoegen aan zijn reeds met roem bekroonden naam.
Men zou welligt verwacht hebben, dat stephenson als stichter van de nieuwere school van ingenieurs althans als lid zoude opgenomen zijn in het Engelsche ‘Instituut van civiele ingenieurs.’ Maar dat is nooit gebeurd. Er bestonden daartegen twee bezwaren. Vooreerst had hij geen geregelden leercursus doorloopen, en ten tweede was den leden van het Instituut de verpligting opgelegd om een proefschrift als bewijs hunner bekwaamheid te vervaardigen. De eerste dezer voorwaarden had hij niet vervuld en aan de tweede wilde hij zich niet onderwerpen. Toen het bestuur van het Instituut op het laatste aandrong, antwoordde hij, dat hij, zoo hij lid van het Instituut werd, dit wel wilde worden met glans zonder zich te vernederen. Hij oordeelde niet ten onregte, dat het wat al te veel was om van hem eene proef van bekwaamheid te eischen, die men wel vorderen kon van jonge, nog onbekende menschen, en hem een proefschrift te doen vervaardigen, hetwelk onderworpen zou worden aan het oordeel van jongelieden, van welke velen vroeger zijne helpers en kweekelingen waren geweest. Het genootschap bleef dus verstoken van de eer den naam van stephenson op de lijst zijner leden in te schrijven. Maar al droeg hij dan ook dien eeretitel niet, hij blijft daarom niet minder de schepper van het spoorwegstelsel; zeker de allergewigtigste uitvinding uit de eerste helft der negentiende eeuw.

Wij hebben gepoogd het beeld van george stephenson in eenige korte omtrekken te schetsen. Vragen wij nu, wat ons wel in zijn geheelen levensloop het meest in het oog valt en treft, wij gelooven, dat de indruk, dien zijne levensgeschiedenis op ons maakt, vooral gelegen is in het scherpe contrast, dat tusschen begin en einde, tusschen zijne jeugd en zijn mannelijken zelfs leeftijd bestaat. Van arme ouders geboren, verstoken van de voordeelen eener burgerlijke opvoeding, onbekend met alle wetenschappelijke hulpmiddelen, brengt hij tot stand wat men zelfs in zijn tijd nog eene onmogelijkheid achtte. De eenvoudige mijnwerker, die op zijn achttiende jaar nog lezen en schrijven

{==336==} {>>pagina-aanduiding<<}
moet leeren, opent door een geheel nieuw stelsel van vervoer voor handel en industrie eene nieuwe baan van ontwikkeling, die binnen een dertigtal jaren reeds tot verbazende uitkomsten heeft geleid. En dat doet hij, in het eerst voorwaar niet geholpen door begunstigende omstandigheden, maar in gedurigen strijd met bijna onoverkomelijke moeijelijkheden, in weerwil van de publieke opinie, die zijne onderneming als den droom van een waanzinnige bespot, in weerwil van den tegenstand van geleerde natuur- en werktuigkundigen, die de onmogelijkheid zijner plannen, zoo zij meenden, zonneklaar hadden aangewezen.
Maar in stephenson was eene kracht werkzaam, die op elk gebied van menschelijke wetenschap en kunst reeds ontelbare wonderen heeft gewrocht: de kracht van het genie. Zijn geniale blik deed hem zien, wat zelfs voor de beroemdste mannen van het vak verborgen bleef. Zijn door en door practische zin, van zijne jeugd af door moeijelijke levenservaringen geoefend, bewaarde hem volkomen van het gevaar om ooit hersenschimmige plannen na te jagen. En zijne onvermoeide werkzaamheid en zijn taai geduld rustten niet, voordat het doel, met den blik van het vindingrijk genie gezien, en met al de bezadigdheid van den practischen ernst berekend, bereikt en de voorgestelde uitkomst verkregen was.
Voorwaar wij kunnen niet anders dan den genialen man, die door God was uitverkoren om eene van de grootste ontdekkingen in praktijk te brengen, eene eereplaats in te ruimen onder de groote mannen der negentiende eeuw.

Groningen.


Iets over vóór-historische bewoners van Europa.


naar D. Schaffhausen.

Prof. schaffhausen geeft naar aanleiding van een in het begin van 1857 gevonden zeer ouden schedel, dien hij beschrijft, een overzigt van het eigenaardig kenmerkende der oudste schedels, die men met voldoende zekerheid afkomstig kan rekenen van volkstammen, die in een staat van de uiterste wildheid Europa bewoonden vóór en ten tijde dat de Germanen uit Azië naar Europa doordrongen.

{==337==} {>>pagina-aanduiding<<}

De bedoelde schedel werd met een geheel menschelijk geraamte gevonden in eene kalkgrot van het Neanderdal bij Hochthal tusschen Dusseldorf en Elberfeld. Die grot was van boven af, hoewel met moeite, toegankelijk. Haar oneffen bodem was bedekt met eene 4 à 5 voet dikke laag van leem, gemengd met niet zeer talrijke stukken hoornsteen. Bij het opruimen van die laag vond men het bedoelde geraamte, en wel van de opening der grot af, eerst den schedel, en verder de overige beenderen, alle in horizontale ligging. Zóó werd door twee werklieden die met deze werkzaamheid bezig waren en op de plaats zelve daarover gehoord werden, ten stelligste verzekerd. In het eerst vermoedde men in het geheel geen menschelijken oorsprong voor deze beenderen, en eerst verscheiden weken nadat zij gevonden waren, werden ze door Dr. fuhlrott als zoodanig erkend en in veiligheid gebragt. Daar de arbeiders de belangrijkheid van hunne vondst niet vermoedden, gingen ze bij het verzamelen der beenderen zeer onachtzaam te werk en verzamelden vooral de groote, zoodat het waarschijnlijk volledige skelet alleen zeer broksgewijze in handen van Dr. fuhlrott gekomen is. Voor de verdere ontleedkundige beschrijving van den schedel en de overige deelen van het skelet, moeten we naar het oorspronkelijke in müller's Archiv fur Anatomie und Physiologie, 1858, No. 5, verwijzen.
Evenzoo werd in 1847 bij Plau in Mecklenburg eene belangrijke vondst gedaan. Daar werd in fijn zand, 6 voet diep onder den beganen grond, een menschelijk geraamte gevonden in hurkende, bijna knielende houding, met gereedschappen uit hoorn aan zijne zijde: eene strijdbijl uit hertshoorn, twee bewerkte houwtanden van wilde zwijnen en drie aan den wortel doorboorde snijtanden van een hert. Aan dit graf werd een hooge ouderdom toegeschreven, daar iedere beschutting door eene ophooping van steenen, elk spoor van lijkverbranding ontbrak en geenerlei gereedschap uit steen, klei of metaal gevonden werd. Deze schedel heeft even als de vorige eene zeer opmerkelijke ontwikkeling van de wenkbraauwstreek, sterk achteroverliggend voorhoofd en breeden neuswortel, eigenschappen waarvan ten minste de twee eerste aan den schedel een zeer aapachtig voorkomen geven.
Door een dergelijken bouw onderscheiden zich ook schedels op eene andere plaats in Mecklenburg gevonden onder omstan-
{==338==} {>>pagina-aanduiding<<}
digheden, die voor deze overblijfsels een hoogen ouderdom doen vermoeden. In het jaar 1852 namelijk werd bij Schwaan in een kegelgraf de ‘Herrberg’ genaamd, onder een met aarde bedekten steenen kegel een menschelijk geraamte gevonden met een koperen zwaard naast zich; deze schedel vertoonde een regelmatigen Caucasischen vorm. Onder den steenen dam, waarop dit lijk uitgestrekt lag, vond men acht schedels in gelijke rigting liggende, met het aangezigt naar het Westen gekeerd, en onder deze eene tallooze menigte beenderen boven op elkander - de beenderen van den arm naar het scheen boven de schenkelbeenderen - als waren op deze plaats acht lijken in hurkende houding begraven. Deze beenderen waren zóó murw, dat er maar weinige van gered konden worden. Wat er van bewaard bleef, vertoonde eene groote overeenkomst met de bovenbedoelde schedels, die van den Germaanschen schedelvorm zeer afwijken. Voor het vermoeden, dat de acht lager begraven lijken van ouderen datum zouden zijn, dan het bovenliggende, pleit niets; zelfs niet dat de eerste beenderen minder goed bewaard gebleven waren. De wijze, waarop zij geplaatst waren, geeft voldoende reden van dit verschil. Veeleer ligt het vermoeden voor de hand, dat die acht lijken afkomstig zijn van slaven die bij de begrafenis van den hoofdpersoon te gelijk geofferd zijn. Dat de Germanen bij hunne aankomst in Duitschland eene bevolking voorhanden vonden, is volgens geschied- en taalkundige aanduidingen niet te betwijfelen; het begraven in hurkende houding is niet Germaansch; het wijst op eene hoogere oudheid, en dit gebruik kan zich misschien te gelijk met de overblijfsels der oorspronkelijke bevolking nog een tijd lang staande gehouden hebben. Even als de dooden van de Eskimo's, Groenlanders en vele Americaansche stammen in hunne graven zitten, vindt men volgens
nilsson hurkende menschelijke geraamten alleen in de oudste graven van Scandinavië, b.v. op de Axevalla-heide; deze oude graven zijn met groote steenen bedekt, maar men vindt daarin geen spoor van metalen, nooit een spoor van lijkverbranding; alleen wapens en gereedschappen van been of van steen. Ook j. ritter heeft berigt gegeven van een bij Plau gevonden Hunnebed; de schedel lag een voet hooger dan het overige van het geraamte, en naar allen schijn was het lijk in zittende houding bijgezet. Ook hier was de vorm van het voorhoofd bijzonder vlak en

{==339==} {>>pagina-aanduiding<<}
naar achteren wijkende. Zóó heeft men ook in Frankrijk en Duitschland in oude graven menschelijke skeletten in dezelfde hurkende houding gevonden, en troyon zag hetzelfde in de oudste graven van het kanton Wallis. Ook uit Rusland kreeg men in het jaar 1842 berigt van eene dergelijke vondst, nabij Minsk.
Brengt men dit een en ander in verband met hetgeen de onderzoekingen van retzius, eschricht, davis, nilsson, wilson en anderen reeds vroeger aan het licht gebragt hebben, dan komt men tot de gevolgtrekking, dat het sterk uitpuilen van de wenkbraauwstreek het menigvuldigst voorkomt bij schedels van ruwe en vooral van noordelijke volkeren, welke schedels voor een gedeelte zeer oud moeten zijn. Sporen van zulk een schedelvorm kan men nog heden ten dage aantreffen, en men mag vermoeden dat zij een zwak overblijfsel zijn van een overouden vorm, die in den schedel uit het Neanderdal op de meest in het oog loopende wijze ontwikkeld is, en aan het menschelijke gelaat eene onbeschrijfelijk wilde uitdrukking gegeven moet hebben. Men mag deze gelaatsuitdrukking eene dierlijke noemen, want het vooruitsteken van den bovensten oogkasrand kenmerkt ook den gezigtsvorm bij de groote, zoogenaamd menschvormige, apen, hoewel bij deze dit uitsteken aan eene andere reden toegeschreven moet worden.
De berigten, die ons door Romeinsche en Grieksche schrijvers geworden zijn over de ligchamelijke eigenschappen en de zeden der ruwe volkeren van Europa in overoude tijden worden door het vinden van dergelijke schedels helder toegelicht. Zelfs van de Germanen zegt caesar, dat de Romeinsche soldaten hun gezigt en den blik hunner oogen niet konden verdragen en dat een plotselinge schrik het leger overviel. Ook van de Galliërs zegt ammianus marcellinus: ‘Zij zijn verschriklijk om de wildheid van hun oogen.’ Maar als veel ruwer nog worden de oude Britten en Ieren, de Belgiërs, de Finnen en Scythen afgeschilderd. Volgens strabo zijn de Ieren bloedgierige cannibalen en houden het voor loffelijk, om de lijken hunner ouders te eten; zoo schildert ook diodorus ze; hieronymus wil zelfs in Gallië gezien hebben, dat de Scoten menschenvleesch aten. Tacitus zegt van de Finnen, dat zij in een toestand van verbazende wildheid leven; hun voedsel bestaat in wilde gewassen; dierenhuiden zijn hunne kleederen; hunne wapens zijn beenen pijlspitsen en voor hunne kinderen

{==340==} {>>pagina-aanduiding<<}
en grijsaards hebben zij geen ander dak dan eene hut uit zaâmgevlochten takken. Adam van bremen verhaalt, dat zelfs nog in de 11de eeuw de zoogenaamde Jotunen, de oudste bevolking van Scandinavië op de bergen en in de bosschen woonden, in dierenvellen gekleed en toonen van zich gevende die meer op het geschreeuw van wilde dieren, dan op eene menschelijke spraak geleken; hunne verdelging wordt in de gedichten der Skalden bezongen. Isigonus van Nicaea, door plinius aangehaald, zegt, dat een stam van de Scythen, die tien dagreizen ten noorden van den Dnieper woonde, gewoon waren menschenvleesch te eten, uit menschenschedels te drinken en de scalp der gedooden op de borst te dragen. Even als in de Duitsche sage en sprookjes vele trekken uit het leven onzer voorouders uit den heidenschen tijd bewaard gebleven zijn, zoo kan misschien wel de sage van den menscheneter, welke volgens grimm's onderzoekingen in de sagen der Finsche, Tartaarsche en Germaansche volkeren zeer verbreid is - zooals zij ook in de Odyssea als de geschiedenis van polyphemus verhaald wordt - in de herinnering aan zulke gruwelen haren oorsprong hebben.
De brokken van schedels afkomstig van Schwaan en Plau mogen waarschijnlijk, zoowel om hunne ontleedkundige eigenaardigheden, als wegens de omstandigheden, waaronder zij gevonden werden, aan een ruw menschengeslacht toegeschreven worden, dat vóór de Germanen noordelijk Europa bewoonde, en, zooals de overeenkomstige vondsten bij Minsk in Rusland en in het Neanderdal bij Elberfeld bewijzen, verre verbreid was, ja zelfs met de oorspronkelijke bevolking van Britannië, Ierland en Scandinavië verwant was, zooals uit den vorm van hun schedel te vermoeden is. Terwijl de beenderen van Schwaan in een Germaansch steenen graf bijgezet waren, en dus tot in historische tijden reiken, werden de beenderen van Plau alleen in het zand gevonden naast beenen gereedschappen, die op een zeer lagen trap van ontwikkeling wijzen. Evenzoo een der schedels van Minsk. De menschelijke schedel en verdere beenderen uit het Neanderdal overtreffen echter al de genoemde in die eigenaardigheden van vorm, waaruit men besluiten kan tot een ruw en wild volk. Men kan ze voor het oudste gedenkteeken van de vroegere bewoners van Europa houden, hetzij dat de kalkgrot, waarin zij zonder eenig spoor van menschelijke kunst gevonden zijn, de plaats was waar zij begraven werden, of dat zij, even als elders de beenderen van verdwenen diersoorten, hier ingespoeld zijn.
a.s.






{==341==} {>>pagina-aanduiding<<}

Mengelwerk.

Oostenrijks financiële toestand.

Van alle zijden, waarvan het Italiaansche vraagstuk beschouwd wordt, is zonder twijfel de financiële zijde de belangrijkste. Ik zeg dit zonder te behooren tot die soort van philosophen, voor wie alle zaken niet anders dan die ééne zijde hebben en die alles tot de geldquaestie weten terug te brengen. Maar ik zeg het ook bepaaldelijk met het oog op ons lieve vaderland.
Vermaken zich de Keizer van Oostenrijk en Frankrijk op hunne manier in Italië, het is op onze beurs dat zij teren, ten minste de eerste. Hebben de Franschen het genoegen de Oostenrijkers uit Italië te slaan, wij zijn het die het gelag betalen, en weet de Duitscher zich te handhaven in de vestingen, die hij uit beminnelijke voorzorg zich tot zeer vaste steunpunten heeft gemaakt, wij waren het die hem in de gelegenheid stelden om zich zoo formidabel te wapenen en te weer te stellen.
Hoe zoo? zal geen Nederlander mij vragen. Want wie het al niet wist, heeft het in de laatste dagen genoeg kunnen hooren, dat er dan toch eene onrustbarende massa Oostenrijkers - effecten wel te verstaan - in ons land moeten zitten, volgens de technische benaming. Hoe groot dat aantal is, weet niemand, ook de Keizer van Oostenrijk niet, misschien kunnen alleen enkele bankiers het bij benadering opmaken. Maar het is fabuleus, dat is zonder twijfel. Bij monde van een man van het vak heb ik het eens hooren schatten op ⅞ van de geheele Oostenrijksche Staatsschuld; laat dit wat ruim genomen zijn, de grootste helft voor het allerminst ligt rustig in Hollandsche trommels, zonder eenige hoop van het lieve Duitsche vaderland ooit weêr te zullen zien.
Wij wijze Hollanders hebben in de laatste jaren druk gelagchen, om Fransche, Duitsche en Engelsche furie in allerlei soorten van particuliere en industriële ondernemingen; wij waren verstandiger en hielden ons aan meer solide obligaties op staten en vorsten, die niet zoo ligt - zegge zoo spoedig -, ophielden met rente te geven of wel volledig in non-valeurs

{==342==} {>>pagina-aanduiding<<}
veranderden. Maar wij vergaten daarbij één ding, dat namelijk het land, waar honderd en duizend industriële ondernemingen slechte rekening geven, - toch wint in nationalen rijkdom. Het geld blijft in het land; de spoorweg, de fabriek, de mijn, de landontginning is eenmaal tot stand gebragt, representeert eene groote waarde en is een beginsel van jaarlijksche productie, al is het ook een jaarlijksch verlies voor de primitive aandeelhouders. Maar eene obligatie aan eene vreemde mogendheid, die 50 percent daalt in koers of eindelijk ophoudt rente te betalen, is zuiver verlies, - zuiver als cristal - al had men ook in tien of twintig jaren er zoo veel rente van getrokken als het capitaal bedroeg. Neem maar eens de Engelsche spoorwegen; zij geven slechte, zeer slechte rekening; maar toch, niets heeft meer bijgedragen tot den titanischen bloei van Engeland, dan juist die zoo slechte zaken. Maar liep eens Oostenrijks financiewezen spaak, dan zou het met onze superioriteit over de Europesche effectenmarkt wel gedaan zijn. Het zijn niet alleen de financiers in de steden, maar boeren in uit- en achterhoeken hebben hun afkeer tegen al wat niet stinkt als mest of klinkt als zilver overwonnen, om die onnoozele papieren in oude tabaksdoozen of bijbels te bergen. Kleine winkeliers, gepensioneerde gouvernantes, koetsiers en dienstmeiden hebben hunne zuiver verdiende of eerlijk gestolen penningen in de Oostenrijksche schatkist gestort, om zich de hooge rente door de Keizerlijk Koninklijke bankiers te zien uitbetalen. Kortom, in Frankrijk is men zeker nog zoo tuk niet geweest op Suëz-Kanaal-aandeelen, als in Nederland op de tallooze soorten en familiën Metallieken. En als hadde men het er op gezet om den Staat, die zoo gulweg leent, meer te helpen, hoe meer hij noodig heeft, is men vooral in de laatste maanden, toen het oorlogsgevaar begon te dreigen, moedig aan het slikken van nieuwen toevoer gegaan, als de jonge spreeuwen, die
schreeuwen van den honger, terwijl hun hals nog bijna digt zit. Zelfs heb ik hooren mompelen, - maar ik weet er niet van - dat men, toen werkelijk de oorlog uitgebroken was en de gevierde effecten dus nog weêr lager daalden, op Amstels beurs zoo iets gesproken heeft, van sommige handlangers, die zich in de laatste weken vooral onledig hadden gehouden om splinternieuwe Oostenrijkers aan den man te brengen, b.v. van

{==343==} {>>pagina-aanduiding<<}
de beurs te dringen, - de fameuse officiële executie, die nog erger is dan het middeneeuwsche interdict. Zooveel is zeker, dat zulk een maatregel het toppunt van onbillijkheid zou zijn. Die heeren hadden niets anders gedaan, dan de boer, die u heerlijken verschen visch verkoopt. Als gij hem zulk eene verbazende massa afkoopt, dat hij u bederft en verrot - dat hadt gij zelf kunnen weten; toen hij u zijne waar gaf, was zij goed en versch. Dat waren de geleverde Oostenrijkers ook, - kersversch van de drukkerij misschien.
Bij al dien ijver om te koopen, kan men begrijpen hoe groot het aantal dier obligaties is, dat zich in handen van onze groote, middelsoort en kleinsoort capitalisten bevindt. Te meer daar men in Weenen niet minder ijver had om te fabriceren, of liever om order tot fabriceren ook hier te lande te geven. Want Holland maakte zich in dit opzigt zoo verdienstelijk, dat het wel waard was, dat er afzonderlijke stukken in de Hollandsche taal - waarvan anders geen buitenlander iets weet, - voor gedrukt werden. Men is onvermoeid geweest in het decreteren van nieuwe leeningen en uitgeven van nieuwe serieën, men heeft gezorgd in alle opzigten gesorteerd te zijn, Metallieken van 50 tot duizend, ik geloof zelfs tot 5000 florijnen. En wanneer gij nu zoo wat kunt begrijpen hoeveel serieën er dan wel kunnen zijn, en weet, dat iedere serie afzonderlijk genommerd is, en dan nommers ziet die in de tien- en honderd-duizendtallen loopen (zoo vertelde mij een kenner van die dunne waar), - dan hebt ge een flaauw begrip, hoe groot Oostenrijks staatsschuld wel wezen moet. Want of men wel zeer verstandig doet, met zich te houden aan eene opgave als b.v. van den Almanach de Gotha, dat die schuld in 1856, een getalletje van 2.417.000.000 florijnen beliep, of dat er officiëel 92 millioen florijnen aan rente op het budget paraisseert, durf ik niet te bepalen.
Waar wilt gij heen? vraagt men mij misschien. Wilt gij ons bevreesd maken, dat Oostenrijk ooit zou ophouden rente te betalen, zou komen tot - tot - een staatsbankroet? Lieve hemel! ik zal mij daarvoor wel wachten. Ik weet zeer goed, dat men daar evenmin geloof aan slaat als aan het einde der wereld; ik weet zeer goed, dat men u voorrekent, dat de Oostenrijksche schuld, naar evenredigheid van het getal bewoners, immers nog kleiner is dan de Nederlandsche; - dat het nog

{==344==} {>>pagina-aanduiding<<}
verbazende ressources bezit, die eenmaal, als zij niet gelijk de kip met gouden eijeren, geslagt worden, belangrijk kunnen opbrengen; dat er in den laatsten tijd, zoo al geen vooruitgang, dan toch een begin van vermindering van achteruitgang was, als nu de oorlog en dan weêr wat anders er niet tusschen gekomen was; dat er in één woord nog zeer veel ten voordeele van het Oostenrijksche papier te pleiten is. Ook is er een zeer duchtig argument, waarvan ik de menschkundige kracht hoog waardeer, - dat een staat daarom niet ligt ophoudt rente te betalen, omdat hij niet ligt ophoudt nieuwe fondsen noodig te hebben. Met andere woorden, zoo lang men crediet heeft kan men op nieuw leenen, en zoo lang men op nieuw kan leenen, kan men de oude rente betalen, en zoo lang men de oude rente betaalt, heeft men crediet en zoo voort. Altijd is dat echter een cirkeltje, dat men in Frankrijk un cercle vicieux noemt. De Stille Oceaan zou leêg loopen, als er altijd meer afging dan er bij komt, en zoo zou dat crediet toch ook wel eindelijk uitgeput kunnen raken, zoodat men vast liep in zijn cirkeltje. Tot nog toe heeft Oostenrijk toch maar jaarlijks een deficitje van zeventig millioen florijnen, in den regel, en van wie weet hoe veel bij de minste extra-gelegenheid. Oostenrijk heeft ontzettende hulpbronnen, maar ondertusschen helpen die hulpbronnen nog niet veel, en ieder jaar zeventig millioen behalve de extratjes, met rente op rente - wie ziet het eind?
Doch wat weten wij er van. Daarom meende ik ten vorigen jare niet verkeerd te doen met de denkbeelden van den Heer von muller, een Weener, over ‘Oostenrijk onder frans joseph’ in dit tijdschrift mede te deelen, die belangrijke mededeelingen over den financiëlen toestand en de kansen van verbetering deed. Toevallig verscheen eene vertaling van dat stuk in de zoogenaamde Zondags-editie van het Handelsblad. Maar nu zag men kort daarop in datzelfde Handelsblad een berigtje, dat de Consul van Oostenrijk een bezwaar daartegen had ingediend. De Heer von muller had namelijk beweerd, dat het deficit over 1856 was geweest van plus minus 150 millioen florijnen, en Oostenrijks Consul achtte zich geroepen hiertegen op te komen. Teregt oordeelde hij dat onder het waarnemen der belangen van zijn land ook begrepen was het tegengaan van zulke beweringen, die nooit zeer voordeelig konden zijn voor Oostenrijks crediet in Holland, waar het natuurlijk grooten

{==345==} {>>pagina-aanduiding<<}
prijs op stelde. Daarom heeft men van zijnentwege aan het bureau van het Handelsblad overgelegd officiële - men bedenke dat dit niet per se synoniem is met authentieke - bescheiden, uit de Wiener Zeitung geloof ik, ten bewijze, dat dit deficit niet 140 of 120 millioen, maar slechts 70 millioen geweest is. Het Handelsblad, voor wiens redactie het natuurlijk zeer bezwaarlijk was om hieraan te twijfelen, kon niet anders dan dit insgelijks bekend maken en in zoo verre eene soort van amende honorable te doen. Toch bleef het mij altijd ietwat duister, hoe die Heer von muller zoo maar een 70,000,000 florijnen op Oostenrijks deficit kon boeken, als er niets van waar zou zijn. Wel kon het vermoeden bij mij opkomen, dat dit zeer veel van de individuële beschouwing over dezen of genen post zou kunnen afhangen. Immers men behoeft maar eene particuliere kas opgemaakt te hebben, om te weten, dat men het saldo altijd wel ietwat in zijn voordeel kan uitrekenen, vooral als men het systeem gaten stoppen door gaten, of kuilen dempen door kuilen wat liberaal heeft toegepast. Maar wie heeft gezeten in den geheimen raad van Oostenrijks Ministerie van financiën? wie kan zich te regt vinden in de subtile distincties van buitengewone uitgaven, die men - op het papier ten minste - buiten rekening kan laten (als dat nu zoo eens uitkomt) en gewone uitgaven, die zeker alle jaren weêrkomen, terwijl de eersten maar in den regel alle jaren weêrkomen.
Daarom las ik met groote belangstelling hetgeen onlangs in een ander Fransch tijdschrift, den tegenhanger en concurrent van de Revue des deux Mondes, de Revue Contemporaine, door een Mr. f. lequien, ‘deputé au Corps législatif, président de la Commission du Budget’ over deze zaak, onder het opschrift ‘Situation financière de l'Autriche et son influence sur la question Italienne,’ gezegd is. Dat stuk is grootendeels naar aanleiding van het vroegere opstel van den Heer von muller geschreven (*) en stelt hem, hoewel er eene andere wijze van

{==346==} {>>pagina-aanduiding<<}
rekenen in gevolgd wordt, eigenlijk in 't gelijk. Bovendien behelst het eene zoo duidelijke uiteenzetting van dien financiëlen toestand, dat het voor elk Nederlander, hetzij hij veel of weinig Oostenrijksche obligaties bezit - want een paar heeft ieder er toch wel - van belang is. Het volgt hier in zijn geheel, al is het dan ook niet altijd letterlijk.

De zware verwikkelingen die op dit oogenblik in Europa ontstaan zijn, rigten zeer natuurlijk de algemeene aandacht op den financiëlen toestand van Oostenrijk. Men beijvert zich om kennis te nemen van alle documenten, die eenig licht kunnen verspreiden over de hulpmiddelen waarover die mogendheid beschikken kan, en vraagt zich af of zij in staat zal zijn, om de zware lasten eens oorlogs te dragen. Doch het schijnt ons toe, dat dit niet werkelijk het hoofdpunt der quaestie is. Men moet niet uit het oog verliezen, dat een land, in welken financiëlen toestand ook geplaatst, toch altijd eene tijdelijke opoffering dragen kan, altijd hulpmiddelen vindt voor een oorlog, die het voor nationaal houdt. En dit is ongetwijfeld in de oogen der Oostenrijkers de oorlog, die tegenwoordig gevoerd wordt. Zij hebben niet vergeten, dat de heerschappij in Italië voor Oostenrijk sedert drie of vier eeuwen een punt van eer is; zij hebben den tijd niet vergeten, dat de titel van hoofd van het Romeinsche rijk regtmatig de trots van hunne souvereinen was. Zoolang de nationale hartstogten hunne eerste kracht behouden, is het niet waarschijnlijk, dat zij zullen verkoelen door de bedreiging of de opofferingen eens oorlogs. Oostenrijk heeft bovendien ook nog beschikking over dezelfde hulpbronnen, waartoe het in 1848 en 49 zijne toevlugt heeft genomen om de oorlogen in Italië en Hongarijë te kunnen voeren. De vereffening van zijne schuld aan de Weener bank en de intrekking van het papiergeld hebben de gelegenheid weder geopend, om nieuwe voorschotten aan de bank te vragen tegen de vergunning van geforceerden koers voor de bankbilletten en uitgifte van nieuwe. Wel is waar al zeer spoedig zal het voor het gebruik van zulke middelen moeten boeten, en al aanstonds in eene daling van zijn papier de gevolgen er van ondervinden. Maar daardoor laat het zich niet afschrikken; het heeft zwaarder proeven doorgestaan. Het heeft twintig jaren van ongeluk gekend, heeft
zijne hoofdstad

{==347==} {>>pagina-aanduiding<<}
in handen van den vreemdeling en zijne provinciën door hem overheerd gezien; nogtans heeft het zijne heerschappij in Italië hersteld en de reeds op zich zelf voordeelige toestand, dien het door de tractaten van 1815 gekregen heeft, heeft het de gelegenheid gegeven om zijne magt in het Schiereiland steeds meer uit te breiden.
Maar deze heerschappij moge nog de nationale geestdrift gaande maken, eene bron van rijkdom en voorspoed, gelijk weleer, is zij niet meer. De tijden zijn veranderd. Zonder tegenstreven buigen de volkeren zich niet meer onder eene overheersching, die tegen hunne zeden en hunne wenschen strijdt. Een bezit onder zulke omstandigheden kan niet anders dan eene gewapende bezetting zijn; het heeft als noodwendig gevolg de verarming van het veroverde land en tevens het onderhoud van eene sterke armée, om het in bedwang te houden; en de verovering zal den overheerschenden staat, in plaats van tot voordeel, tot bovenmatige kosten leiden. Dat is het standpunt, waarop wij ons moeten plaatsen bij het onderzoek aangaande de gevolgen van de Oostenrijksche overheersching in Italië. Het zal de vraag zijn, of het belang van den staat in overeenstemming zal zijn met de nationale eerzucht, en of deze bezitting, zoo vurig begeerd en hardnekkig verdedigd, per slot van rekening voor het rijk niet een groot nadeel en misschien weldra eene oorzaak van financiële rampen zal zijn.
Weinig staten omvatten zulk eene verscheidenheid van rassen en provinciën als Oostenrijk bezit in zijne 670,000 vierkante kilometers. In deze uitgestrektheid zijn niet minder dan negentien verschillende staten achtereenvolgens door voordeelige tractaten vereenigd, en het is juist het kleinste dezer staten, het aartshertogdom Oostenrijk, dat zijn naam, zijne nationaliteit en zijn bestuur aan de andere oplegt. De constitutie van 4 Maart 1849 heeft bepaald, dat al deze provinciën voortaan niet meer dan een geheel, onder den gemeenschappelijken naam van Oostenrijk zouden vormen.
De landen die tot nog toe het Lombardo-Venetiaansche Koninkrijk hadden uitgemaakt, en die onder dezen naam ten minste den schijn eener Italiaansche nationaliteit hadden behouden, werden eene Oostenrijksche provincie, en toen de Keizer franz joseph den 31sten Dec. 1851 door eigenmagtige

{==348==} {>>pagina-aanduiding<<}
beschikking de constitutie van 4 Maart 1849 ophief, om het absolute gezag te hernemen, werd bij decreet van denzelfden dag de politieke en administrative ineensmelting der verschillende staten gehandhaafd, onder bepaling, dat zij integrerende en onafscheidelijke deelen zouden uitmaken van de Oostenrijksche monarchie, in Kreise en Bezirke verdeeld.
Het is duidelijk welke inspanningen er vereischt werden, om zulk eene vereeniging, die tegen de natuur strijdt, in stand te houden. In Hongarijë, waar de oorsprong der revolutie van 1848 meer van socialen, dan van politieken aard was geweest, heeft het gouvernement, na eerst den opstand met behulp der Russische wapenen overwonnen te hebben, de oorzaak er van kunnen wegnemen, door de afkooping der heerlijke regten. Daardoor ziet het zich hier niet in de noodzakelijkheid gebragt, om zijne heerschappij door voortdurende dwangmaatregelen te handhaven, en moge er later het gevoel van nationaliteit weder de bovenhand krijgen, voor het oogenblik althans schijnt het gevaar hier geweken. In het Lombardo-Venetiaansche koninkrijk echter was de toestand anders; daar waren de oorzaken van den opstand meer politiek dan sociaal geweest. Bovendien, daar bestonden geene feodale privilegiën, en men kon de gunst van het volk niet winnen, door gelijke maatregelen als die men in Hongarijë genomen had. Het toestaan van eenige politieke vrijheden zou de Italianen evenmin bevredigd hebben. Deze hebben maar één doel: hunne nationaliteit herwinnen die door de tractaten van 1815 aan het voordeel van Oostenrijk is opgeofferd, en die politieke vrijheden, zonder een eigen bestuur, zouden hun slechts een wapen worden om zich onafhankelijk te maken. Oostenrijk is dus genoodzaakt, om met groote kosten eene leger- en policiemagt te onderhouden, om deze zucht naar onafhankelijkheid te bedwingen. Het moet meer doen, het moet zijn systeem van bedwinging ook buiten de grenzen zijner eigen bezittingen in Italië uitbreiden; van daar die afzonderlijke tractaten, die tijdelijke of voortdurende militaire bezettingen, waarover Europa zich ongerust heeft gemaakt; van daar zijn drukkend overwigt op al de Italiaansche staten; van daar zijne vijandschap tegen Sardinië, welks inwendig bestuur eene voortdurende levende protestatie is tegen het systeem, dat in de
Lombardo-Venetiaansche staten heerscht.

{==349==} {>>pagina-aanduiding<<}

Deze politiek, die Oostenrijk veroordeeld is te volgen, zoolang het geen afstand doet van zijn systeem van volstrekte eenheid des rijks en aan Lombardije eene nationale en onafhankelijke administratie geeft, heeft in het financiële gevolgen, waarvan wij het groote gewigt zullen trachten aan te toonen.
De bovengenoemde arbeid van den Heer g. von muller is leerzaam en in meer dan een opzigt merkwaardig, hetgeen wij gaarne erkennen, ofschoon wij niet in al zijne denkbeelden deelen. In zijn onderzoek wordt het saldo der acht dienstjaren die sedert 1849 toen afgeloopen waren, aldus gesteld:
1849 een deficit van 154.000.000 florijnen.
1850 een deficit van 68.310.470 florijnen.
1851 een deficit van 66.224.810 florijnen.
1852 een deficit van 72.080.823 florijnen.
1853 een deficit van 78.242.655 florijnen.
1854 een deficit van 167.811.943 florijnen.
1855 een deficit van 173.167.937 florijnen.
1856 een deficit van 154.128.866 florijnen.
	_____
	Totaal 933.967.504 florijnen.

Hierbij wordt echter opgemerkt, dat daaronder niet gerekend zijn de buitengewone uitgaven, die Oostenrijk heeft moeten maken voor zijne wapeningen van 1854 en 55, zoodat de schrijver tot de slotsom komt, dat het jaarlijksche en normale deficit van Oostenrijk gemiddeld 117 millioen florijnen beloopt (*) [is gelijk 140.400.000 Holl. gulden]. En werkelijk is dat nagenoeg een achtste gedeelte van het totale cijfer, dat wij voor de gezamenlijke acht jaren verkrijgen.
Maar sedert zijn er andere documenten verschenen, sommige uit officiële bron vloeijende en dus vaster grond-
{==350==} {>>pagina-aanduiding<<}
slagen gevende, dan de opgaven die de Heer von muller mededeelt. De Heer czoernig, Directeur van de administrative statistiek te Weenen heeft zijn boek over Oesterreichs Neugestaltung uitgegeven. Voorts zijn de bovengenoemde mededeelingen Zur Statistik des Steuerwesens op last van den Minister van financiën von bruck verschenen. De berekeningen van den Heer czoernig geven een geheel ander resultaat dan die van den Heer von muller. Volgens de documenten door hem te berde gebragt, krijgt men voor het totale deficit over die acht jaren niet meer dan 352.571.885 florijrijnen; waarvan het achtste gedeelte als jaarlijks normaal deficit geeft 44 millioen florijnen.
Een zoo groot verschil tusschen de berekeningen dezer schrijvers van gezag kan niet uit eene eenvoudige misrekening verklaard worden; het moet gelegen zijn in de verschillende wijze waarop beiden de uitgaven, van 1849 tot 56 gedaan, beschouwd hebben. En inderdaad kan men nagenoeg het totaaldeficit van 933 millioen door den Heer von muller berekend, in de documenten door den Heer czoernig zelf bijgebragt weêrvinden. Maar de eerste maakt volstrekt geen onderscheid tusschen de te-korten die uit buitengewone uitgaven en die welke uit gewone uitgaven voortvloeijen. De laatste maakt deze onderscheiding wel: volgens hem beloopt het cijfer der uitgaven, die door geheel exceptionele omstandigheden noodzakelijk gemaakt zijn, zamen niet minder dan 579.797.384 florijnen, namelijk
buitengewone oorlogskosten	342.475.976 flor.
aanleg van spoorwegen en telegraphen	153.821.408 flor.
verliezen op de finantiële operaties	83.500.000 flor.
	_____
	579.797.384 flor.

En zoo men hierbij voegt de acht jaarlijksche deficits van ruim 44 millioen = 352.571.885, dan verkrijgt men toch ook een totaal deficit van 932.369.269, dat is slechts 1.598.235 minder dan het gezamenlijke bedrag, door den Heer v. muller gesteld.
Dit verschil is te gering om daarover nog in bijzonderheden te treden. Wij zullen dus aannemen dat beiden nagenoeg overeenstemmen wat de cijfers zelf betreft, en alleen onderzoeken of men daaruit nu een normaal deficit van 117 millioen,

{==351==} {>>pagina-aanduiding<<}
gelijk de Heer v. muller doet, of een van 44 millioen, volgens den Heer czoernig, moet opmaken.

In een onlangs verschenen werk over hetzelfde vraagstuk heeft men getracht te bewijzen, dat de verdeeling der budgets in gewone en buitengewone niet anders dan eene kunstgreep is, en in de practijk geene waarde heeft. Wij zullen niet lang stilstaan bij deze financiële theorie, die ons minst genomen vreemd voorkomt. Wij meenen dat, als men den financiëlen toestand van een land wil berekenen, men de geheel toevallige uitgaven, die zich naar alle waarschijnlijkheid niet zullen herhalen (*), niet op ééne lijn moet stellen met die, welke in elk dienstjaar noodzakelijk en geregeld weêrkomen. Dezelfde onderscheiding moet men, naar onze meening, ook op de inkomsten toepassen. Wanneer men het deficit van een jaar dekt met b.v. een belangrijken verkoop van domeinen, dan kan men zulk eene inkomst niet in rekening brengen bij de waardering van den normalen stand der financiën van dat land, daar men toch niet alle jaren daartoe zijne toevlugt kan nemen. Het is de financiële wetenschap niet, maar eenvoudig het gezond verstand, dat reeds lang deze onderscheiding heeft aangegeven.
De Heer v. muller heeft dus, zeker niet met eenig bijoogmerk, verkeerd gerekend, wanneer hij de deficits uit vaste jaarlijksche uitgaven en die uit toevallige omstandigheden ontstaan, in elkander heeft laten loopen. Daardoor is zijne berekening te hoog geworden. Maar de Heer czoernig begaat de tegenovergestelde fout, en zijne berekening kan voor te laag worden gehouden. Deze hoofdambtenaar maakt eene noodzakelijke onderscheiding in de uitgaven; maar volgens hetzelfde beginsel moeten de gewone en buitengewone inkomsten ook uit elkander worden gehouden. Het is duidelijk dat men tot de laatsten rekenen moet de 44 millioen, voortspruitende uit de schadevergoeding voor oorlogskosten door Sardinië betaald en uit enkele andere dergelijke hulpbronnen. Daardoor

{==352==} {>>pagina-aanduiding<<}
moet het normale deficit voor die acht jaren met even zooveel verhoogd en dus van 352 op 396 millioen florijnen gebragt worden. Doch er is meer. De Heer czoernig spreekt van 342.475.976 florijnen als buitengewone uitgaven ten gevolge van oorlog. Maar om hiervoor zulk een hoog cijfer te krijgen, zou men de gewone uitgaven van Oostenrijk voor het leger ver beneden hetgeen zij werkelijk zijn moeten stellen, en bovendien aannemen, dat de bedoelde oorlog veel zwaarder onkosten heeft na zich gesleept, dan op eenigerlei wijze waarschijnlijk is.
Immers men moet niet vergeten, dat een deel der oorlogskosten gevonden is uit buitengewone belastingen, oorlogsschattingen, of belastingen geheven in de landen waar de opstand had plaats gehad. De Italiaansche provinciën alleen hebben als zoodanig sommen betaald, die men op nagenoeg 100 millioen florijnen schatten kan, behalve de 25 millioen oorlogskosten door Sardinië betaald. Hongarijë heeft evenzoo het zijne opgebragt. Wanneer men dit in aanmerking neemt, dan moet men toestemmen - en dit is ook de opinie der meest bevoegde beoordeelaars - dat men nog ver boven het ware bedrag blijft, als men het cijfer der buitengewone oorlogskosten, die ten laste der schatkist zijn gebleven, op de helft dier 342 millioen van den Heer czoernig en dus op 171 millioen brengt. Eene andere redenering zal ons tot hetzelfde resultaat brengen. In 1849 zijn de militaire uitgaven van Oostenrijk tot 144 millioen gestegen, maar later hebben ze in gewone jaren 120 millioen bedragen. Dus heeft men niet meer dan 24 millioen voor het jaar 1849, als buitengewone uitgave, af te trekken, en wij rekenen zeer ruim, als wij voor den oorlog in het geheel 171 millioen buitengewoon stellen. Blijft dus minstens eene gelijke som van 171 millioen florijnen die op de gewone uitgaven gebragt moet worden. Daardoor komt het cijfer van de normale deficits op 567½ millioen.
Wij zouden nog verder kunnen gaan. De Heer czoernig schat op 83½ millioen de verliezen door den Staat geleden op de financiële operaties van 1849, 1850, 1851, 1852 en 1854, op de leeningen rothschild van 1852 en 1854 en eindelijk op de nationale leening van 1854. Maar het zou gemakkelijk zijn om aan te toonen dat zulke verliezen herhaaldelijk

{==353==} {>>pagina-aanduiding<<}
zullen voorkomen (*), wanneer de slechte staat der Oostenrijksche financiën het noodzakelijk zal maken, om telkens tot nieuwe leeningen zijne toevlugt te nemen, en dat zal jaarlijks het geval zijn. Doch wij willen dit voor het oogenblik voorbijzien en ons houden aan het gezamenlijke deficit van 567 à 568 millioen, dat, over 8 jaren verdeeld, een jaarlijks en normaal deficit van 71 millioen geeft.
Zeker blijven er op dergelijke berekeningen altijd nog aanmerkingen te maken, doch men zou geheel vreemdeling op dit terrein moeten wezen, om te verwachten dat men over zulk een ingewikkeld onderwerp, en met zulke onvolledige documenten, tot eene mathematische naauwkeurigheid en vastheid kan komen. Maar er is nog een andere weg waarop wij de betrekkelijke juistheid, en vooral de gematigdheid, van onze berekening kunnen doen uitkomen. In de jaren 1856 en 57 paraisseren op het budget geene andere uitgaven, dan die jaarlijks moeten weêrkomen. Welnu, voor die twee jaren is, volgens de officiële documenten, de toestand aldus:
	1856.	1857.
gewone uitgaven	335.515.943 flor.	340.829.715 flor.
gewone inkomsten	260.537.061 flor.	267.178.546 flor.
	_____	_____
Deficit	74.978.882 flor.	73.651.169 flor.

Voor het jaar 1857 kan men de specifieke begrooting vinden in de Wiener Zeitung van Aug. 1858.
Die beide jaren geven dus reeds meer dan het normale cijfer van 70 millioen, dat wij als gemiddeld over de 8 achtereenvolgende jaren vastgesteld hebben. Dit cijfer, dat tusschen de schattingen van de Heeren von muller en czoernig in ligt, kan beschouwd worden als het naast aan de waarheid te komen. Dat de Heer v. muller het deficit voor 1856 op 154 millioen stelt, moet hieraan toegeschreven worden, dat hij buitengewone uitgaven mederekent, als b.v. eene restitutie van 72 millioen aan de Weener bank, en kosten van aanleg voor spoorwegen en telegraphen (†).

{==354==} {>>pagina-aanduiding<<}

Wij zouden tot gelijke resultaten komen als wij de rekening der jaren 1851 tot 53 opmaakten. Gedurende die jaren zijn er geene andere buitengewone uitgaven geweest, dan voor spoorwegen en telegraphen, die gedekt zijn gedeeltelijk door de ingekomen restitutie van oorlogskosten, gedeeltelijk door restanten van leeningen. Daar dus de buitengewone inkomsten op die wijze [n.b. de leeningen dus ook onder de buitengewone inkomsten gerekend] nagenoeg aan de extra-uitgaven gelijk zijn geweest, behouden wij een deficit voor 1851 van 66 millioen, voor 1852 van 72 millioen en voor 1853 van 78 millioen. Ook voor 1849 zouden wij een deficit van ongeveer 70 millioen krijgen, als wij van het totale deficit van dat jaar, dat 154 millioen was, de buitengewone uitgaven aftrokken. Voor 1850 echter, ofschoon het officiële budget slechts een te-kort van 68 millioen aanwijst, zal het niet moeijelijk zijn aan te toonen dat het 75 millioen bedragen zou hebben, zoo het niet gedeeltelijk door buitengewone inkomsten gedekt ware.
Het is echter niet onbelangrijk dat budget nog eens in bijzonderheden na te gaan.
gewone uitgaven	252.819.384	
gewone inkomsten	177.288.466	
	_____	
dus gewoon te-kort	75.530.918	
uitgaven voor spoorwegen	15.638.696	
dekking van de vlottende schuld	72.995.649	
voor de zaken in Hongarijë, Siebenbürgen, enz.	14.372.061	
	_____	
Totaal deficit		178.537.324 flor.

Hetwelk gevonden is uit:
oorlogscontributie van Sardinië	14.007.991	
leening van 1849 van 4½ pct.	48.039.295	
Lombardo-Venetiaansche leening	2.808.544	
voorschot van de bank	24.702.473	
uitgifte van papiergeld	88.979.021	
	_____	
Totaal		178.537.324 flor.


{==355==} {>>pagina-aanduiding<<}

Derhalve van welke zijde men de zaak ook beschouwt, komt men tot de overtuiging, dat het normale deficit van Oostenrijk, behalve de buitengewone uitgaven en inkomsten, gemiddeld 70 millioen florijnen per jaar bedraagt.
Thans willen wij onderzoeken welke voor Oostenrijk de eerste gevolgen van zulk een staat van zaken zijn, en dan zullen wij nagaan welke veel bedenkelijker gevolgen daaruit moeten voortvloeijen, zoo er geene verandering in komt. Eindelijk zullen wij onderzoeken, of er een middel bestaat, waarmede Oostenrijk de gevaren die het bedreigen, kan voorkomen. En wanneer wij vinden dat zulk een middel bestaat, en dat het het eenige is, waartoe men vroeg of laat zal moeten komen, dan zal er uit volgen, dat het beter is dat dit nu geschiede dan later. Immers in dat geval zal men tot een toestand gekomen zijn, waarvan de moeijelijkheden, hoe gewigtig ook, echter niet onoverkomelijk zijn; maar als men hier nog langer mede wacht, bereidt men zich voor eene niet ver verwijderde toekomst onberekenbare financiële rampen.

Volgens de documenten die de Baron hübeck in 1849 aangaande zijne administratie heeft gepubliceerd, was op het budget van 1847 voor de staatsschuld uitgetrokken eene som van 33.730.280 florijnen (rente), aldus zamengesteld:
rente der staatsschuld	29.209.870 flor.
rente v. de Lombardo-Venetiaansche schuld	3.058.983 flor.
rente v. de vlottende schuld	1.441.497 flor.

In 1857 daarentegen, gelijk wij gezien hebben, bedroeg de staatsschuld reeds 92 millioen aan rente. Wanneer men de te-korten in aanmerking neemt, die de jaren 1857 en 58 zullen gelaten hebben, dan is het duidelijk dat men een nog veel hooger cijfer zal moeten aannemen, zoodat de staatsschuld in dien tijd meer dan verdriedubbeld is. Wat het capitaal betreft, het was
in 1847 van	913.872.000 florijnen,
in 1856 van	2.200.000.000 florijnen,
	_____
vermeerdering	1.286.128.000 florijnen.

Volgens den Heer czoernig zal men het gezamenlijke bedrag der leeningen en verkoopen van domeinen, vereischt voor de te-korten van vóór 1856, moeten stellen op 1.377.394.585 florijnen. Het budget van 1856 heeft weder een deficit van

{==356==} {>>pagina-aanduiding<<}
154.128.866 flor. gegeven, dat gedekt is door eene som van 18.967.783 florijnen opbrengst van den verkoop van spoorwegen en domaniale bosschen en voor het overige door eene leening. Wanneer men dit hierbij voegt, dan komt men tot eene som van 1.531.723.451 florijnen in minder dan 10 jaren opgemaakt (*). En bij deze som zijn vooreerst niet gerekend de middelen, die men heeft moeten vinden om het deficit van 1857 te dekken, en ten anderen verschillende andere posten, die toch nog wel iets beteekenen, b.v. 1o. Eene schuld van 500 millioen capitaal tegen 25 millioen rente, aangegaan voor de afkooping der heerlijke regten, tienden en andere feodale lasten. In de rentebetaling en amortisatie van dit capitaal, die binnen veertig jaren moet plaats hebben, is voorzien door afzonderlijke opcenten op de belasting, die in het algemeene staatsbudget niet mede berekend worden. 2o. eene schuld van 210 millioen florijnen aan de bank voor de inwisseling van de papieren munt, door den Staat uitgegeven (†), gelijk voor andere voorschotten aan het gouvernement gedaan. Wel is waar is dit eene schuld, die binnen een bepaalden tijd afgelost zal worden, maar niet dan ten koste van het grootste gedeelte der domeinen die nog overgebleven waren.
Om een volledig begrip te hebben van den financiëlen toestand van Oostenrijk, moet men in aanmerking nemen, dat de verbazende schuldvermeerdering van 1300 millioen florijnen in 9 jaren nog niet voldoende was om de jaarlijksche te-korten te dekken, maar dat de Staat genoodzaakt is geweest om de spoorwegen te verkoopen en bijna alle domaniale goederen te realiseren; dat het dus weldra onmogelijk zal zijn om tot die hulpbronnen verder zijne toevlugt te nemen, en dat men eene schuld, die reeds te zwaar is en die met elk jaar grooter wordt, zal moeten laten aanwassen, zonder er iets tegen te kunnen doen.
Bij zulk een toestand kan men zich niet verwonderen over de financiële moeijelijkheden van dit rijk; men zou zich moeten

{==357==} {>>pagina-aanduiding<<}
verwonderen dat zij niet nog grooter zijn, als men niet aan de geheel buitengewone hulpmiddelen dacht waarover het tot nog toe heeft kunnen beschikken. Maar wanneer deze hulpmiddelen, thans reeds grootendeels weggesmolten, geheel en al uitgeput zullen zijn, dan zal Oostenrijk niet alleen in moeijelijkheden gewikkeld, maar financiëel verlamd zijn. Tot nog toe heeft het leeningen kunnen sluiten, schoon op bezwarende voorwaarden; maar de tijd is niet ver meer, dat de capitalisten zullen begrijpen, dat, hoe hooge rente hun ook geboden wordt, er geene securiteit is bij een staat, die onherroepelijk veroordeeld is tot eene jaarlijksche leening van 70 millioen florijnen. Er is niemand die niet inziet, dat zulk een toestand noodwendig op bankroet moet uitloopen. Een land kan, met meer of minder zware opoffering, in het openbaar crediet een hulpmiddel vinden om tijdelijke en toevallige uitgaven te dekken; maar het kan onmogelijk uit die bron altijd putten, voor te-korten die het geregeld en noodwendig jaarlijks zal hebben. Ieder kan berekenen, dat op die wijze eenmaal de tijd zou aanbreken, dat alle opbrengsten van het land alleen met de rente zouden opgaan. Maar lang voordat het tot dien onvermijdelijken term gekomen is, zal het gezond verstand de capitalisten waarschuwen, dat het tegen hun belang is, om hunne fondsen toe te vertrouwen aan een debiteur, wiens hulpmiddelen op het punt staan van uitgeput te wezen, en de Staat die dit gevaarlijke spel gespeeld heeft, zal te kiezen hebben tusschen financiële onmagt en staatsbankroet.

Het wordt dus de vraag of er eenig redmiddel uit dezen toestand te vinden is. - Wat is het euvel? Een jaarlijksch deficit van 70 millioen florijnen. Wat is het middel daartegen? De verdwijning van dat deficit, anders niet. En om daartoe te geraken, kunnen twee middelen gebezigd worden, hetzij te gelijk, hetzij een van beiden: de opvoering der inkomsten, en de vermindering der uitgaven.
Tot het eerste dezer twee middelen, dat wil zeggen, eene vermeerdering der belastingen, kan, naar onze meening, Oostenrijk zijne toevlugt niet nemen zonder groot gevaar. Het heeft dat reeds gedaan zooveel het maar eenigzins mogelijk was. Ja, men kan gerust zeggen, dat het hierin reeds te ver is gegaan. Immers vooreerst worden de achterstallen in de

{==358==} {>>pagina-aanduiding<<}
te innen belasting steeds meer, en ten anderen vermindert de opbrengst der belastingen op de consumptie zelfs in de rijkste provinciën met elk jaar. En behalve deze twee zou men nog een derde bewijs kunnen bijbrengen, en wel de vermeerdering van de opbrengst der loterij in diezelfde provinciën. Immers deze soort van inkomst is de eenige, die in tijden van achteruitgang en algemeene armoede vooruitgaat. In de Italiaansche provinciën is de opbrengst der belasting, die in 1853 nog 2.301.016 florijnen bedroeg, in 1857 tot 2.199.043 gedaald; evenzoo zijn ook de in- en uitgaande regten van 2.780.339 flor. tot 2.396.570 flor. verminderd. De loterij daarentegen, die in 1855 slechts 1.587.396 flor. had opgebragt, gaf in 1857 1.607.541 flor. En dit feit is zeer gemakkelijk te verklaren: wanneer men van den arbeid geene verligting van den druk meer verwacht, zoekt men haar in de kansen van het spel.
Wel is waar heeft Oostenrijk van 1847 tot 1856 in de gezamenlijke opbrengst der lasten eene vermeerdering van 41 pct. - is gelijk 59 millioen florijnen - verkregen. Maar daartoe is het alleen gekomen door nieuwe belastingen, door verhooging van personeel en grondlasten en vermeerdering der accijnsen. De opcenten bedragen 66 pct. op de hoofdsom. Derhalve in plaats van op dezen weg nog verder te kunnen gaan, zal Oostenrijk, om der wille van het regt en van zijn eigen belang, belangrijke inkortingen moeten bewerkstelligen in verscheiden takken van inkomst. In Lombardije vooral zal eene dergelijke verandering vroeger of later volstrekt onvermijdelijk worden.
In dit land is dan ook werkelijk sedert eenige jaren eene gewigtige quaestie aanhangig, die van de gelijkmaking van de grondlasten. Wanneer de ineensmelting van deze provincie met het rijk zelf in stand blijft, dan strijdt het tegen alle regt en billijkheid, dat zij van het belastbare inkomen jaarlijks 28.78 pct. opbrengt, terwijl de wet van 23 Dec. 1817, bevestigd door die van 10 Oct. 1849, voor al de deelen van het rijk heeft vastgesteld de gelijkmatige verdeeling van deze belasting, naar den maatstaf van 16 pct. over dat inkomen, zooals ook in alle andere provincien het geval is. Het zou zoo veel te onbillijker zijn dezen staat van zaken te bestendigen, daar de regten van overschrijving, die zich naar de belasting zelve regelen, en de opcenten, die ook naar evenredigheid van

{==359==} {>>pagina-aanduiding<<}
de hoofdsom vermeerderen, deze overbelasting driedubbel onregtvaardig maken. Immers de 33½ pct. opcenten op de hoofdsom der grondbelasting maakt dat zij dus in Lombardije 38.37 pct. van het cadastrale inkomen beloopt, terwijl datzelfde inkomen in de Duitsche provinciën slechts met 21.33 pct. belast is. Bovendien hebben de regten van overschrijving, die berekend worden over eene honderdvoudige waarde van de gewone grondlasten, dit onregtvaardigs, dat b.v. eene bezitting die voor 10 frs. rente staat aangeschreven, in regte lijn overgaande, in Italië tot 287.80 gecapitaliseerd wordt en dus een regt van 2.88 en met de opcenten (van 1½ pct.) 2.91 betaalt; terwijl in het overige des rijks van dezelfde bezitting, tot 160 frs. gecapitaliseerd, met de opcenten mede, niet meer dan 1.62 wordt geheven. Daar verder de overschrijvingen in Italië menigvuldiger voorkomen dan in Duitschland, is het onbillijke nog zooveel te grooter.
Doch zoo men onmogelijk eene vermeerdering van gewone inkomsten kan verwachten om het normale deficit te verminderen, kan men ook hetzelfde bereiken door eene vermindering der uitgaven? Dit is het denkbeeld van den Heer von muller. Volgens hem zou de decentralisatie van het administrative beheer een zeker middel zijn, om de lasten die het rijk thans te dragen heeft, aanmerkelijk te verminderen. Wij kunnen echter niet in zijne gunstige verwachtingen in dit opziet deelen: zulke decentralisatie, op hoe groote schaal ook toegepast, zou, naar ons oordeel, eene te geringe besparing aanbrengen om het deficit belangrijk te verminderen. Het is zoo, men zal ons misschien antwoorden, dat wij, gelijk ieder Franschman, bij gebrek aan volledige documenten, geen begrip hebben van de ingewikkelde machinerie der administratie en het aantal geëmploijeerden, die in Oostenrijk ten gevolge der politieke en administrative eenheid zijn ingevoerd. Maar er is eene zeer eenvoudige redenering binnen het bereik van ieder en die geheel buiten de bijzonderheden der Oostenrijksche administratie omgaat. De administrative onkosten voor alle burgerlijke departementen, de policie medegerekend, figureren op het budget van 1857 voor eene som van 125 millioen florijnen. De policie, die 11 millioen hiervan bedraagt, en om geheel andere redenen dan het systeem van centralisatie noodig is, zou dus daardoor geene vermindering kunnen ondergaan. Er

{==360==} {>>pagina-aanduiding<<}
blijven dus 114 millioen over, waarop 70 millioen zouden bespaard moeten worden. Men zou dus eenvoudig ⅗ der administratiekosten moeten kunnen uitwinnen. Is het waarschijnlijk, dat de decentralisatie zulk een wonderdadig resultaat hebben zou?
Bovendien is hier iets anders op te merken. De decentralisatie neemt de administratie niet weg, maar hervormt haar slechts; zij brengt alleen ten laste der provinciën en gemeenten de lasten, die nu de staat draagt (*). Zij brengt dus naar de locale budgets althans een gedeelte der uitgaven over, die van het budget van den staat verdwenen zijn. Maar in een land als Oostenrijk, waar het contribuërende vermogen der verschillende provinciën reeds lang op de uiterste proef is gesteld, zou zulk een maatregel niet anders dan eene verplaatsing van den druk zijn. Wanneer men sommige lasten op de locale besturen overbragt, zou men hun ook de middelen moeten geven, om ze te kunnen dragen, en hun dus hulpbronnen afstaan, waarvan de staat zich bijgevolg zou moeten berooven.
Men heeft het resultaat berekend, dat eene decentralisatie, op de ruimste en verstandigste wijze toegepast, zou kunnen hebben. Maar de hoogste ramingen laten naauwelijks eene besparing van 15 millioen florijnen hopen. En dan heeft men nog hetgeen wij zoo even opmerkten niet in aanmerking genomen: men heeft niet berekend welke nieuwe lasten dan aan de plaatselijke besturen opgelegd zouden worden. Maar zien wij dit ook al over 't hoofd en houden wij ons aan het gestelde cijfer van 15 millioen florijnen, dan blijft er nog eene vermindering van 55 millioen, die gevonden zou moeten worden.

Deze vermindering echter, hoe aanzienlijk ook, is niet onmogelijk. Om zich hiervan te overtuigen heeft men slechts te letten op het cijfer der militaire uitgaven van Oostenrijk, die in 1856 tot een bedrag van 123.835.000 flor. liepen. Daaren-
{==361==} {>>pagina-aanduiding<<}
tegen waren zij in 1847 niet hooger dan 61.200.000. Dat geeft een verschil van 62.635.000, nog meer dan de vermindering, die nog gevonden moest worden. Daarbij moeten wij nog doen opmerken, dat volgens de staten van den Baron hübeck, de gebeurtenissen van 1848 en 49 eenige jaren voor de uitbarsting vooruit gezien waren, en dat dit reeds in 1846 en 47 tot eene vermeerdering der militaire uitgaven van Oostenrijk geleid had. Nemen wij dus het tiental jaren vóór 1846, dan zien wij dat die onkosten toen gemiddeld niet hooger dan 51.981.557 florijnen waren. Kon Oostenrijk tot dien vorigen stand van zaken terugkeeren, dan zou dit alleen voldoende zijn, om in het vervolg het evenwigt in zijn budget te bewaren. Het zou daardoor niets van zijne waardigheid en zijn invloed in Europa verliezen. Immers Pruissen, met een land, dat wel is waar kleiner is, maar van alle zijden open ligt, zonder natuurlijke grenzen en bijgevolg moeijelijk te verdedigen, zorgt voor eigen veiligheid en handhaaft zijn rang van groote mogendheid met een militair budget niet grooter dan 25 millioen Thaler (45 millioen Holl. gulden).
Nogtans zou Oostenrijk, zooals natuurlijk is, tot die vermindering niet kunnen overgaan zonder eerst de oorzaken weg te nemen, waardoor het zoo plotseling genoodzaakt is, om zijn oorlogsbudget van 52 op 61 en vervolgens op 124 millioen te brengen. Zoo die oorzaken verwijderd waren zou te gelijkertijd de mogelijkheid ontstaan, om de onkosten der policie, die tegenwoordig het enorme cijfer van 11 millioen bereiken, belangrijk te verminderen. Ook deze post was even als die der militaire zaken veel minder vóór 1847. De zaak waar alles op neêrkomt is dus om te weten, welke die oorzaak is, die sedert twaalf jaren den financiëlen staat van Oostenrijk zoo ten eenenmale gewijzigd heeft.
Ieder weet, dat deze oorzaak nergens anders in gelegen is, dan in den dwang, dien Oostenrijk genoodzaakt is uit te oefenen op Lombardije en de omringende staten. Men kan de nationaliteit van een volk niet gewelddadig vernietigen; men kan het eene volk niet trachten te doen wegsmelten in het andere, zonder zich altijd op eene verschrikkelijke worsteling voorbereid te houden. Om zulk eene worsteling, in een tijdstip van beschaving als het onze dubbel bezwaarlijk, vol te houden, moet men tot de krachtigste middelen zijne toevlugt

{==362==} {>>pagina-aanduiding<<}
nemen. Van daar de noodzakelijkheid voor het Oostenrijksche gouvernement, om in zijne Italiaansche staten voortdurend eene militaire magt te onderhouden, waarvan de onkosten zijn financiewezen ondermijnen en onvermijdelijk tot de eene of andere catastrophe zullen leiden. - Daarom is het eerst de vraag: zou men die dwangmiddelen kunnen laten varen? Zou men door de trapsgewijze aanneming van een milder regeringsvorm dien nationalen haat kunnen temperen? Zou men op die wijze de onmisbaarheid van die uitgebreide en onbetaalbare maatregelen kunnen doen ophouden? Het is zeer te betwijfelen. Enkel administrative hervormingen, politieke vrijheden, zouden de wenschen der Italianen, die niet anders dan de onafhankelijkheid willen, niet bevredigen. Italië wil Italiaansch blijven, en op geenerlei manier Oostenrijksch worden. De vrijheid die zijne beheerschers het zouden geven, zou het slechts als een middel gebruiken, om die overheersching aan te randen. Elke concessie aan de Lombardijers gedaan zou niet baten, zoolang Oostenrijk hun het eenige wat zij eischen, de onafhankelijkheid, niet gegeven had.
Sluit dit in zich, dat Oostenrijk al zijne regten op het noorden van Italië zou moeten opgeven? Alleen een nadeelige oorlog en voortdurende nederlagen zouden het Weener cabinet hiertoe kunnen brengen; het zou ijdel zijn te eischen, dat het dit gewillig deed. Maar de meer of minder oude regten die het op Lombardije heeft, en die het Weener tractaat het op Venetië gegeven heeft, sluiten niet noodzakelijk de onderdrukking der nationaliteit in zich. Het is althans twijfelachtig, of het in het denkbeeld der verschillende onderteekenaren der tractaten, waarop de Oostenrijksche heerschappij in Italië berust, gelegen hebbe, om van het Lombardo-Venetiaansche koninkrijk eene provincie te maken, die geheel en al in het Oostenrijksche gebied werd ingelijfd. Men mag eerder vooronderstellen, dat de constitutie van dit koninkrijk zijn eigen en onafhankelijk bestaan in zich sloot; dat boven-Italië, van de Duitsche provinciën van Oostenrijk afgezonderd, ofschoon onder een zelfden scepter geplaatst, zich tot Oostenrijk nagenoeg in dezelfde verhouding als Noorwegen tot Zweden moest bevinden. Als Lombardo-Venetië, ofschoon onder de Suzereiniteit, ja zelfs Souvereiniteit van den Keizer, eene afzonderlijke administratie had gehad, eene nationale krijgsmagt, een afge-
{==363==} {>>pagina-aanduiding<<}
scheiden financiewezen, in één woord een eigen leven; wanneer het opperhoofd van de uitvoerende magt de eenige vreemdeling in het koninkrijk gebleven ware, dan is het waarschijnlijk, dat men den nationalen haat, waarvan Oostenrijk de gevolgen zoo jammerlijk heeft moeten ondervinden, niet na lang smeulen tot zulk eene uitbarsting zou hebben zien komen. Wij weten niet of het nog tijd is, om tot dit middel over te gaan, waardoor het vraagstuk, dat thans Europa bezig houdt, eene vredelievende oplossing gekregen zou hebben. Maar dit weten wij, dat, om zijn financiewezen op houdbaren voet te brengen, Oostenrijk zich zal moeten onderwerpen, hetzij aan zulk eene
administrative en politieke scheiding, die het alleen zelf zich kan opleggen, hetzij aan een volslagen afstand, die slechts ten gevolge van een oorlog verkregen zal worden. Naar ons oordeel ware de afscheiding langs vredelievenden weg beter voor Oostenrijk en voor Europa geweest.
Doch op welke wijze dan ook tot stand gebragt, wanneer die scheiding eenmaal bewerkstelligd zal zijn, hoe zal het dan met het budget van Oostenrijk gesteld wezen? Het zal zich ontheven zien van zware lasten, die de militaire bezetting van boven-Italië het jaarlijks oplegde. Maar het moet tevens afstand doen van de hulpmiddelen die het uit dit land trok. Onderzoeken wij, welke de gevolgen van zulk een staat van zaken zijn zouden.
De rente der staatsschuld figureert, gelijk wij zagen, voor eene som van 92 millioen op het budget van 1857. Van deze som zou men vooreerst moeten aftrekken dat gedeelte, dat van de oude schuld van het Lombardo-Venetiaansche koninkrijk afkomstig is, ten bedrage, volgens hübeck, van 3.078.983 florijnen. Ook zou Lombardo-Venetië in de schulden in de laatste twaalf jaren aangegaan een deel moeten dragen, dat men zeker niet minder, dan op 5 millioen (rente) stellen moet (*). Daardoor zou de schuld van Oostenrijk dus tot op een rentelast van 84 millioen verminderd worden. De militaire

{==364==} {>>pagina-aanduiding<<}
dienst, van de lasten eener gewapende bezetting van Lombardije bevrijd, kon teruggebragt worden tot de grenzen, waarbinnen zij in 1847 beperkt was. Voor dat jaar kostte zij jaarlijks 52 millioen; maar wij willen het thans ruim stellen op 60 millioen. De policie kost tegenwoordig 11 millioen, waarvan er 7 in Lombardije besteed worden; dit zou dus tot 4 millioen verminderen. De onkosten van administratie beloopen tegenwoordig 114 millioen. Zonder het aandeel dat hiervan voor Italië komt, zouden dezen dus van zelf tot 89 millioen kunnen inkrimpen, gelijk ook voor 1847 het gezamenlijke bedrag was. En dan zou de besparing ten gevolge van de decentralisatie, op de andere provinciën toegepast, nog 15 millioen kunnen uitwinnen. Op deze wijze zou dus reeds het jaarlijksche deficit van 70 millioen verdwenen zijn.
Wat de gewone ontvangsten betreft, zij beliepen in 1857 267 millioen, dat is te zeggen, na aftrek van de administratie- en perceptie-kosten. Dus moet men van de inkomsten die uit Lombardije getrokken worden ook alleen de zuivere opbrengst, ten bedrage van 47 millioen flor., in aanmerking nemen. Dit cijfer is nog aanzienlijk: het is bijna het vijfde gedeelte van de totaalopbrengst van het rijk, waarvan Lombardije in bevolking slechts een zevende en in oppervlakte een vijftiende bedraagt, - een bewijs van de verregaande ongelijkheid der belastingen. Vooral als men in aanmerking neemt, dat Lombardije met inbegrip der onkosten veel meer opbrengt; maar in de staatskas komt hiervan niet meer dan 47 millioen. Na de scheiding zouden de ontvangsten dus tot 220 millioen verminderen. Globaal zou het budget derhalve aldus gesteld kunnen worden:
Gewone inkomsten.		220 millioen.
Gewone uitgaven.	Rentelast	84 mill.	
	Oorlogswezen	60 mill.	
	Policie	4 mill.	
	Administratie	70 mill.	218 millioen.
	_____	_____
	Batig saldo	2 millioen.

Op die wijze zou het evenwigt in het budget hersteld zijn, in plaats van een jaarlijks deficit van 70 flor., dat ten gevolge heeft gehad, dat bijna al de domaniale goederen verkocht zijn en de vaste schuld in 8 jaren met 1300 millioen flor. vermeerderd is. Men zal zich niet verwonderen over zulk een

{==365==} {>>pagina-aanduiding<<}
resultaat, als men bedenkt, dat elk gouvernementaal systeem zijn loon vindt in den financiëlen toestand, en dat eene wijze gematigde en behoudende politiek tot natuurlijk gevolg heeft een goeden staat van de schatkist, terwijl een dwangsysteem achteruitgang en ondergang na zich sleept.

Derhalve, Hollandsche capitalisten! het was onvoorzigtig, dat gij u door hooge rente hebt laten verlokken, om zoovele van uwe hooggewaardeerde guldens aan den nabuur toe te vertrouwen, die grootendeels uit nieuwe leeningen, en dus uit uw eigen zak die rente betaalde. Maar als er vroeger zooveel reden was om de Metallieken op te houden, laat er dan niet al te groote paniek in komen, omdat misschien Italië aan Oostenrijk ontvallen zal. Want zoo er redden aan is, is juist dat misschien op den duur een der beste redmiddelen.





Eene kennismaking met Chinesche zeeroovers.

Wie die tegenwoordig op reis gaat, denkt nog aan zeeroovers, weleer de groote vrees der zeevarenden en de fraaiste stoffaadje der reisbeschrijvingen. En toch is ook in dit opzigt de wereld nog niet ganschelijk veranderd; er is slechts verplaatsing naar een ander terrein. Langen tijd had Africa's noordkust nog zijne nestjes van liefhebbers - thans op enkele sukkels van rifpiraten na, ganschelijk uitgestorven; maar de classieke boekaniers met hunne collega's flibustiërs, enz. zijn verdwenen, verdwenen voor beschaving, strop en kanon. Doch zijn Middellandsche en Atlantische zeeën ook schoongevaagd, in andere deelen der wereld bloeit het handwerk nog sedert onheugelijke tijden, in de Indische wateren door de Maleijers en op China's kusten door de Chinezen, die voor alles wat winst oplevert en geene edele eigenschappen vereischt eene bijzondere vatbaarheid hebben. En juist omdat zeerooverstooneelen thans geen dagelijksch voorkomend geregt meer zijn op onze leestafels, is het niet onaardig er nog eens voor eene enkele keer onze lezers op te onthalen. Misschien is het daaraan wel toe te schrijven, dat de reisavonturen eener Fransche dame, in den aanvang dezes jaars in Frankrijk uit-
{==366==} {>>pagina-aanduiding<<}
gegeven en al zeer spoedig in het Engelsen vertaald (*) nog al opgang hebben gemaakt. Hoe het zij, een uittreksel daaruit is misschien ook voor den Hollander het lezen nog waard.
De schrijfster en tevens heldin des verhaals, Mademoiselle fanny loviot, verliet in 1852 met hare zuster haar geboorteland, om in Californië door den een of anderen handel haar aandeel van den gulden zegen te zien magtig te worden. Te Rio Janeiro zette ze den eersten voet in de nieuwe wereld, doch haar verblijf hier was slechts kort. Zij was dus niet in de gelegenheid om de Brazilianen goed te leeren kennen; maar zij deelt toch een karakteristieken trek mede ten bewijze van de vruchten, die de bemoeijingen des tegenwoordigen keizers, om wetenschap en kunst te bevorderen, gedragen hebben. Toen zij bij een boekhandelaar o.a. vroeg welke soort van Fransche werken de Brazilianen van Rio Janeiro meest kochten, kreeg zij het alles afdoende antwoord: ‘de rood ingebondene.’ Nu, bij vele Europeanen beteekent ‘mooije boeken’ ook niet veel anders dan ‘mooi ingebonden’ boeken; maar de Brazilianen zijn wij dan toch nog vooruit.
In Nov. 1852 zeilde onze dame ‘de gouden poort’ - zoo werd de haven van San Francisco genoemd - binnen; dus nog in die eerste tijden der jonge goudstad, die de periode der revolvers en bowie-knives genoemd kan worden. Eenigzins terzijde van het rijk gewimpelde mastbosch in de haven bespeurde Mlle loviot eene andere er minder opwekkelijk uitziende vloot. Daar lag schip aan schip langzaam te vergaan, gelapte en verschoten vlaggen waaiden van gebroken masten, wijde scheuren liepen over verdek en langs de zijden en in de spleten tierde mos en onkruid. Dit waren koopvaarders, die door de manschap in den steek gelaten waren, en die nu onbeheerd langzaam vergingen. - Het leventje te San Francisco, in die eerste jaren eenig in zijne soort in de gansche wereldgeschiedenis, is reeds dikwijls genoeg beschreven. Daarom gaan wij voorbij wat zij van de speelhuizen, van de spelers uit liefhebberij en uit beroep - waarvan de tweede soort zich b.v. voor een avond voor 8-12 dollars aan de eerste verhuurde, - en van de spelers met kromme vingers te verhalen

{==367==} {>>pagina-aanduiding<<}
heeft. Ook de heldendaden der zwarte bende en de staatswijsheid van het Vigilance Committee, zijn te ingewikkelde geschiedenissen, om ze in het voorbijgaan te kunnen aanstippen. Wij spoeden ons voort over haar anderhalfjarig verblijf in het goudland, in de goudmijnen zelfs, om tot hare laatste reis te komen, die het eigenlijke onderwerp van dit verhaal is.
Eene landgenoote, eene Madame nelson, die insgelijks met handel zeer goede zaken schijnt gemaakt te hebben, deed aan eene der beide zusters, Mlle fanny, den voorslag, om haar naar Batavia te begeleiden en in hare nieuwe ondernemingen de winst met haar te deelen. Zonder dat nu juist haar nieuwe vaderland haar zoo lief was geworden, aarzelde onze jonge schoone - hoewel ze waarschijnlijk noch jong noch schoon geweest is - eenigen tijd om hare zuster te verlaten; ook mag de hoopvolle nabijheid der goudmijnen hierbij mede in het spel geweest zijn. Hoe het zij, lang duurde die weifeling niet. Want ondertusschen brak te S. Francisco een dier vreeselijke branden uit, die de gulden stad verscheiden malen in de asch gelegd hebben, en waarbij de Mlles loviot wel is waar het leven behielden, maar altijd met een verlies van 4000 piasters. Toen werd een kort besluit genomen: de eene keerde terug naar de gouddelvingen van Heureka, de andere ging met Madame nelson scheep, en wel eerst naar Canton.
Den 14den Junij 1854 verlieten de beide handelsdames Californië, en stevenden op den Arcturus dwars over den Stillen Oceaan. Behalve een viertal Fransche musici, die met hunne instrumenten in Calcutta hun geluk hoopten op te bouwen, bevonden zich onder de passagiers twee Chinesche waarzeggers, die een paar woorden Engelsch spraken en dus tot tijdverdrijf uitgenoodigd werden om hunne kunst te vertoonen. En nu de gewone geschiedenis. Zij lazen in Mlle loviot's hand, dat haar groote rijkdom wachtte, maar uit eene andere lijn op het voorhoofd voorspelden zij haar een nabijzijnd groot ongeluk, dat echter geen verdere hinderpaal voor haar beter lot wezen zou. Maar toen Mme nelson ook hare hand liet zien, wilden de Cheiromanten eerst hunne orakelen niet mededeelen; natuurlijk werd er dus zooveel te meer op aangedrongen, en toen spraken zij op prophetischen toon: ‘gij zijt rijk geweest, maar gij slooft u te vergeefs af om uwe rijkdommen te vermeerderen, want uwe dagen zijn geteld.’ De

{==368==} {>>pagina-aanduiding<<}
arme vrouw gaf zich de grootste moeite, om de propheten door hare vrolijkheid te schande te maken; maar hunne woorden waren haar toch blijkbaar door merg en been gedrongen. Acht dagen daarna begon zij te sukkelen, en daar er geen doctor aan boord was, nam men zijne toevlugt tot een Chineschen heelkunstenaar, die hoog roemde op roode pillen die hij bij zich had. Eerst weigerde Mme nelson om er van te gebruiken, maar ging er toch eindelijk toe over om zes pillen te slikken; doch zij kreeg hierop eene harde koorts en stierf weldra. Derhalve stond Mlle loviot geheel alleen en kwam zoo den 20sten Aug. te Hongkong. Nadat zij bij den Franschen consul hare papieren in orde had laten brengen, zocht ze een schip, om weêr naar hare zuster in Californië terug te keeren, want de reis naar Batavia verviel van zelf door den dood van hare vriendin, en te Hongkong blijven, daar was geen denken aan, wijl toen juist de opstand der Cantonnezen tegen de Engelschen uitgebroken was en de gansche omtrek van gewapenden wemelde. Zoo was zij den 4den Oct. 1854 weder aan boord van eene Chilenische (Chili) brik, de Caldera, gevoerd door Kapitein rooney, een Engelschman en uitmuntend zeeman. Het was een schoon, duchtig schip van 800 ton met 17 man équipage. In het geheel bevonden er zich 22 personen aan boord en daaronder was onze heldin de eenige vrouw. Onder de passagiers was een zekere than-sing, een Cantonnees, een rijke koopman van omstreeks 50 jaren, die eene partij thee in Californië met voordeel hoopte te verhandelen.
Reeds den volgenden dag, nog in het gezigt van de kust, daalde de barometer met onrustbarende snelheid, zoodat men zich op een dier vreeselijke onweders voorbereidde, die in West-Indië Tornados en in de Chinesche wateren Typhons genoemd worden. De orkaan woedde 14 uren lang, en hield eerst op den middag van den derden dag na de afreis op. Toen de passagiers zich weder op het dek waagden, zagen zij een toonbeeld van verwoesting. Twee masten waren gebroken en de ra's met al het touwwerk lagen op het dek, twee van de booten waren weggespoeld, kortom de schade en het verlies waren zoo groot, dat er geen denken aan was om de reis te vervolgen. Er werd dus besloten, om naar

{==369==} {>>pagina-aanduiding<<}
Hongkong terug te keeren en met een enkel zeil aan de voormast trachtte de brik de haven weder te bereiken.
Mlle loviot had zich vermoeid in hare hut ter ruste gelegd, in de hoop van nu eindelijk eens van den doorgestanen angst te kunnen uitrusten. Doch omtrent middernacht werd zij door een helsch leven wakker. Een roode lichtschijn die in de kajuit viel, deed haar in allerijl opstaan, want zij meende dat het schip in brand stond. Voor de kajuit vond zij den kapitein met den supercargo in stilzwijgende radeloosheid. Van tijd tot tijd ratelde een hagelbui van steenen op het dek, vergezeld van raketten en ander brandend werptuig, bij wier licht men zoo veel zien kon, dat de Caldera door drie Chinesche jonken, ieder met een 40 koppen bemand, omringd en beschoten werd. Aan boord van de brik was maar één wapen, een revolver van den kapitein, een zwak verdedigingsmiddel tegen een zoo groot aantal vijanden; want dat men met Chinesche zeeroovers te doen had, was duidelijk. Deze schurken loeren liefst op kleine of zwaar beschadigde vaartuigen, en de dagen na een storm zijn voor hen altijd een heerlijke oogsttijd. Dan vallen zij hun buit nog altijd alleen bij nacht aan, en beginnen met steenen en allerlei brandend vuurwerk op het schip te werpen, niet om het in brand te steken, maar om de equipage van het dek af te jagen. Zoodra zij daar dan geene verdedigers meer zien, trachten zij aan boord te komen. Zoo gebeurde het ook nu, en weldra hoorde men eene helsche bende op het dek rondtieren. De kapitein en de supercargo trachtten naar boven te komen, maar werden steeds door een hagel van brandend vuurwerk weder teruggejaagd. Dat het schip niet in brand geraakte scheen een wonder, maar waarschijnlijk is het vuurwerk dezer heeren er opzettelijk op gemaakt om alleen schrik aan te jagen. Den kapitein bleef niets anders over dan zich met de manschap en passagiers beneden in het ruim te verbergen, want allen ontraadden hem om tegen zulk eene overmagt een nutteloos gebruik van den revolver te maken,
daar men op zijn hoogst hunne woede nog meer zou opwekken, als men er een paar van nederschoot. Na een oogenblik van angstige verwachting liet zich plotseling eene bekende stem vernemen. ‘Kapitein! waar zijt gij? kom dadelijk!’ Het was de Cantonnesche theehandelaar, maar niemand gaf antwoord. Zes roovers met

{==370==} {>>pagina-aanduiding<<}
getrokken zwaard en lantarens voorzien, doorzochten het ruim en vonden de verschuilenden spoedig. Ten laatste kwam ook Mlle loviot te voorschijn, en de Chinezen waren uitgelaten op het gezigt van eene Europesche vrouw. Daar echter dadelijk hunne begeerige blikken zich naar de eenvoudige sieraden rigtten die zij droeg, deed zij spoedig hare oorringen en armbanden af en wierp ze hun voor de voeten. Op het verdek waarheen zij gesleurd werd, zag zij hare lotgenooten reeds geboeid liggen. Een paar roovers pakten haar bij de armen en gaven haar door gebaren en onder schaterend lagchen te verstaan, dat men haar de handen zou afhouwen. Maar toen kwam than-sing, de theehandelaar uit Canton, bij haar, die schoon niet geboeid, echter niet minder dan de anderen als gevangene behandeld werd, en fluisterde haar toe: ‘laat u geen schrik aanjagen, zij zullen ons toch geen kwaad doen.’ Van dezen man hing het lot der overigen af. Toen de roovers hem vroegen, of de kapitein een Engelschman was, had hij de voorzigtigheid van hem voor een Spanjaard uit te geven; anders zou bij de tegenwoordige vijandige stemming tegen de Engelschen, zijn leven op 't spel zijn geweest; van de overige equipage zeide hij, dat zij tot verschillende Europesche volken behoorden, maar dat Mlle loviot eene Française en de vrouw des kapiteins was.
Nu begon het plunderen van het schip, dat de roovers ondertusschen voor anker gebragt hadden. Het ontbrak hierbij niet aan menige bespottelijke scène. Een had b.v. eene zilveren vork gevonden en kon maar niet begrijpen waartoe zulk een werktuig dienen moest, daar hij aan de Chinesche eetstokjes gewend was. Daarom kwam hij voor onze gevangene staan, en stak met een vragend gebaar de vork in zijne haren, in de meening of het misschien eene kam of zoo iets voor het haar was, totdat de theehandelaar hem teregt hielp. Weldra liet echter de rooveraanvoerder de matrozen weder uit de boeijen ontslaan, om ze bij het lossen der lading te laten helpen. Zoo verliep de eerste dag op deze kust in het aangezigt van een schoonen zeeboezem, door digt begroeid, amphitheatersgewijze oploopend land omgeven, dat als bezaaid was met dorpen, die door eene rooverbevolking bewoond werden.
Den volgenden morgen werd onze schrijfster gewekt door het geroep harer lotgenooten: ‘de roovers verlaten ons!’

{==371==} {>>pagina-aanduiding<<}
Inderdaad waren de rooversjonken juist bezig zich in allerijl van de Caldera te verwijderen; de reden hiervan was echter weinig geruststellend, want van uit zee naderde eene talrijke vloot andere jonken, en de minder voorname roovers verhuisden slechts daarom zoo haastig, omdat zij niet met hunne sterkere kameraden den buit verkozen te deelen. Dezen tusschentijd maakte de jonge jufvrouw zich ten nutte, om zich uit de garderobe van den kapitein van mannenkleederen te voorzien, daar zij onder de gegeven omstandigheden het voor raadzamer hield hare sexe te verbergen. Naauwelijks was zij hiermede gereed, of de brik werd door wel 40 jonken omringd, ieder van welke een 20 tot 40 roovers kon bevatten.
De Chinesche roovers plegen zich op hunne vaartuigen zoo huiselijk in te rigten, dat zij zelfs hunne vrouwen medenemen, om hen in het laden en lossen der vracht behulpzaam te zijn. Het gebeurt ook niet zelden dat tusschen de verschillende eskaders onderlinge vijandschap uitbreekt, en dan vernietigt de sterkere den zwakke. Daarom hadden onze eerste bezoekers wijselijk de vlugt genomen. Al wat dus de eersten nog overgelaten hadden, werd nu totaal geplunderd, maar met de manschap en de passagiers hielden zij zich bijna in het geheel niet op, hoewel blijkbaar de vermomming van Mlle loviot hen niet misleidde. Het ergste echter was, dat de nieuwe bezoekers de schipbreukelingen in volslagen gebrek aan levensmiddelen schenen te zullen achterlaten. Enkelen kwamen eens naar de Europeanen zien en bragten hun zelfs goedmoedig wat eten, en beloofden hen naar het, volgens hun zeggen, slechts 20 zeemijlen verwijderde Macao te brengen, natuurlijk tegen een losgeld. Maar tegen den avond maakten de jonken zich weder tot den aftogt gereed, en verwijderden zich een voor een van de Caldera.
Het was des avonds tegen 10 uur bij helderen maneschijn dat Mlle loviot op het verdek kwam en daar bespeurde, dat maar ééne zeer kleine jonk op zij van de Caldera lag. Zij wekte den kapitein om hem dit bekend te maken en ried hem om van deze gunstige gelegenheid tot ontkoming partij te trekken. Rooney had er wel lust in en ging naar zijne medgezellen met den voorslag om de zeeschuimers te overvallen, zich van het vaartuig meester te maken en daarmeê naar Macao te ontvlugten. Bij schipbreuk echter en andere onge-
{==372==} {>>pagina-aanduiding<<}
lukken houdt, in den regel, alle ondergeschiktheid aan boord op, en de kapitein is dan niet veel meer dan de vriend en raadsman zijner matrozen. Doch nu waren zij door honger en ellende zoo ontzenuwd, dat die voorslag als onzinnig door hen verworpen werd; zij oordeelden, en ook niet ten onregte, dat al kon men ook de acht Chinezen in de jonk meester worden, dit toch zooveel leven zou maken, dat de andere roovers, die in de nabijheid eene ankerplaats gezocht hadden, het gewaar worden, hen nazetten en zonder twijfel inhalen zouden. Trouwens lang behoefde er niet over getwist te worden, daar kort daarna de jonk wegging.
Eene boot was op het verdek overgebleven en deze hoopte men voor de vlugt te gebruiken; maar ongelukkig waren er een paar planken uit den bodem losgebroken en het vaartuig ongeschikt om zee te bouwen. Doch den volgenden dag deed men zijn best om het lek digt te maken, de boot met eene mast en zeilen te voorzien en riemen te maken, hetgeen uit de weinige fragmenten, die de zeeroovers hadden laten liggen, nog zoo wat gelukte. Zoo werd het avond en juist wilde men de boot te water laten, toen er weder twee jonken in 't gezigt kwamen, die op de Caldera aanhielden. Een aantal roovers kwamen met lantarens aan boord en monsterden de gevangenen, alsof zij ze tellen en zich verzekeren wilden, dat er geen enkele van ontsnapt was. Toen staken zij fakkels aan en doorzochten het geheele ruim, om zich het wreede vermaak te geven, van de schipbreukelingen (want de Caldera zat al lang aan den grond) vrees voor brand aan te jagen. De vonken vlogen dan ook naar alle kanten, en dat er brand kwam werd misschien alleen hierdoor verhoed, dat de matrozen de fakkeldragers op den voet volgden en het vuur uittrapten. Eindelijk hadden zij genoeg van hunne visitatie en verlieten deze jonken de Caldera weder. Toen werd de boot zonder dralen in zee gelaten en door de equipage bezet. Men kende de rigting in welke Macao lag; een blaauwe berg van de kust aan den horizont, die duidelijk bij dag zigtbaar was, was hun als baak in zee aangegeven. Doch het weder was ondertusschen onstuimiger geworden; een sterke wind blies uit zee vlak voor den boeg, en de zee ging zoo hoog, dat twee matrozen van voren het water moesten uithoozen, dat door het lek en over het boord binnendrong. Spoedig bleek het dat mast en

{==373==} {>>pagina-aanduiding<<}
zeilen maar hinderden en gestreken moesten worden, zoodat men zich op de ruwe en zware riemen moest verlaten. Zoo legde men drie mijlen af, totdat eindelijk ieder overtuigd was dat men het zoo niet zou kunnen volhouden. Ook moesten er reeds vier matrozen onophoudelijk scheppen, daar steeds meer water van onderen en van boven binnen kwam. Men haalde dus de riemen binnen en liet zich voor wind en stroom naar het wrak van de Caldera terugdrijven.
Den volgenden dag vroeg in den morgen kwamen er al weder rooverbezoeken op het dek en hoorde men than-sing, den theehandelaar, druk met de aanvoerders spreken. Weldra kwam hij beneden met het berigt, dat hij zelf, de kapitein en de Fransche dame op eene van de jonken overgeplaatst zouden worden en naar Macao gebragt, waar men dan over het losgeld van hen en de overige equipage onderhandelen zou. Dit bevel werd oogenblikkelijk uitgevoerd; maar tot haar grooten schrik bespeurde Mlle loviot dat zij alleen met den theehandelaar op hetzelfde vaartuig gebragt werd, terwijl kapitein rooney achterbleef. Daar bragt men haar in de kajuit van den aanvoerder, die hun aan 't verstand bragt, dat de kapitein in zeven à acht dagen te Macao het losgeld betaald zou kunnen hebben, en dat zij voor dien tijd als gijzelaars bij hem aan boord moesten blijven. Men voerde het vreemde paar weder weg en wees hun een duister hok onder het dek aan, zoo laag, dat men er niet overeind staan en zoo naauw, dat twee personen er niet regtuit in liggen konden. Zoolang echter de deur of deksel van dit hok nog open was, had men het uitzigt in de vrije lucht; maar tot schrik der gevangenen werd het toegemaakt en een oogenblik daarna hoorde men hamerslagen, alsof het deksel toegespijkerd werd. Het bloed der ongelukkige vrouw stolde in de aderen, toen zij meende dat zij met dien vreemden man levend gekist was; doch than-sing, die zijne landgenooten beter kende, stelde haar gerust. Het was niet anders dan weder eene zeerooversgrap geweest, want den volgenden dag werd het deksel opgeligt, en toen het volle zonlicht binnenstroomde, gevoelden de gevangenen zich als van den dood verlost. Tegen den avond bragt men hun een weinig water, thee en rijst, waarvan Mlle loviot slechts op dringenden raad van haren Chineschen lotgenoot iets gebruikte.

{==374==} {>>pagina-aanduiding<<}

Kort daarna deed zich aan boord een koor van luid en gillend geschreeuw hooren. ‘Dat is de oproeping tot het gebed,’ zeide haar de Cantonnees. Onze schrijfster verwonderde zich ten hoogste dat zulke onverlaten nog bidden konden, maar zij had gelegenheid om aan deze vreemde verschijning te gewennen, want zij keerde elken avond weder. Voor den nacht bragt men hun in hunne kooi een licht, dat is te zeggen een klein olielampje, zooals de nachtlichtjes op onze kinderkamers. Naauwelijks echter had onze gevangene bij deze schrale verlichting rondgezien, of zij gaf een gil van afgrijzen, want de wanden waren bezaaid met tallooze dikke spinnen, ontzettend groote torren en reusachtige gehoornde en glinsterende houtluizen, en opdat bij deze maritime fauna ook de quadrupeden niet ontbreken zouden, gleden een viertal ratten tusschen hen beiden heen en weder. De theehandelaar bood de verschrikte Mlle loviot aan om het licht uit te doen, doch dat scheen haar nog akeliger toe. Zij verborg de handen in hare kleederen, bond een zakdoek om het hoofd en beproefde in te slapen. Met het daglicht kroop het ongedierte weder in zijne schuilhoeken terug.
Acht dagen lang bleven beide gevangenen in dezen toestand. In den aanvang hadden zij nog vrij wat van den lagen kwellust der Chinezen te lijden. Zoo was b.v. den eersten morgen het deksel van de kooi naauwelijks opgeligt, of een aantal roovers vereenigden zich met honend gelach in koor rondom de gevangenen. Een van hen had de vuilaardige onbeschoftheid om door onbehoorlijke gebaren toespelingen op de nachtelijke opsluiting van het paar te maken; de grap viel echter niet in den smaak van den kapitein, die, om er een eind aan te maken, eenvoudig beval het deksel weêr te sluiten. De theehandelaar verhaalde o.a. dat de roovers hem gevraagd hadden, hoe veel vrouwen hij in Canton hield, daar bij de Chinezen uit het aantal vrouwen iemands vermogen wordt opgemaakt, gelijk bij ons b.v. uit het aantal paarden. Zij hadden er bijgevoegd, dat als het losgeld niet groot genoeg was, zij hem maar liever ook tot zeeroover zouden maken, en de Française aan een hunner ten huwelijk geven. Hij stelde haar echter gerust, dat die bedreiging niet ernstig gemeend kon zijn, daar wet en gebruik elk huwelijk van Chinezen met

{==375==} {>>pagina-aanduiding<<}
vreemde vrouwen verbiedt. De volgende dag verliep zonder iets bijzonders en de plagerijen bepaalden zich hierbij, dat er van tijd tot tijd een: ‘fanny, fanny!’ riep. Het avondgebed, waarbij de gevangenen zich vrij op het dek konden bewegen, was het gelukkigste oogenblik van den dag, en zij hadden alle vrijheid, om de heidensche godsdienstoefening bij te wonen. Elken avond begon zij met een ontzettend concert van de Gongs, trommelen en cymbalen. Dan werden op het altaar, dat op elke jonk aanwezig is, waskaarsen aangestoken, offeranden van vleesch en dranken gebragt en eene lantaren aan de mast opgeheschen. Daarop verscheen een scheepsjongen met twee zwaarden in den gordel, die hij midden op het dek regt overeind in den grond stak. Dan viel de kapitein voor het altaar op de knieën en begon er een gezang, aan het eind waarvan men uit een wijbeker dronk en onder allerlei gebaren met een aantal munten en metalen plaatjes tusschen de handen rinkelde. Daarop werden papierrollen aangestoken en om de zwaarden rondgedraaid, als ter inzegening, waarop de kapitein met de brandende papieren naar het achterdek liep, ze plegtig in de lucht rondzwaaide en dan in zee wierp. Dan begonnen Gongs en trommels nog een krachtigen roffel en de kapitein scheen op nieuw zijne godsdienst of een gebed te verrigten, maar wanneer de laatste vonk uitgedoofd was, stond hij op, de muziek zweeg en de godsdienst was afgeloopen.
Den 15den Oct. vereenigden verscheidene andere rooversjonken zich met het vaartuig waarop ons arme tweetal zich bevond, om gemeenschappelijk jagt te maken op een Chineschen koopvaardijvaarder, die met passagiers en goederen van Hongkong naar Canton voer. Eerst werden, tegen den avond, de twee gevangenen weder gekooid; den geheelen nacht duurde het krijgsrumoer en herinnerde de tooneelen op de Caldera. De vangst was den zeeroovers gelukt en zeer voordeelig geweest; want de jonk kwam van Californië. Doch nu wachtte deze nieuwe gevangenen een verschrikkelijk lot, daar de zeeroovers de passsagiers die van Californië komen altijd op de pijnbank leggen. Gelukkig voor Mlle loviot hadden deze tooneelen niet op hare jonk plaats. Maar de roovers waren zoo druk bezig geweest met het deelen van

{==376==} {>>pagina-aanduiding<<}
den buit, dat zij den geheelen nacht en dag hunne gevangenen opgesloten lieten. Den 17den Oct. echter mogten zij weêr in volle vrijheid op het dek zich bewegen. Het vaartuig voer langs eene onbewoonde kust, en de schoonheid van het landschap was zelfs onder alle ellende eene verkwikking.
De rooverskapitein gaf than-sing zijne verwondering te kennen, dat de jonk die met kapitein rooney naar Macao gegaan was, het losgeld nog niet gebragt had. Gisteren, zeide hij, had zij reeds terug kunnen zijn, en als zij over vijf dagen nog niet terug was, dan zou hij de gevangenen aan boord van een ander vaartuig moeten brengen. Overigens gedroegen de roovers zich nu tegen hen als oude bekenden. ‘Zij mogen u nu allen gaarne lijden,’ zeide de theehandelaar tot Mlle loviot, ‘om uw lieve gezigt en uwe lieve oogen, en ieder wenscht nu, dat u geen leed meer geschiedt.’ Bij het rondwandelen op het dek liet men haar een boek zien, en dat gezigt trof haar zeer, want het herinnerde haar krachtig aan Europa; doch het was een Duitsch boek, zoodat zij er anders niets aan had. Van geheel andere soort was de verstrooijing, die haar verder wachtte. De rijke buit van de Californische jonk werd door de zeeroovers met een extratje gevierd. De kok deed zijn best om gebraden oesters en lekkere visch klaar te maken, waarna varkensvleesch, rijst, wijn, arak en thee opgezet werd. De gevangenen werden daarbij als gasten behandeld en aten met goeden appetit mede. Maar het maal moest spoedig afgebroken worden, daar men weder een Chineschen koopvaarder in 't gezigt kreeg. Oogenblikkelijk begon de jagt; maar de jonk was een beter zeiler en ontkwam.
Zoo brak woensdag de 18de Oct. aan, de laatste dag dat onze dame bij hare Chinesche gastheeren blijven zou. Men had den ganschen nacht gezeild, maar nu lag de jonk voor anker, en de valdeur van het hok was vastgesloten. Op het dek was buitengewoon veel geraas en drukte. Than-sing was reeds wakker, en zijne lotgenoot vroeg hem wat er gebeurde. Hij legde den vinger op den mond en fluisterde haar toe: ‘zij maken zich uit de voeten.’ Zij begreep niet wat dat beduiden moest, waarop de theehandelaar vervolgde: ‘zij pakken hunne biezen, want zij worden door eene stoomboot

{==377==} {>>pagina-aanduiding<<}
nagezet.’ Mlle loviot schrok, want een oogenblik meende zij, dat than-sing gek geworden was of ijlde. ‘Zouden zij voor anker gaan liggen, als eene stoomboot hen najaagt?’ vroeg zij op twijfelenden toon. Maar de Chinees verklaarde haar dit: ‘de roovers zijn vervolgd geworden en hebben nu de jonk bij het land gebragt, om zelf in de bergen te vlugten.’ Door eene spleet van den wand kon men dan ook een vaartuig op twee mijlen afstand zien; maar rook was niet zigtbaar en de arme vrouw vreesde reeds dat het geene stoomboot, maar een toevallig voorbijzeilend schip was. - Doch de theehandelaar hield staande: ‘het is eene stoomboot! maar stoomboot of niet, de roovers vlugten voor dit schip, want hoort gij niet, dat hunne stemmen al zwakker en zwakker worden?’
Werkelijk werd alles meer en meer stil. Mlle loviot deed haar best om het deksel open te krijgen, maar de voorzigtige than-sing hield haar terug. Op eens werden er haastige schreden op het dek gehoord, het hok opengedaan en de scheepskok riep op geruststellenden toon: ‘Vreest niets! er komt eene stoomboot aan.’ Met deze woorden ijlde hij weg, de anderen achterna, die zonder veel moeite door de ondiepe zee aan land gewaad waren. Mlle loviot was dus nu met den theehandelaar alleen aan boord, maar nog was zij buiten zich zelve van ongeduld en angst, en dacht er zelfs aan, om de kleine boot van de jonk te water te laten en naar het schip te roeijen. ‘Blijf maar stil hier!’ vermaande than-sing haar, ‘zij komen zonder eenigen twijfel.’ Het phlegma van den Cantonnees bragt haar bijna tot vertwijfeling, maar hij, die de roovers beter kende, en wel begreep dat zij niet zonder reden de jonk verlaten zouden hebben, had ditmaal gelijk.
‘Ziet gij daar,’ riep hij, ‘die drie booten, die juist die landpunt om komen?’ En inderdaad het waren drie booten. In een oogenblik bond onze Française een doek aan een bamboestok en waaide daarmeê over boord, want reeds kon zij de Engelsche uniformen onderscheiden. Over het boord heengebogen staarde zij met alle inspanning naar de booten, van waar zij hare verlossing wachtte. Maar op eens flikkert het uit alle drie booten te gelijk, en stijgen kruidwolken op terwijl het geluid van geweervuur zich hooren doet. ‘Groote

{==378==} {>>pagina-aanduiding<<}
God!’ riep de ongelukkige vrouw, ‘zal ons dan beschoren zijn, om onder de kogels onzer vrienden te vallen?’ Maar zij had den moed om vol te houden, wuifde met hare vlag en liet haar lange haar in de lucht fladderen, totdat eindelijk de zeemansgroet: ‘hoerah! hoerah!’ uit de booten klonk; er werd met hoeden gewuifd ten teeken van herkenning en de riemen werden met verdubbelde kracht aangezet.
Het waren Engelsche zeesoldaten, die in gezelschap van kapitein rooney de jonk bestegen, en Mlle loviot moest al dadelijk tusschen beiden komen, dat de zeelieden hunne vuisten niet lieten roffelen op den theehandelaar, dien zij ook voor een zeeroover hielden. Terwijl de overigen op de jonk bleven, om verder nog een togtje naar land te doen, begeleidde kapitein rooney zijne geredde passagiers naar de stoomboot, waar reeds eene hut voor Mlle loviot gereed was.
De gewezen bevelvoerder der geplunderde en verongelukte Caldera verhaalde haar nu hoe zich de zaken na hunne scheiding hadden toegedragen. Hij zelf was door eene rooversjonk afgehaald, terwijl de overige manschap op het wrak achtergelaten werd. Twee-honderd piasters werden als losgeld voor de gezamenlijke gevangenen gevorderd, en rooney werd met twee van de bende stoutweg te Macao aan wal gebragt, want de zeeroovers duchtten niets, zoolang than-sing en de Francaise in hunne handen waren. Maar in plaats van het geld op te halen, leverde rooney zijne twee begeleiders aan den gouverneur over als zeeroovers en nam ze geboeid met zich mede naar Hongkong, waar hij den Franschen consul, Mr. haskell, dadelijk van het gebeurde onderrigtte. Daar er geen Fransch oorlogschip voor anker lag, begaf de consul zich nog laat in den nacht aan boord van het Engelsche oorlogschip, de Sparta, en zocht den Admiraal Sir william hoste op, die hem een paar dozijn soldaten meêgaf, terwijl de Peninsular and Oriental Steam Packet Company bereidwillig de stoomboot ‘Lady Mary Wood’ ter zijner beschikking stelde. Reeds om zes uur des anderen morgens was alles in orde en, met de Engelsche mariniers bemand, stak de stoomboot in zee. Na eene korte vaart langs de kusten trof men reeds drijvende stukken aan van de verongelukte Caldera; men voer digt langs den oever voort, terwijl bij ieder dorp werd aangehouden om

{==379==} {>>pagina-aanduiding<<}
naar de brik of de manschappen uit te zien. Bij een dier bezoeken werden de booten aan den oever onverwacht met geweervuur begroet. De Engelschen wilden echter in de gegeven omstandigheden geen gevecht beginnen, staken eene witte vlag uit en zonden een van de twee gevangen zeeroovers, die men meêgenomen had, af om met de Chinezen te onderhandelen. Kapitein rooney toonde hem een punt aan tot aan hetwelk hij gaan mogt, en verzekerde hem, dat ééne schrede verder hem het leven zou kosten. Doch naauwelijks voelde de Chinees zich in vrijheid, of hij begon uit alle magt te loopen; maar reeds werden de verdragende buksen der scherpschutters op hem gerigt, en juist op het oogenblik dat de vlugteling voorbij het aangeduide punt ging, klonk het bevel: ‘vuur!’ De domkop strompelde als iemand die dronken is, stortte op de knieën en was in een oogenblik een lijk. De kustbewoners beantwoordden dit schot met een tweede salvo en nu stormden de soldaten op het dorp aan, hetwelk door de Chinezen bij den derden aanval prijsgegeven werd. Deze overwinning was echter geheel vruchteloos, want op die wijze kwam men niets van de vermisten te weten. Daarom besloot de kapitein van de Lady Mary Wood, om weêr naar Hongkong terug te keeren, en reeds was het roer gewend, toen eene Chinesche handelsjonk aankwam, die de geheele manschap der Caldera aan boord had. De arme drommels hadden het nog eenmaal beproefd met de boot in zee te gaan, om niet op het wrak te verhongeren; de wind was hun deze keer iets gunstiger, doch zij zouden nogtans jammerlijk omgekomen zijn, als de jonk hen niet onderweg aangetroffen en opgenomen had. Den Chineschen kapitein werden dadelijk 400 dollars als belooning betaald en de Lady Mary Wood keerde met de geredden naar Hongkong terug. Doch de Fransche dame en de theehandelaar ontbraken nu nog, en daar de consul haskell
niets onbeproefd wilde laten om hen te redden, ging dadelijk na terugkomst van deze eerste stoomboot, eene andere, de Ann, op eene nieuwe expeditie uit. Het was niet meer dan toeval, dat men de jonk met de gevangenen in 't visier kreeg en er jagt op maakte, met het gelukkige gevolg dat den lezer bekend is.
Ondertusschen waren de drie booten des avonds nog niet

{==380==} {>>pagina-aanduiding<<}
teruggekomen, zoodat de kapitein eenigzins ongerust werd. Reeds nam hij aanstalten, om ze te gaan opzoeken, toen men op geringen afstand van de kust een verschrikkelijken brand zag, terwijl eene geduchte rookmassa ten hemel steeg, en de waterspiegel wijd en zijd door den rooden gloed gekleurd werd. Eindelijk keerden de booten nadat de maan opgegaan was terug; de manschappen waren tamelijk vermoeid, maar in zeer opgewekte stemming door de avonturen van den dag. Zij waren bij een rooversdorp geland en hadden den bewoners een heet gevecht geleverd, verscheidenen gedood, misschien ook wel vermoord, nog een gedeelte van de vracht van de Caldera teruggevonden en tot afscheid het dorp aan de vier hoeken in brand gestoken.
Den volgenden dag werden de drie booten nog eens op avontuur uitgezonden, om een voorgebergte heen, waarachter zich nog eene golf bevond. Doch juist toen zij den hoek om wilden wenden, liet zich een geweldig geweervuur hooren, zoodat zij in allerijl terugkeerden. In de golf waren namelijk een 40 tot 50 jonken bijeen en langs den oever waren verschansingen opgeworpen. In dit wespennest zich te wagen hield de kapitein niet voor raadzaam, maar meende zich met het verkregen resultaat te kunnen vergenoegen en keerde naar Hongkong terug. Het signaal: ‘all right’, maakte reeds uit de verte bekend dat het doel der expeditie bereikt was en de landingsplaats vulde zich met een aantal nieuwsgierigen, om de Française te zien, omtrent wier lot men natuurlijk in groote spanning had verkeerd. Na een verblijf van een paar weken bij haren redder,den Franschen consul, keerde Mlle loviot in November 1854 naar Europa terug.


Ontdekkingsreizen in Africa.

Zeer lang kan het niet meer duren of Africa, waarvan tot nog toe het hart weinig beter gekend werd dan dat eener vrouw, zal volledig gecartographiëerd kunnen worden. De negers des binnenlands, wijzer dan de Europeanen, beschouwen het niet als zoo grooten zegen om bij en met de beschaving bekend te worden; maar men zal hun dien zegen wel opdringen.

{==381==} {>>pagina-aanduiding<<}

Alleen op het oogenblik zijn er tien belangrijke expedities in gang, allen met het doel, om een gedeelte van den tergenden sluijer, waarmede Africa nog hare zwarte naaktheid bedekt, op te ligten.

1o. De expeditie van livingstone is wel de belangrijkste, omdat zij met de uitgebreidste hulpmiddelen - zelfs een stoombootje - wordt voortgezet. Zij zal met haar talrijk en kundig personeel de rivier Zambeze en haar oeverland (in Zuidoostelijk Africa) nog eens naauwkeuriger opnemen. Bijna zou men echter denken, dat zij al te grootsch is aangelegd, en dat juist dit haar eene klip zal worden. Althans er is berigt gekomen, dat livingstone's voornaamste medestander, kapitein bedingfield, wien het nautische gedeelte der expeditie is opgedragen, oneenigheid met hem heeft gehad en naar Londen teruggekeerd is. Zij schijnt echter tegen dezen schok bestand en, zoo al niet zeer spoedige, belangrijke resultaten mag men er toch van verwachten.

2o. De Niger-expeditie onder Dr. w.b. baikie. Deze wil langs de wateren van den Niger tot in het hart van Africa doordringen en is ook behoorlijk met een of meer stoombootjes toegerust. Ongelukkig echter heeft die Niger twee hoofdarmen, de Kuára (de oostelijke arm) en de Benue (de westelijke). De laatste was in 1854 door baikie reeds met goed gevolg bevaren, maar nogtans had men aanvankelijk besloten om den eersten arm te kiezen, hoewel reeds de groote barth dien als een zeer bezwaarlijk vaarwater schetst. Nu echter heeft men toch eindelijk beter gevonden de Benue op te varen, zoodra als het jaargetijde gunstig daarvoor is, en daarvan voorspelt men zich veel goeds.

3o. Een Hamburger reiziger, Dr. a. roscher, zal weder van eene andere zijde, van de oostzijde (even bezuiden de linie), dat geheimzinnige binnenland trachten te naderen. De zendeling rebmann was hem daar reeds voorgegaan. Deze had bij Kilimandscharo een berg met witten kruin gezien, welk wit, volgens het zeggen der inlanders, door de warmte smelt. In Europa meende men echter dat het wel eene soort

{==382==} {>>pagina-aanduiding<<}
van wit kwarts zou kunnen zijn. Of roscher dat bevestigd zal vinden, mag wel twijfelachtig genoemd worden na al wat rebmann ten deze opgemerkt heeft. Ik kan niet gelooven, dat een Europeaan, die van zijne kindsche jaren af het verblindend witte van sneeuw kent, ooit kalk voor sneeuw zou kunnen aanzien. Maar gesteld dat dit gebeuren kan, in het heete jaargetijde verdwijnt het wit aan de oostzijde bijna geheel, terwijl het aan de westzijde veel minder ver naar beneden reikt dan in den regentijd. En hoe wil men de menigte grootere en kleinere rivieren verklaren, die het geheele jaar door van deze naar men meent drooge kalkrots afstroomen? of hoe komen de inboorlingen er aan om het witte ding op hunne bergen kibó (water) te noemen? Maar in ieder geval, de reis van roscher zal ons, naar we hopen in dit opzigt en in vele andere misschien nog bovendien, de gewenschte zekerheid geven.

4o. Een andere Duitscher, Baron krafft, heeft goedgevonden onder een heidenschen naam, hadj skander, het land der heidenen te bereizen. Hij is op weg naar het zoogenaamde Alpenland van den Hogâr, waarvan barth in het derde deel zijner Reizen zegt, dat het vol schoone dalen en permanent vloeijende bronnen is, met vijgeboom en wijnstok gesierd en waarschijnlijk de hoogste bergen der gansche Sahara bevat, aan wier zuidzijde het zich verheft.

5o. De reis van den fameusen Oostenrijkschen leeuwenjager Graaf l. thürheim - een tweeden j. gérard - is wel is waar reeds afgeloopen; maar de beschrijving daarvan zal eerst dit jaar in druk verschijnen, in petermann's Mittheilungen, zooals de Redactie belooft. Hij heeft de weinig bekende streken van noordelijk Abyssinië, Taka en de Habab-landen bereisd.

6o. Zeer belangrijk is het resultaat van de expeditie van burton en speke. Reeds sedert eenigen tijd wist men, vooral ten gevolge van de ijverige nasporingen der zendelingen erhardt en rebmann, dat zuidelijk van den evennachtslijn een uitgestrekt meer voorkomt (n.b. niet te verwarren met het in Zuid-Africa voorkomende meer Ngami) dat zich minstens van

{==383==} {>>pagina-aanduiding<<}
4o Z. Br. tot 12o Z. Br. uitstrekt, ter lengte van zeker 11o van den aequator = 165 geogr. of 660 zeemijlen, wat overeenkomt met den afstand tusschen Kopenhagen en St. Petersburg. Welnu, thans hebben die Heeren bevonden, dat er niet slechts één meer is - het meer van Oeniamesi genaamd - maar verscheidene. Zij spreken althans van 4 meren, waarvan zij het Ugidschi-meer (tusschen 3o 30′ en 8o 40′ Z.B.) hebben bezocht, en de andere Tsjiwa, Nyassa en Oekerewa noemen. Men kan daar niets beter vinden dan water. Hoe meer hoe liever!

7o. Eene andere expeditie moet nog gebeuren. Twee zendelingen zullen, van Natal uit, den Lempopo-stroom onderzoeken. Deze is na de Zambeze waarschijnlijk de belangrijkste rivier van Oostelijk Africa en voor het grootste gedeelte is zijn loop nog onbekend.

8o. En dat ook de bewoners van Europa's noorderstranden de tropische zonnestralen gaarne willen trotseren, om een blaadje aan het boek der wetenschap toe te voegen - bewijst de Zweed anderson. Deze doet eene wetenschappelijke reis in het gebied van Ovampo, op de Westkust van Africa, ten zuiden van Benguela in de rigting van de rivier Cunene.

9o. Van eene expeditie van een Franschman Dr. cuny in Darfur, weet men niets dan alleen wat de fameuse Graaf d'escayrac er onlangs over bekend gemaakt heeft - maar men weet, deze was de man van de groot aangelegde, maar jammerlijk verloopen Nijl-expeditie, zoo bijna een geographische barnum. Volgens dien graaf dan woont Dr. cuny reeds sedert een jaar in Darfur en mogen wij weldra van hem belangrijke berigten over dit land en over Wadai, dat hij ook bezoeken wilde, verwachten. Dr. cuny had alleen aan den graaf zijn reisplan bekend gemaakt, omdat strenge geheimhouding noodig was, wegens de ijverzucht der Egyptische regering tegen al deze pogingen om in het binnenland door te dringen. Daardoor had hij zijne reis dan ook niet zonder gevaar kunnen volbrengen: te Derr in Nubië werd hij door den stadhouder verscheiden weken opgehouden en heeft maar ter naauwernood zijne reis kunnen vervolgen. Hij heeft aan graaf d'escayrac

{==384==} {>>pagina-aanduiding<<}
eene lijvige nota (170 bladzijden folio schrift) over Kordofan en Nubië toegezonden, en deze mededeeling zal, door den graaf bezorgd, binnen kort in het bulletin der Société géographique in druk verschijnen.

10o. Evenmin heeft men zich door den slechten afloop van de d'escayrac's expeditie laten afschrikken om het spreekwoord der ouden, die de bronnen des Nijls even onvindbaar hielden als wij den steen der wijzen, onwaar te maken. Er bestond althans weder plan op eene Engelsche expeditie naar den zoogenaamden Witten Nijl van de Heeren frith en windham, die in Mei d.j. op reis zou gegaan zijn. Ook dezen zijn voorzien van een aardig stoombootje, dat 36 voet lang zal zijn en maar één voet diepgang zal hebben. Eenige geleerden van naam zullen zich aan hen aansluiten.

Doch wilden wij alle reizen optellen waar reeds plan toe bestaat, dan moesten wij die van kapitein magnan, en van mac carty, beiden van Algerië uit naar het binnenland, en wie weet hoe velen nog opnoemen. Ook zijn het maar enkele meest bekende expedities, die wij hier even aanstippen. Wij zwijgen dus maar van jules braourec, commandant van de Fransche corvet Oise, die tegenwoordig de geheel onbekende oeverlanden van den Gabonstroom bezoekt; - van pater leo des avanchers in dezelfde streken als a. roscher; - van massaga, een Sardinisch zendeling en vayssière, beiden in Abyssinië; - van pedro de gamitto, gouverneur der Portugesche forten Teta en Sena (aan de Zambeze) ook in dit deel van oostelijk Africa; - en van andere kleinere of althans met minder ophef aangekondigde togten van zendelingen.
Inderdaad Africa zal dus weldra een open hart en dus ook open armen moeten hebben voor Europa en Europesche beschaving. Of het echter ook een open oog zal hebben voor dat licht, en of het verschijnen der beschaafden zelf het wel tot grooten zegen zal zijn, - is zeer te betwijfelen.


Fransche plannen in Africa.

Bij bovengenoemde reizen zagen wij vooral Engelschen en Duitschers optreden.

{==385==} {>>pagina-aanduiding<<}

En doen de Franschen dan niets voor Midden-Africa, waarvan zij de noordkust zoo geleidelijk trachten in te palmen? Zeker, zeker! maar zij willen meer doen dan die enkele verschijningen van reizigers kunnen opleveren. Zij willen een weg maken juist door dat gedeelte, wat tot nog toe de wegenfurie der menschenkinderen heeft getrotseerd, en wel een tunnel. Een tunnel door de Sahara!
Meent niet, dat hiertoe een hoogst gecompliceerd project te berde gebragt zal worden. Neen! Als eenvoud het zegel van het ware is, dan is het plan zoo goed als het wezen kan. Slechts twee dingen zijn er toe noodig: zand en zon, artikelen, waaraan ginds zeker geen gebrek is. Met de eigen wapenen, waarmede zij tot nog toe zich verdedigde tegen alle indringers zal de groote Sahara worden bestreden en overwonnen.
Was het de zon, die door hare stralen den reiziger uitputte, waren het de gevaarlijke zandstormen, die hem onder gloeijend zand dreigden te verstikken en te begraven, - hun vloek zal in zegen worden verkeerd. Het zand zal oer of ijzererts genoeg opleveren, en door colossale brandspiegels zal de Africaansche zon de dienst van smeltoven verrigten. Zoo zal men groote bogen of halfcirkels gieten, die slechts nevens elkander gezet behoeven te worden, om een overdekten weg te vormen, waar geen zonnestralen verbranden, geen stuifzand verblinden, geen tijgers of leeuwen u verslinden zullen.
Ontbreekt nog - licht en water. Gas zal het eerste geven en het tweede schijnt werkelijk reeds geen onoverkomelijk bezwaar meer op te leveren. Het is bekend, dat de Franschen reeds op verschillende punten der groote woestijn met goed gevolg artesische putten hebben gegraven. Men heeft dus maar rails te leggen door deze gecasematteerde allée en zuchtend en blazend zullen de locomotieven snellen over de maagdelijke vlakten. Eenmaal een spoorweg, een slagader der beschaving en verlichting, geopend, waarvan het hoofdstation in het hart van Africa zijn zal, dan zal het overige wel volgen.
De naam van dezen Franschman is mij niet bekend, maar men zegt dat de lesseps zijn hoed voor hem heeft afgenomen.






{==386==} {>>pagina-aanduiding<<}

Russische pracht en Russische zeden.

Het is eene lieve Hollandsche nationaliteit, die het Paleis te Amsterdam, zooals vroeger mode was, voor het achtste wereldwonder verklaart, - en zeker is het dat die weinig sierlijke vierkante klomp in inrigting en détails groote verdiensten heeft, en nog meer had voor dat het door de liefhebberij des Franschen konings eigenlijk is uitgeplunderd. Maar in welke rangorde onder de wonderen zal men dan het Kremlin te Moscou plaatsen, dat misschien niet met zoo groote palenpracht voor de wormen praalt, maar boven den grond toch eene pracht vertoont, zooals nergens in Europa gevonden wordt en ten spottend bewijs daarstaat, dat half-Aziatisch despotisme toch nog meer vermag zelfs dan Nederlandsche vrijheid?
Vlugtig maar karakteristiek is de volgende beschrijving van dit monument van Moscovitische beschaving, dat bayard taylor er van geeft. Deze bezadigde wetenschappelijke tourist, die alle werelddeelen gezien heeft en kent, heeft, na Duitschland en Lapland bezocht en beschreven te hebben, ook Rusland niet ongezien willen achterlaten, alvorens hij naar zijn vaderland, America, terugkeerde. In zijne jongste reisbeschrijving over dat land laat hij zich aldus over het Kremlin hooren, en op zijn oordeel en smaak kan men zich gerust verlaten:
‘De eenvoudigheid van het uitwendige des gebouws doet niet vermoeden dat het van binnen zoo prachtig is. Ik heb alle paleizen van Europa gezien, behalve het Escuriaal, maar ik kan mij niet herinneren, dat een van die allen in zoo hooge mate het prachtige en smaakvolle in zich vereenigt. Ingelegde vloeren van zoo uitstekende ordonnance en zoo kostbaar hout, dat het jammer is er den voet op te zetten; kapitelen, lofwerk en lambrisseringen van goud, wanden met geplooid zijden behangsels, reusachtige candelabres van zilver en malachiet en de zachte weerschijn van veelkleurig marmer vereenigen zich hier, om eene echt keizerlijke residentie te vormen. De groote zaal van den heiligen gregorius, geheel in wit en goud, is letterlijk bedekt met verguld snijwerk; die

{==387==} {>>pagina-aanduiding<<}
van den heiligen alexander newsky is met verkwistende pracht in blaauw en goud gerestaureerd; die van den heiligen wladimir in purper en goud, terwijl in die der heilige elisabeth de wanden niet alleen met goud bekleed en de meubelen van massief zilver zijn, maar zelfs iedere deur in het midden een Maltheser kruis vertoont van de grootste diamanten! En toch wordt het oog niet moede van die ongewone pracht; ook schijnt het volstrekt niet onnatuurlijk, om in die schitterende zalen te wonen.’
Op de onderste verdieping is de eetzaal, met hoogrood fluweel behangen, door gouden adelaren afgezet. Hier onthaalt de Keizer de grooten des rijks op den krooningsdag - de eenige gelegenheid waarbij de zaal gebruikt wordt. - ‘De woonvertrekken zijn met gelijke pracht gestoffeerd, behalve die welke tot bijzonder gebruik des Keizers bestemd zijn; hier zijn de meubelen slechts eenvoudig en doelmatig.’
‘In sommige dezer kamers vonden wij alles 't onderste boven; beambten waren bezig om een inventaris van al het huisraad op te maken, om paal en perk te zetten aan de plunderingen in 't groot, die sedert peter den Groote in het keizerlijke bestuur aan de mode zijn. De oneerlijkheid der Russische beambten is algemeen bekend, en alexander II spant tegenwoordig alle krachten in om ze eindelijk te bestraffen. Ook heeft hij er zelf niet het minst van te lijden gehad; want bij het laatste krooningsfeest b.v. werden er 40,000 lampen ter verlichting van het Kremlin gekocht, en thans - is er geen enkele van te vinden! Duizenden ellen rood laken, bij dezelfde gelegenheid aangekocht, zijn ook spoorloos verdwenen en verbazende sommen werden op rekening gebragt voor dingen, die nooit gekocht werden.’
Wat tal van roebels zullen er aan dat Kremlin besteed zijn, als misschien twee derden in de zakken der Heeren administrateurs zijn afgedwaald! Eindelijk is dan ook de traditionele plunderzucht der Russische beambten, - wier Keizerin eenmaal den arm gebleven staatsdienaar verweet, ‘dat hij met den bek aan den ruif was gezet, waarom had hij dan niet gevreten!’ - zoo hoog geloopen, dat er reactie is gekomen. Enkele al te groote schandalen zijn gestraft, romanciers en dichters trachten de Russische ondeugd met den geesel

{==388==} {>>pagina-aanduiding<<}
der satire te verdrijven, en Keizer alexander zelf stelt zich aan het hoofd der morele beweging.
Maar het Kremlin is niet onder ééne regering gebouwd, en nu te gelijk de beambten eerlijk en bovendien nog de lijfeigenen vrij te maken, dat is te veel voor een mensch, zelfs een Tsar!


Een adreskaartje.

Onze Duitsche naburen profiteren nog al van ons; vooral een blik in onze groote steden, waar zich zooveel Germanen genesteld hebben, zou ons tot de wantrouwende vraag brengen, of het land van Pruissen wel werkelijk zoo vet is, als gijsbrecht van aemstel zaliger gedachtenis meende. Dat die menschen over 't algemeen onze taal zeer gebrekkig kennen, en vooral allerellendigst uitspreken, willen wij hun niet ten kwade duiden. Erger is het dat, wanneer Duitsche fabricanten hunne reizigers in Nederland rondsturen, met Hollandsche adreskaartjes, zij dan dat Hollandsch zoo inrigten, dat een fatsoenlijk mensch het niet zonder afschuw lezen kan. Tot een staaltje moge het volgende adres dienen, dat ons onlangs in handen kwam:
C.F. HÖFINGHOFF




Kückelhausen bij Hagen




Westphalen in Pruisen.




Fabrick van alle zoorten in zeissen, sigte, stroomessen, staal, fillen, aanbelden, schroufstocken, winden, speerhaken, hamers, koekpannen, schouffeln, saagen, borstfedern , kettings, en alle andere zoorten van ijzer en staalwaaren.
Men ziet hoe deze grammaticus er van verzekerd is van in ons land geld te zullen verdienen, daar hij het niet eens de moeite waard rekent, den Hollanders verstaanbaar te maken, waarin het fabricaat bestaat dat hij aan den man wil brengen.







{==389==} {>>pagina-aanduiding<<}

Mengelwerk.

De volksstammen van den Oostenrijkschen keizerstaat.


Door von Czoernig (*).


Medegedeeld door A. Sasse.

In den tegenwoordigen tijd, nu in Italië een oorlog wordt gevoerd waarbij het voor een groot deel eene quaestie van nationaliteit is, kan het niet van belang ontbloot gerekend worden iets te vernemen, al is het ook niet alles nieuw, betreffende de verschillende volksstammen, waarvan de Oostenrijksche Keizer deelen onder zijn scepter vereenigt. Meer dan ooit schijnt het tegenwoordig de tijd om de volkeren te leeren kennen, niet zoo als de diplomatie hunne bestanddeelen soms wonderlijk - we zouden bijna zeggen dolzinnig - bij elkaâr geplakt en vaneen gereten heeft, maar zooals de meer of minder kunstmatige groepen die men met den naam van ‘volk’ bestempelt, zich laten scheiden in verschillende nationaliteiten, met bijzonderen bouw des ligchaams, met bijzondere taal, bijzondere zeden, instellingen, gebruiken, enz. Scherper dan ooit openbaart zich thans in het leven der volkeren die zucht tot vereeniging met het gelijksoortige, tot afscheiding en uitstooting van het ongelijksoortige. Van daar de woeling, die tegenwoordig in het Ionische parlement heerscht, waar zoo luide stemmen opgaan tot vereeniging met het stamverwante Griekenland; waar men zoo gaarne ontslagen wenschte te zijn van het, wel is waar liberale maar vreemde bestuur, dat de Engelschen weder niet willen opgeven omdat de Ionische eilanden een goeden post in de Middellandsche Zee uitmaken. In de Donauvorstendommen vinden we het vraagstuk

{==390==} {>>pagina-aanduiding<<}
der nationaliteiten weder, en ook hier in strijd met de diplomatie, die nog buiten het gevoel van nationaliteit rekent, - maar het dan ook niet vreemd mag vinden dat de dragers dier nationaliteit buiten haar rekenen. Zij had volstrekt niet aan de mogelijkheid gedacht, dat de Romanen de vereeniging van Moldavië en Wallachijë feitelijk konden doen plaats hebben, al was die vereeniging staatsregtelijk ook niet erkend, door de verkiezing van één man tot Hospodar over beide vorstendommen. En welk een man, die couza! als de berigten waar of maar half waar zijn, die men voor eenigen tijd in de dagbladen ten aanzien van hem las. Ik meen mij toenmaals overtuigd te hebben, dat het bedoelde levensberigt niet uit Weenen, althans niet onmiddellijk van daar kwam. Uit Oostenrijk zal men toch wel geene onpartijdige beoordeeling van Vorst couza verwachten. Hoe zou men door water uit eene troebele bron helder op den bodem van een vat kunnen zien? Maar dit is zeker, wat de diplomatie ook beslisse, vroeg of laat zullen de Romanen - zoolang zij ten minste hunne taal weten te bewaren - zich vereenigen, en wanneer de diplomaten daarna zullen moeten erkennen, dat zij vroeger buiten den waard gerekend hadden, moge er zich niet weder een half-Europesche oorlog aan knoopen! Nog op andere plaatsen brandt het vuur der nationaliteit, al wordt het zooveel mogelijk onderdrukt. Daar in het Noorden van Europa streven de drie Scandinavische rijken langzamerhand naar vereeniging, die bij een druk van buiten ongetwijfeld zeer zou bespoedigd worden, en haakt Finland naar hereeniging met Zweden. Meer naar het Zuiden vinden we Sleeswijk en Holstein, met eene voor het grootste gedeelte Duitsche bevolking, die zich hoe langer hoe meer van den Deenschen staat, waarvan zij een aanhangsel zijn, vervreemden en aan den Duitschen Bond aansluiten. Voor Polen geldt hetzelfde, hoe rustig dit zich ook in de laatste jaren gehouden heeft.
En welke krachtige nationale beweging Hongarijë in 1848 ontwikkelde is zeker ook in Oostenrijk nog niet vergeten, hoezeer men daar tegenwoordig ook snoeve - even als von czoernig, zooals weldra blijken zal - op het verstandige bestuur, dat zoovele verschillende nationaliteiten door een gemeenschappelijken band tot ééne groote monarchie zamengevlochten heeft. De jongste gebeurtenissen in Italië zijn eene voortreffelijke

{==391==} {>>pagina-aanduiding<<}
toelichting tot deze, ook door v. czoernig bewonderde zamenvlechting. Hier is het weder de strijd der nationaliteiten, al is het waar dat eene Italiaansche natie zich alleen door middel van de Italiaansche taal uit vele en velerlei dikwijls zeer uiteenloopende bestanddeelen gevormd heeft. Wanneer men zóó verder den blik laat gaan over de tegenwoordige kaart van Europa, en denkt aan de verhouding der Grieken (buiten het tegenwoordige koningrijk Griekenland) tot hunne Turksche overheerschers; aan de verhouding der Bosniërs, Serviërs, Montenegrijnen tegenover de stamverwante Russen aan den eenen en de Turken aan den anderen kant; aan Ierlands houding tegenover Engeland, misschien zelfs aan de verhouding van Oost- en West-Vlaanderen tot het overige België en van dit tot Frankrijk, dan geloof ik dat eene kaart van de landen, naar de verschillende nationaliteiten die de groote meerderheid er in uitmaken, meer kans heeft om ooit verwezenlijkt te worden, dan de bekende kaart: Europa in 1860.
Hooren we nu von czoernig.
‘De Oostenrijksche keizerstaat onderscheidt zich bijzonder door de groote verscheidenheid van toestanden, die men binnen zijn uitgestrekt gebied vindt. Oostenrijk beslaat een groot gedeelte van Midden-Europa en strekt zich daarbuiten tot in het Zuiden en het Noorden van ons werelddeel uit. Van het zuidelijke climaat van Ragusa en den helderen hemel van noordelijk Italië af tot aan de koude Russische vlakte; van het Fichtelgebergte af tot aan de uitloopers van den Balkan, omvat het alle trappen van vruchtbaarheid en bebouwing van den grond; landen waar de nijverheid een grooten trap van ontwikkeling bereikt heeft, zoowel als zulke waar zij bijna geheel ontbreekt; streken die ruimschoots met de middelen tot onderlinge gemeenschap voorzien zijn, en andere die er nog op wachten; middelpunten van wetenschap en kunst, en streken die nog niet door den adem dezer beiden bezield zijn. Alle voornaamste stammen van Europa's bevolking ontmoeten elkander binnen den omtrek des rijks, vormen digt opeengedrongen hoopen of dringen op de meest verschillende wijze door en tusschen elkander, en vormen groepen en eilanden van verschillende volksstammen op eene wijze zooals men nergens behalve in Oostenrijk vindt. Maar het is niet alleen de vermenging van verschillende volksstammen, die aan dit rijk een eigenaardig

{==392==} {>>pagina-aanduiding<<}
kenmerk geeft; dit ligt vooral in de ingewikkelde betrekkingen, waarin die voornaamste stammen tot het geheel staan, zoodat zij door aantal en uitwendige kracht, alsmede door de verschillende trappen van beschaving waarop zij staan, elkander in evenwigt houden (?) en hunne vereeniging - niet de ondergeschiktheid van de eene aan de andere - de grondslagen zijn, waarop het staatsgebouw rust (sic!).
Deze eigenaardige zamenstelling van Oostenrijks bevolking heeft niet alleen op den gang en de ontwikkeling van de geschiedenis des rijks grooten invloed gehad, zij vormt ook den grondslag van hare tegenwoordige inrigting, en komt vooral in aanmerking waar van de natuurlijke krachten des keizerrijks sprake is. Zij verdient daarom naauwkeuriger onderzocht te worden, want alleen door de kennis der bijzonderheden wordt de omvang en het gewigt der feiten, die met het pas besprokene zamenhangen, helder aan het licht gesteld.
De Duitschers bezaten na de groote volksverhuizing slechts een klein gedeelte van hunne tegenwoordige woonplaatsen binnen de hedendaagsche grenzen des rijks; het grootste gedeelte daarvan hebben zij eerst laat weder in bezit genomen, toen zij van de Beijersche grenzen naar het Oosten drongen; in Oostenrijk, maar nog meer in Stiermarken en in Karinthië ontmoetten zij reeds nederzettingen van Slaven. Zij bewonen digt opeengehoopt en naauw ineengesloten de Alpenlanden en de noordelijke grensgebergten, en dringen gedeeltelijk met vaste coloniën, gedeeltelijk met afzonderlijke nederzettingen tusschen de andere volksstammen door in het geheele gebied ten noorden van de Alpen, zich uitstrekkende tot aan de Adriatische Zee, zoodat men bijna in den geheelen omvang van het rijk de Duitsche taal hoort en ze door Duitschers hoort spreken. Maar nog verder reikt de magt en de werking der Duitsche taal, want zij is de taal van het leger. Ten noorden van de Alpen is zij ook de taal der regering, der hoogere standen en in het geheel van het gezellig verkeer onder de beschaafden, in het bijzonder de taal voor de kweeking van wetenschap en kunst, verder de taal van het hooger onderwijs, van handel, nijverheid en alle middelen van verkeer. In Oostenrijk blijkt des Duitschers bijzondere geschiktheid tot colonisatie; zijne gemakkelijkheid om eene vreemde taal te leeren en zich naar vreemde gebruiken

{==393==} {>>pagina-aanduiding<<}
te schikken, maken hem tot een voortreffelijken voorlooper der beschaving. De Duitschers in Oostenrijk behooren voor het grootste gedeelte tot de Hoog-Duitsche stammen en bezitten de eigenschappen daarvan. De vrolijke levensopvatting en de zucht naar vermaken, die hun vroeger eigen waren, maken in den wedstrijd des levens meer en meer plaats voor een ernstig streven naar bezittingen en naar wetenschappelijke ontwikkeling; zij zijn de vlijtigste landbouwers en gaan in dit bedrijf op de verstandigste wijze te werk; zij zijn ijverig in handel en nijverheid en daardoor betrekkelijk welgesteld. Waar zij met andere volksstammen in aanraking komen, daar worden ze beweeglijker, meer op hun qui vive en ondernemender, maar verliezen van hun nationaal karakter. Zóó nemen zij gemakkelijk vreemde zeden en kleeding en ten laatste ook de vreemde taal aan, maar zonder hunne overige eigenaardigheden te verliezen, en de gestadig nieuwe toevoer van stamverwanten maakt dat zij zich kunnen uitbreiden. In aanraking met andere nationaliteiten hebben zij de minste bestendigheid. Het gemakkelijkst vermengen zij zich met de Magyaren, wier adel vele Duitsche familiën en Duitsch bloed in zich opgenomen heeft, wier steden eene bevolking bezitten, die het midden houdt tusschen Magyaren en Duitschers. Zoo ook met den Slaviër. Vooral met de noordelijke stammen vereenigt de Duitscher zich gemakkelijk: Czechen (Bohemers, die tot de Slavische volkenfamilie behooren) en Polen versterken zich door Duitschers, en zoo zijn reeds sedert lang Slowaken tusschen de eens zamenhangende Duitsche colonie in Opper-Hongarijë doorgedrongen en zijn vele Duitschers aldaar geslowakiseerd. Bij de Slowenen komt iets dergelijks voor; in Zuid-Stiermarken zijn streken, waar de Slowenische boeren menigmaal Duitsche namen dragen, - een teeken van hunne afstamming. Met Croaten zijn de Duitschers niet veel in aanraking, met Serben wordt ze niet veel gezocht,
daar de Duitschers in het zuiden van Hongarijë meer naar het Hongaarsche overhellen. Grooter is de scheidsmuur tusschen de Duitschers en de Romanische natiën. In eigenlijk Italië kon het eigenaardig Duitsche nooit wortel vatten; in Zuid-Tyrol dringt het Italiaansche element - misschien wel meer door uitwendige omstandigheden - gedurig verder naar het Noorden door. Zeker is het dat de Duitscher zich gemakkelijker naar het

{==394==} {>>pagina-aanduiding<<}
Italiaansche schikt en dit aanneemt, dan de Italiaan naar het Duitsche. Nog grooter is de afstand tusschen den Duitscher en den Walachijër, die menigmaal met elkander in aanraking komen, maar zich nooit vermengen. Alleen de Neder-Duitsche (niet = Nederlandsche) Saksers in Zevenburgen onderscheiden zich door hunne groote vasthoudendheid aan het oude; daardoor was het hun mogelijk zich in hun afgezonderden staat te houden, hoewel het er verre af is, dat zij zich vermeerderen.
De Italiaansche natie bestond vroeger uit volksstammen van verschillenden oorsprong, die weinig met elkander gemeen hadden. Eerst met de ontwikkeling van de Italiaansche taal ontstond de band, die deze stammen vereenigde en hen gemeenschappelijk der beschaving nader bragt. Deze ontwikkeling was zeer snel, want weldra brak het tijdstip aan, dat de Italianen de dragers der beschaving van Europa werden, dat zij in wetenschap, dichtkunde en beeldende kunsten alle andere volkeren voorgingen. Dit hadden zij aan de schitterende eigenschappen te danken, waarmeê de natuur hen bevoorregtte. Evenwel strijdt het tegen het wezen der menschelijke ontwikkeling, dat één volk al te lang den eersten trap der beschaving zou innemen; andere volkeren beginnen te wedijveren en halen dat, wat tot nog toe voorging in, om weldra zelf weder ingehaald te worden. Ieder volk moge dus in dezen onophoudelijken wedstrijd zorg dragen, dat het niet te ver achter den voorganger aan kome. De bewoners van het Lombardo-Venetiaansche koningrijk bezitten alle voortreffelijke eigenschappen van de hedendaagsche Italianen en wel gedeeltelijk in hoogere mate dan de overige Italianen. Een helder, doordringend verstand maakt het hun gemakkelijk alles zooveel mogelijk te begrijpen; een beweeglijke geest, verbonden met eene bewonderenswaardige vlugheid, brengt hen eer dan anderen tot het doel dat zij najagen. Het erfdeel der oude beschaving, de fijne gezelschapstoon, de buigzaamheid die men tot bij de laagste klassen der maatschappij aantreft, verbonden met eene schoone ligchaamsgestalte, opent hun de gezellige kringen, even als door de bijzondere voorliefde waarmede de schoone kunsten aangekweekt worden, Italië nog altijd de groote kunstschool van alle natiën is. Een onvermoeid streven naar vermeerdering zijner bezittingen, vereenigd

{==395==} {>>pagina-aanduiding<<}
met eene opofferende weldadigheid, blijft den Italiaan in alle hemelstreken bij, en zij openbaart zich in zijn vaderland door noeste vlijt bij het bewerken van den bodem, bij de uitoefening van het beroep. Zoo als bekend is, staat de landbouw in Lombardijë op den hoogsten trap, en daartoe draagt niet alleen de zon en de tamelijke vruchtbaarheid van den grond, maar hoofdzakelijk de Lombardische vlijt het meest bij. Zulke schitterende eigenschappen worden door schaduwzijden, die meestal de gevolgen der oude beschaving zijn, weder verzwakt. Wat de keuze der middelen tot bereiking van zijn doel betreft, wendt hij dikwijls list en sluwheid aan, maar onthoudt hij zich van ruwheid, en waar geene hartstogten in het spel komen, ook van geweld. Het karakter van den Italiaan is zeer individualiserend; als individu levert hij betrekkelijk het hoogste, maar lust om vereenigd te werken ter bereiking van eenig groot doel ontbreekt hem; alleen de historisch ontwikkelde gemeentelijke geest leidt tot schitterende nationale gevolgen. In wetenschap en kunst volgt de Italiaan zijne beroemde voorouders, wier aandenken hij innig vereert; maar in den tegenwoordigen wedstrijd blijft hij achter bij de andere beschaafde volkeren omdat hij - zich zelven bewust van den eersten rang dien zijn volk vroeger innam - zich afzondert en geene kennis neemt of ten minste geen gebruik maakt van de vorderingen, die de naburige volken in vele opzigten gemaakt hebben. Een voornaam bezwaar daarbij is hem zijne geringe neiging om vreemde talen te leeren, met uitzondering van het na verwante Fransch. Den Duitschers is hij niet genegen; hij acht hen, maar bezwaarlijk zal hij hunne taal leeren. Zelf in het bezit zijnde van eene beschaafde taal, meent hij niet noodig te hebben om dit bezwaar te overwinnen. Maar wat genegenheid niet kan te weeg brengen, kan de noodzakelijkheid nog wel bewerken, en de tijd schijnt niet meer verre te zijn, dat eene grootere ineensmelting - in nog ander dan
ligchamelijk opzigt - der beschaafde volkeren de scheidsmuren wegnemen zal, die door gewoonte en vooroordeel opgerigt zijn. In de bewoners van het Lombardo-Venetiaansche koninkrijk spiegelt zich overigens nog steeds het verschil hunner afstamming af. Open en krachtig, zelfs hevig doet zich de uit Gallisch bloed gesproten Milanees en Bresciaan voor, terwijl de Mantuaan de zuidelijke weekheid

{==396==} {>>pagina-aanduiding<<}
zijner Etruscische afstamming niet verloochent en de Venetiaan in taal, zeden en handelwijze de Grieksch-Levantsche buigzaamheid van zijne afstamming openbaart. Als beschaafd volk heeft de Italiaan ten zuiden der Alpen dezelfde taak op zich genomen als de Duitscher in het noorden, en de bevolking aan de oostkust der Adriatische Zee door coloniën, zoowel als door versterking van het oud-Romanische element dat daar voorkwam, in den kring der beschaving getrokken. Met den Duitscher vermengt de Italiaan zich niet gemakkelijk, daar de Duitscher geringer vermogen van tegenstand heeft; met de Slaven heeft echter eerder eene wederkeerige doordringing plaats, zoodat men b.v. in Istrië geïtalianiseerde Slaven en geslaviseerde Italianen aantreft. Met de Magyaren vereenigen de Italianen in vroeger en later tijd nog gemakkelijker dan met de Slaven.
Eigenaardig in zijne soort neemt de Magyaarsche volksstam het midden in tusschen de volkeren van het westen en het oosten. Zij vormt als te midden van volkeren die van Indo-Germaansche afkomst zijn levende, het grootste volken-eiland van Europa, bezit het lage land van Hongarijë en breidt zich van daar naar alle kanten uit. Hoewel over het geheel aaneengesloten wonende, komt het toch overal, behalve in Klein-Jazygië en Koemanië, in aanraking met volkeren van vreemde taal en de meest verschillende ontwikkeling. En ondanks deze veelvuldige vertakking en aanraking is deze afgezonderde volksstam nergens zwakker geworden; veeleer is zij, het vreemde in zich opnemende, sterker geworden en heeft zich tot den rang van een beschaafd volk verheven. Dit heeft het te danken aan de magtige levenskracht welke het bezit en aan den vurigen nationalen trots, die wel geen invloed van buiten afstoot, maar toch zijn volk boven alles stelt. Dit nationaliteitsgevoel, verbonden met eene zekere vasthoudendheid aan oude begrippen, is de meest uitstekende trek van het Hongaarsche karakter. Het heeft zijn grond in een ontvankelijk gemoed en eene vurige verbeelding, die het volk tot grootsche heldhaftige daden aanspoorden, maar ook tot binnenlandsche twisten leidden, die meer dan eens het rijk met vernietiging bedreigden. Hoewel afkeerig van inspanning van den geest, is de Magyaar evenwel een geboren redenaar, die de gemoederen zijner stamgenooten weet te ontvlammen, en veel practisch verstand met

{==397==} {>>pagina-aanduiding<<}
een scherp oordeel vereenigt. Hij verkiest de landhuishoudelijke bezigheid - meest de veeteelt - en het leven onder den blooten hemel boven het gewoel der steden en eene zittende levenswijze, en is de beste ruiter in de beschaafde wereld. Grootmoedig en gastvrij van aard, neemt hij den vreemdeling, die achting koestert voor de Magyaarsche nationaliteit, welwillend op. De adellijke zin des volks maakte den talrijken adel tot een bevoorregten stand, en tegenwoordig nog, na het verlies van de meeste zijner voorregten, is deze de kern van het Magyaarsche volk. Het laatste bezit eene bijzondere groote kracht van tegenstand tegen het indringen der vreemde zeden en gewoonten; het houdt zich onverzwakt door opname van buiten, hoewel het zich niet bijzonder sterk vermeerdert en zich ook niet naar buiten uitbreidt. In aanraking met andere nationaliteiten wint het meestal, doordat het de vreemdelingen - voornamelijk de Duitschers, dan de Serben, eindelijk de Wallachijërs - met zich doet versmelten. Alleen in aanraking met de Slowaken wijkt het; evenwel verandert zijn gebied in het algemeen het allermeest, en de natie vindt ook in zich zelve de voorwaarden van duurzaamheid en onverzwakt bestaan.
De groote volkenfamilie der Slaven beslaat in Oostenrijk de grootste oppervlakte, en is in alle kroonlanden verspreid, met uitzondering van Lombardijë, Tyrol, Salzburg en Opper-Oostenrijk. Deze volkenfamilië is van nature niet zoo zeer met schitterende eigenschappen toegerust, als wel met duurzaam blijvende, die veel voor de toekomst doen hopen. Hare leden staan op verschillende trappen van beschaving, maar bij allen heeft zich de oorspronkelijke kracht bewaard, en de Slaven zijn door hunne bijzondere rekbare volharding, die bij het geluk niet overmoedig, bij het ongeluk niet moedeloos wordt, in gevaarvolle tijden herhaalde malen de steun des rijks en de vaste grondzuilen der orde geworden. Zij wonen meest aaneengesloten, hoewel ze talrijke, hier en daar verdeelde groepen als uitloopers van den hoofdstam bezitten. Men verdeelt ze in twee groote, geographisch van elkander gescheiden afdeelingen - de noordelijke en de zuidelijke Slaven. In deze hoofdafdeelingen zijn weder talrijke verschillen merkbaar, door geographische ligging of door de geschiedenis te weeg gebragt.

{==398==} {>>pagina-aanduiding<<}

De Czechische stam (vooral in Bohemen), die het langst met Duitsche beschaving in aanraking geweest is, heeft deze reeds vroeg opgenomen en zich daardoor tot den rang van een beschaafd volk verheven, welks invloed zich ver over zijne grenzen deed gelden. Deze volksstam bezit een scherp verstand, dat hem bijzonder tot het beoefenen der exacte wetenschappen aandrijft, verder een onmiskenbaar talent voor muzijk, onwrikbare volharding en vlijt in het gekozen beroep en als van ouds voorliefde voor den vlijtig beoefenden landbouw. Hij heeft de meest ontwikkelde van alle Slavische talen en zijne poësie bragt reeds vroeg de schoonste bloemen voort. De nationaliteit van dezen stam, is, hoewel hij van alle kanten aan Duitschen invloed bloot stond, onverzwakt gebleven, wat van den Boheemschen tak nog meer geldt dan van den Moravischen, terwijl de Slowakische tak, die meer buiten den invloed der beschaving gebleven is, en door de mindere vruchtbaarheid zijner woonplaatsen minder begunstigd werd, eene neiging tot vermenigvuldiging vertoont, zooals men ze bij geen anderen stam aantreft.
De Poolsche volksstam in Gallicië deelde in de lotgevallen van het Poolsche rijk, wier inwerking op de eigenschappen van den volksstam onmiskenbaar is. Terwijl de lagere volksklasse aan de weldaden der beschaving minder deel nam dan de verwante stamgenooten in het Westen, werd de individualiteit der hoogere standen sterker uitgedrukt en wel vroeger naar Duitsch, later naar Fransch model. Daardoor ontstond eene bewegelijkheid in de maatschappelijke betrekkingen, zooals zij anders de Slavische stammen vreemd blijft, en die de grond was voor vele schitterende eigenschappen en een frisschen bloei der literatuur, maar ook voor de spoedig daarop volgende inwendige staatsschokken en de menigvuldige verplaatsing van het zwaartepunt der nationale begeerten. De Ruthenische stam, die sedert ondenkbaren tijd in den gedrukten toestand van onderhoorigheid verkeert en ver van het middelpunt der beschaving verwijderd is, verwacht eerst van de toekomst zijne maatschappelijke ontwikkeling. Daarvoor heeft hij ook de kracht van een gezonden natuurstaat en het daarop steunende vermogen tot ontwikkeling onverzwakt bewaard.
Van de zuidelijke Slaven bewoont de Slovenische stam het angst zijne tegenwoordige woonplaatsen. De langdurige staat

{==399==} {>>pagina-aanduiding<<}
van afzondering, waarin deze verkeerd heeft, is de oorzaak dat hij tot op den laatsten tijd - die meer leven en voortgang van de nationale beschaving meêgebragt heeft - in zijnen vroegeren toestand gebleven is. Deze stam bezit minder vermogen tot tegenstand dan de overige Slavische stammen, en heeft in het Noorden aan de Duitschers grond verloren, maar nog meer in het Oosten aan de Croaten. De geheele tegenwoordige provincie Croatië was vroeger door Slovenen bewoond die daar allengs gecroatiseerd zijn, en het mengelvolk van de Sloveno-Croaten gevormd hebben, die overigens ethnographisch nog meer Slovenen dan Croaten zijn. Tegenwoordig oefent de Duitsche beschaving een weldadigen invloed op de Slovenen uit. Hunne schrijvers doen hun de vruchten dier literatuur in hunne eigene taal smaken en dragen daardoor tot hunne beschaving bij.
Een merkwaardig verschijnsel vormen de Croaten (eigenlijk Corwaten) en Serben, twee volksstammen die hoewel innig verwant met elkander en dezelfde taal sprekende - alleen met geringe dialectverschillen - evenwel, sedert zij in de geschiedenis voor het eerst optraden, afgescheiden van elkander, hoewel naast elkander, den grooten togt van de Carpathen of naar de kusten van de Adriatische Zee ten uitvoer bragten. Hoe groot ook de verwantschap dezer beide stammen zij, onderscheiden zij zich toch door meer dan door den naam alleen. De Croatische stam ontwikkelt eene groote kracht en volharding; eerst in den laatsten tijd heeft hij begonnen de beschaving aan te nemen, hoewel enkele mannen uit dit volk hunne tijdgenooten ver vooruitloopende, reeds lang te voren in de literatuur schitterden. De Serbische stam, zeer bewegelijk, met scherp verstand en een bijzonder talent tot natuurpoësie, kan de beide uitersten van ontwikkeling in zijnen boezem aanwijzen - naast het verval tot den natuurstaat, bij de Morlaken van Istrië en Dalmatië, het rijke leven in staat en literatuur van den voormaligen staat van Ragusa, waar de gelukkige vereeniging van Slavische volharding en Italiaansche buigzaamheid te midden der barbaarschheid een toestand van beschaving deed ontstaan, welke nog heden ten dage in de geschiedenis dier volkeren schittert.
In aanraking met andere volkeren ontwikkelen de Slavische volksstammen het vermogen van wederstand, dat zij bezitten. De Czechen in Boheme, die bijna geheel door eene Duitsche

{==400==} {>>pagina-aanduiding<<}
bevolking omgeven waren, hebben sedert eeuwen hunne grenzen bijna onveranderd bewaard, en wat zij hier en daar verloren werd ruimschoots opgewogen door de talenten van naam en de krachtige karakters, die, uit de Czechische stam gesproten, de Duitschers in Boheme versterkten. Moravië ondervindt, ten gevolge van zijne aardrijkskundige ligging en de belangen van zijne productie, van Oostenrijk en Silezië uit den Duitschen invloed. De Slowaken daarentegen dringen gestadig verder naar het zuiden en nemen allengs de afzonderlijke binnen hun gebied gelegene zoowel als de aangrenzende woonplaatsen der Duitschers, Magyaren, Polen en Ruthenen in. De Polen blijven in hunne westelijke grenzen tegenover de Duitschers en Czechen op ééne hoogte, maar zijn als beschaafd volk reeds vroeger, even als de Duitschers, naar het Oosten doorgedrongen en hebben het Rutheensche gebied met eene reeks van nederzettingen bedekt, wier uiterste punt van het grootste gewigt, de hoofdstad des lands Lemberg is. De Ruthenen moesten naar de Poolsch-Slavische grenzen terugtrekken, maar bewaren tegenover de Walachijërs hunne woonplaatsen in het noord-oosten van Hongarijë en in de Bukowina. Dat de Slovenen naar de Duitsche grenzen toe hunnen zamenhang allengs verliezen, en in het oosten een aanzienlijk gedeelte van hun gebied aan de Croaten afstaan moesten, is reeds vermeld; men kan er nog bijvoegen, dat zij in het Venetiaansche Friaul allengs verliezen in grond en zamenhang hunner woonplaatsen, terwijl zij daarentegen in Krain hunne volle kracht bewaard hebben. De Corwaten ontwikkelden een onoverwinlijken tegenstand tegen het Magyaarsche element, toen dit het overwigt had, en thans dringen zij de afgezonderde Magyaarsche woonplaatsen in hun gebied meer en meer terug. Dat zij tegenover de Slovenen in grondgebied toegenomen zijn, is boven reeds opgemerkt. De
onbetwistbare invloed der Italianen, daar waar zij met de Corwaten in aanraking komen, openbaart zich meer in hun verhoogden en uitgebreider invloed als beschaafder volk, dan in het verdringen van de Corwatische nationaliteit, dat alleen aan de Istrische kust hier en daar te bemerken is. De Serben komen, behalve in Istrië en Dalmatië, alleen in zuidelijk Hongarijë met andere natiën in aanraking; deze heeft echter nog niet lang genoeg geduurd, om thans reeds merkbare gevolgen

{==401==} {>>pagina-aanduiding<<}
te kunnen vertoonen; aan de zeekust echter zijn de Serben voor den Italiaanschen invloed toegankelijker in het verstandelijk dan in ligchamelijk opzigt.
De Oost-Romanen of Walachen benevens het geringe aantal Moldaviërs in de Bukowina wonen aaneengesloten in het verre Zuid-oosten des rijks. Zoowel in taal, als in bewegelijkheid van geest zijn zij zeer verwant met de West-Romanen, hoewel zij door het groote verschil in beschaving daarvan gescheiden zijn. Hunne woonplaats aan het uiterste oosteinde van de Europesche volkeren - das zeer ongunstig voor de ontwikkeling - hunne weinige aanraking met beschaafde volkeren en het gemis van staatkundige vrijheid, dat sedert eeuwen op hen gedrukt heeft, kon niet dan ongunstig werken op de ontwikkeling van hun geest en karakter. Maar de buitengewone natuurlijke aanleg dien zij bezitten en de snelle vorderingen in verstandelijke ontwikkeling, welke enkelen van dezen stam onder den invloed van gunstige omstandigheden maken, bewijzen hoe vatbaar voor de beschaving zij zijn, wanneer deze hun langzamerhand en onder gelijktijdige verbetering van hunnen maatschappelijken toestand medegedeeld wordt. Snelle sprongen tot verfijning en polijsting van het uitwendige werken alleen ontzenuwend op het karakter van een enkele, terwijl de massa van het volk er niet door aangedaan wordt. Dat is ook hier gebleken, waar de omstandigheden zoo iets medebragten, en er blijkt weder uit, dat de opvoeding van een volk gestadig en zonder sprongen moet plaats hebben, zal zij duurzame gevolgen hebben. De Walachijër is nationaal en bijna altijd ook kerksch; hij sluit zich van de omgevende natiën af, komt zelden in nadere aanraking of vermengt zich ten minste niet met hen. Zij vermeerderen zich sterk en benemen daardoor aan hunne naburen de middelen om zich uit te breiden.
Nog een volksstam verdient vermelding, die door het geheele rijk verspreid is: de Joden. Zij wonen bijna in alle kroonlanden, het minst talrijk in de Alpenlanden, het meest in de landen der noordelijke Slaven en in Hongarijë. Meestal nemen zij de taal van den heerschenden volksstam aan, hoewel zij ten noorden der Alpen meestal Duitsch spreken. Na eeuwenlange onderdrukking is deze natie nog niet lang genoeg in het bezit der vrijheid geweest, om zich vooral in de oostelijke landen alle weldadige gevolgen van

{==402==} {>>pagina-aanduiding<<}
deze vrijheid eigen te maken. Daardoor staat deze volksstam op zoo verschillende trappen van beschaving, wat men buiten Oostenrijk insgelijks vindt. Welke groote beteekenis de Joden hebben voor de bevordering van handel en nijverheid is bekend; niet zoo bekend is het misschien, dat de Joden voorheen in de oostelijke landen dikwijls de eenige dragers van Duitsche beschaving waren, en dat vooral het bestuur over Gallicië vaak zeer moeijelijk geworden zou zijn, wanneer niet tusschen de Duitsche regering aan den éénen kant en den Poolschen landheer alsmede den Ruthenischen boer aan den anderen kant, de Jood met zijne kennis van alle talen des lands, de bemiddelaar en tolk geweest was.
Bij deze vlugtige karakterschildering is van ééne eigenschap niet gesproken, die, waar zij aanwezig is, op den voorgrond pleegt te staan. We bedoelen de weerbaarheid des volks, den krijgshaftigen zin, die in tijden van gevaar onverschrokken den strijd te gemoet gaat, en de zekerste waarborg is voor het behoud van staat en volk in onverzwakten toestand. Deze weerbaarheid vormt dan ook geen uitsluitend kenmerk van eenige nationaliteit in Oostenrijk, maar strekt aan alle volkeren van den staat, die in het leger zich tot één groot en ondeelbaar geheel vereenigen, tot roem. Vindt men in deze vereeniging desniettemin verschillen, dan bewijst dit alleen dat juist in de tegenwoordige zamenstelling van het leger zijne kracht ligt. Terwijl de Hongaarsche huzaar een onovertreffelijk voorbeeld is van wat ligte ruiterij zijn moet, en de in de dienst op de grenzen beproefde Corwaten en Serben voor de dienst op de voorposten, voor den kleinen oorlog als geschapen zijn, vormen de Duitschers en de andere Slaven - behalve de reeds genoemde - den onwrikbaren kern des legers, die kalm en bedaard in den slag de beslissing geven en zich niet door ongevallen laten ter neder slaan. De Bohemers zijn bij de zware cavalerie, bij de artillerie en de overige bijzondere corps talrijk vertegenwoordigd; de Italianen munten door hunne gemakkelijke dresseerbaarheid, en door hunne vlugheid, vooral in de cavalleriedienst uit; de Corwaten en Dalmatiërs daarentegen zijn de stoutste en vlugste matrozen. Maar alle natiën, Duitschers, Magyaren, Slaven, Italianen en Walachijërs nemen in het groote leger van Oostenrijk hunne plaats met eere in; alle werken met vereenigde krachten voor de

{==403==} {>>pagina-aanduiding<<}
monarchie, voor de eer en onafhankelijkheid van hun vaderland - ieder op zijne eigen nationale wijze - om in den roem des gebieders, in de welvaart van het eenige groote Oostenrijk, het doelwit van hun vereenigd streven te vinden.’
Deze laatste beschouwing blijve voor rekening van den Duitschen schrijver.





Het meisje van Treppi.


novelle van Paul Heyse (*).

Hoog in de Appennijnen tusschen Toscane en het noordelijk gedeelte van den Kerkelijken Staat ligt een eenzaam herdersdorp, Treppi genaamd. De wegen, die daarhenen leiden, zijn voor wagens ontoegankelijk. De postweg gaat veel verder zuidelijk met een grooten omweg bij Vetturine over het gebergte. Langs Treppi komen slechts boeren, die met de herders handelen moeten, zelden een schilder of een voetwandelaar en des nachts de smokkelaars met hunne lastdieren, die het eenzame dorp, waar zij eene korte rust nemen, langs nog veel ruwer paden weten te vinden dan anderen.
Het was tegen het midden van October, een tijd dat de nachten op deze hoogte nog bijzonder helder zijn. Dezen dag echter was na de groote zonnehitte een fijne nevel uit de dalen omhoog gestegen, die zich langzaam uitbreidde over de schoon gevormde naakte rotsen van het hoogland. Het was zoo wat 10 ure des avonds. In de verspreide lage hutten die over dag slechts door de oudste vrouwen en jongste kinderen bewaakt worden, flikkerden nog slechts enkele zwakke lichten. Om den haard, waarboven de groote ketels bengelden, lagen de herders met hunne familiën en sliepen; ook de honden hadden zich in de asch neêrgevleid; slechts eene slapelooze grootmoeder zat nog op een hoop huiden en draaide werktuigelijk het spinnewiel om, onder het prevelen van gebeden of het wiegen van een onrustig slapend kind. De nachtlucht trok vochtig en guur door de handbreede spleten in den wand, en de rook van den langzaam uitgaanden haard viel zwaar naar beneden en vloog langs het dak der hut heen, zonder dat het echter de oude scheen te hinderen. Eindelijk sliep ook zij bijna met open oogen in.

{==404==} {>>pagina-aanduiding<<}

Slechts in één huis was nog beweging. Ook dit had maar ééne verdieping, maar de steenen waren beter gevoegd, de deur wat breeder en hooger, en rondom het groote vierkant van het gebouw zelf waren verschillende schuren, kamers, stallen en eindelijk een bak-oven aangebouwd. Voor de deur stond een troep beladen paarden, voor welke een knecht juist de leêggevreten kribben wegnam, terwijl zes of zeven gewapende mannen uit het huis traden in de nevelachtige buitenlucht en haastig hunne paarden gereed maakten. Een oude hond naast de deur bewoog slechts langzaam zijn staart, terwijl zij wegreden. Toen stond hij traag op en ging langzaam de hut binnen, waar het vuur nog helder brandde. Aan den haard stond zijne jeugdige meesteres naar het vuur gekeerd zonder eenige beweging van de statige gestalte, met de armen langs het lijf nederhangende. Toen de hond met zijn snuit zacht hare hand aanraakte, keerde zij zich als uit diep nadenken gewekt om. ‘Fuoco, arm dier! ga slapen, gij zijt ziek!’ De hond gromde en kwispelde dankbaar met zijn staart en kroop daarop op eene oude schapenvacht naast den haard, waar hij hoestend en grommend liggen ging.
Ondertusschen waren eenige knechts binnengekomen en hadden zich om de groote tafel gezet, die zoo pas door de smokkelaars verlaten was. Eene oude dienstmeid vulde den schotel op nieuw uit den ketel met polenta, en ging insgelijks met haar lepel gewapend naast hen zitten. Terwijl zij aten werd geen woord gesproken. De vlam knetterde, de slapende hond steunde dof en schor; het ernstige meisje zat op de steenen plaat naast den haard, maar liet het schoteltje met polenta, dat voor haar afzonderlijk werd neêrgezet, onaangeroerd, en keek in het vertrek als gedachtenloos rond. De nevel stond voor de deur als ware het een witte muur; maar te gelijk kwam de maan juist achter den rand van het gebergte op.
Daar hoorde men hoefgetrappel en voetstappen op straat. - ‘Pietro!’ riep de jonge meesteres op bedaard herinnerenden toon en een lange jongen stond oogenblikkelijk van tafel op en verdween in de mist. De schreden kwamen nader en nader en eindelijk hield een paard voor de deur stil. Spoedig daarop verschenen drie mannen in de deur en traden met een korten groet binnen. Pietro naderde het meisje, dat gedachtenloos in de vlam staarde. ‘Het zijn er twee van Porretta,’

{==405==} {>>pagina-aanduiding<<}
zeide hij; ‘zij hebben geene waren bij zich, maar geleiden een signore over de bergen, die zijne papieren niet in orde heeft.’
‘Nina!’ - riep het meisje - en de oude vrouw kwam bij haar.
‘Ja, het is niet alleen dat zij eten willen, padrona!’ ging de knecht voort - Mijnheer zoekt een nachtverblijf; hij wil voor morgen niet verder reizen.’
‘Maak hem stroo teregt in de kamer.’ Pietro knikte en ging weder aan tafel.
De drie namen plaats zonder dat echter de knechts hen eene bijzondere aandacht waardig keurden. Het waren twee contrabbandieri, goed gewapend en met de hoeden diep over het voorhoofd gedrukt. Zij knikten de anderen toe als goede bekenden, en, nadat zij voor hun heer eene goede plaats hadden ingeruimd, maakten zij het kruis en gingen eten.
De signore die met hen gekomen was, at niet. Hij nam den hoed van het hooge voorhoofd, streek met de hand door het haar en liet zijne oogen door het vertrek ronddwalen. Hij las aan de wanden de met houtskool geteekende vrome spreuken, bezag in een hoek het madonnabeeld met het lampje, daarnaast de hoenders die op stok sliepen, voorts wat er zich in de kamer bevond. Doch eindelijk scheen het meisje aan den haard zijn onrustigen blik te boeijen. Het donkere profiel teekende zich juist en schoon tegen den flikkerenden gloed van het vuur; haar overvloedig zwart haar lag haar tot diep in den nek; de handen had zij in elkander gevouwen op de eene knie gelegd, terwijl de andere voet op den steenen vloer rustte. Hoe oud zij zijn kon, kon hij niet raden; aan haar doen echter zag hij, dat zij de meesteres van het huis was.
‘Hebt gij wijn in huis, padrona!’ vroeg hij eindelijk. Naauwelijks had hij dit gezegd, of het meisje sprong als van den bliksem getroffen op en stond regt overeind naast den haard, met beide armen zich ondersteunende. Te gelijker tijd vloog de hond uit den slaap op en een wild brommen liet zich uit zijne kugchende borst hooren. De vreemdeling zag dus plotseling vier fonkelende oogen op zich gerigt.
‘Mag men hier niet vragen of er wijn in huis is, padrona!’ zeide hij. Doch het laatste woord was nog niet van zijne lippen of de hond sprong in onverklaarbare woede huilend op hem los, trok hem den mantel van de schouders en werd alleen

{==406==} {>>pagina-aanduiding<<}
door het gebiedende bevel zijner meesteres teruggehouden van een vernieuwden aanval.
‘Terug, fuoco! terug! koest, koest!’ De hond bleef midden in de kamer staan, met den staart hevig heen en weêr slingerende, terwijl hij den vreemdeling onafgewend in 't oog hield. - ‘Sluit hem in den stal, pietro!’ zeide het meisje half luid; zij stond nog altijd als versteend aan den haard en herhaalde haar bevel, daar pietro talmde. Want sedert jaren was des nachts de plaats van het oude dier naast den haard geweest. De knechten fluisterden onder elkander, de hond volgde met tegenzin, en zijn huilen en brommen liet zich van buiten op onaangename wijze hooren, totdat hij van vermoeidheid scheen op te houden.
Ondertusschen had de dienstmeid op een wenk der meesteres wijn gebragt. De vreemdeling dronk, reikte den beker aan zijne begeleiders toe en dacht in stilte na over het wonderlijke oproer, dat hij veroorzaakt had. De eene knecht na den andere legde zijn lepel neêr en ging met een ‘goeden nacht, padrona!’ heen. Eindelijk was het drietal met de padrona en de oude dienstmeid alleen.
‘De zon gaat om vier uur op!’ - zeide een van de smokkelaars halfluid tegen den vreemdeling. ‘Eccelenza behoeft niet vroeger op reis te gaan om nog tijdig in Pistoja te wezen. Ook mag het paard wel zes uur rust hebben.’ - ‘Dat is goed, vrienden! gaat nu slapen.’ - ‘Wij zullen u wel roepen, Eccelenza!’ - ‘Daar reken ik vast op,’ antwoordde de vreemdeling, ‘ofschoon de heilige Madonna weet, dat ik niet dikwijls zes uur aan een stuk slaap. Goeden nacht, carlone; goeden nacht, giuseppe!’
Eerbiedig den hoed afnemende stonden zij op. De eene ging naar den haard en zeide: ‘Ik heb eene boodschap aan u, padrona! van costanzo uit Bologna, en of het hier was dat hij verleden zaturdag zijn mes heeft laten liggen.’ - ‘Neen!’ zeide zij kort en ongeduldig. - ‘Ik zeide hem ook wel, dat gij het dan wel gestuurd zoudt hebben. En dan...’ - ‘Nina!’ viel zij hem in de rede - ‘wijs hun den weg naar de kamer als zij dien vergeten hebben.’ De dienstmaagd stond op.
‘Ik wilde nog maar zeggen, padrona!’ - ging de man in alle bedaardheid en zijne oogen knippende voort - ‘dat deze mijnheer t'huis niet op het geld zag; als gij hem dus eens

{==407==} {>>pagina-aanduiding<<}
een beter bed bereiddet dan voor een van ons... Dat wilde ik u maar zeggen, padrona! En nu geve u de heilige maagd een goeden nacht, signora fenice!’ Daarop keerde hij zich naar zijn kameraad, boog even als hij voor het Madonnabeeld in den hoek, maakte een kruis en beiden verlieten met de dienstmaagd het vertrek. ‘Goeden nacht, nina!’ zeide het meisje. De oude keerde zich op den drempel nog even met een vragend gebaar om, doch trok toen spoedig en gedwee de deur achter zich digt.
Naauwelijks waren zij alleen of fenice greep eene keukenlamp die naast den haard hing en stak die haastig op. Het haardvuur ging meer en meer uit en het vlammetje van de lamp verlichtte nog maar eene kleine ruimte van het vertrek. Het scheen alsof de duisternis den vreemdeling slaperig gemaakt had, want hij zat aan de tafel met het hoofd op de armen geleund en den mantel digt om zich heen getrokken, als dacht hij zóó den nacht door te brengen. Op eens hoorde hij zich bij zijn naam roepen en zag op. De lamp brandde voor hem op tafel en tegenover hem stond de jonge padrona, die hem met kracht en vastheid aanzag. ‘Filippo!’ zeide zij - ‘kent ge mij niet meer?’
Hij wierp een vorschenden blik op het schoone gelaat, dat door het schijnsel der lamp en nog meer door de angstige spanning, welk antwoord zij krijgen zou, scheen te gloeijen. Dat gezigt was het weder te binnen brengen wel waard. De lange oogharen langzaam op en neêr gaande verzachtten de strenge uitdrukking van het voorhoofd en den smal gevormden neus; haar mond bloeide met jeugdige frischheid, maar had, wanneer zij zweeg, een trek van vastheid, droefheid en wildheid, waarmede de uitdrukking der zwarte oogen wel overeenkwam. Eerst nu, zooals zij daar bij de tafel stond, kwam ook de bevalligheid van hare gestalte uit, vooral de schoonheid van nek en hals. En toch sprak filippo na eenig nadenken:
‘Ik ken u inderdaad niet, padrona!’
‘Het is niet mogelijk,’ sprak zij op een zonderling diepen toon van verzekerdheid. ‘Gij hebt immers zeven jaren tijd gehad om mij te onthouden. Dat is lang; in dien tijd kan iemands beeldtenis zich genoeg in het geheugen vasthechten.’
Deze vreemde woorden schenen hem nu eerst geheel uit zijne eigene gedachten los te maken. ‘Ja, meisje!’ - zeide

{==408==} {>>pagina-aanduiding<<}
hij - ‘wie zeven jaar lang niets anders wou doen dan over een schoon meisjeshoofd na te denken, die zou het eindelijk ook wel van buiten kennen.’
‘Ja’ - sprak zij nadenkend - ‘zoo is het. Toen spraakt gij ook zoo, dat gij aan niets anders denken zoudt.’
‘Voor zeven jaren? Toen was ik nog een loszinnige jongen. En gij hebt dat in ernst geloofd?’
Zij knikte driemaal zeer ernstig. ‘Waarom zou ik niet? Ik heb het immers aan mij zelve ondervonden, dat gij gelijk hadt.’
‘Kind!’ zeide hij met eene goedige uitdrukking, die bij zijne vaste trekken zeer goed stond, ‘dat spijt mij! Voor zeven jaren dacht ik nog dat alle vrouwen wel wisten, dat teedere woordjes niet veel meer waard zijn dan speelfiesjes, die men wel op zijn tijd tegen geld inwisselt, maar alleen als het vooruit afgesproken is. Wat dacht ik al niet voor zeven jaren van de vrouwen! Nu, om de waarheid te zeggen, denk ik er zelden aan. Mijn lieve kind! men heeft wel aan gewigtiger zaken te denken.’
Zij zweeg alsof zij van dat alles niets verstond en rustig afwachten wilde, tot hij wat zeggen zou dat haar werkelijk aanging.
‘Ja, nu begint het zoo wat in mij te schemeren,’ sprak hij na eenig nadenken, ‘dat ik nog eens hier in het gebergte geweest ben. Ik zou misschien het dorp en het huis ook wel herkend hebben zonder dien nevel. Ja, ja, het was ook voor zeven jaren, toen de doctor mij naar het gebergte zond en ik als een gek de steilste paden op en af stormde.’
‘Ik wist het wel’ - zeide zij, en een glans van vreugde kwam op haar gelaat; ‘ik wist het wel, gij kondt het niet vergeten hebben. Immers de hond fuoco heeft ook zijn ouden haat tegen u niet vergeten, noch ik - mijne oude liefde.’
Dit zeide zij met zoo groote vastheid en bedaardheid, dat hij steeds meer verwonderd naar haar opzag. ‘Nu herinner ik mij ook wel een meisje’ - zeide hij - ‘dat ik eens in de bergen aantrof en dat mij naar hare ouders bragt. Ik had anders den nacht tusschen de klippen moeten doorbrengen. Ik weet ook wel, dat zij mij toen beviel.’
‘Ja’ - viel zij in - ‘bijzonder.’

{==409==} {>>pagina-aanduiding<<}

‘Maar ik beviel haar niet. Ik had een lang gesprek met haar, waarbij zij niet veel meer dan tien woorden voor mij over had. Toen ik haar eindelijk het slaperige knorrige mondje met een kus dacht te wekken - ik zie het nog, hoe zij op zijde sprong en met iedere hand een steen greep, zoodat ik naauwelijks zonder gesteenigd te zijn ontkwam. Als gij dat meisje zijt, hoe kunt gij dan van uwe oude liefde spreken?’
‘Ik was vijftien jaren, filippo! Ik was altijd zoo fier geweest en eenzelvig, en wist mij niet uit te drukken. En dan was ik bang voor mijne ouders; die leefden toen nog, zooals gij weet. Mijn vader had vele herders en schapen en hier de herberg. Sedert is er niet veel veranderd; alleen, dat hij hier niet meer den baas speelt - zijne ziel zij in het paradijs. En voor moeder schaamde ik mij allermeest. Weet ge nog - gij zaat juist daar op dezelfde plek en preest den wijn, dien wij uit Pistoja hadden. Meer hoorde ik niet. Moeder zag mij scherp aan en ik ging naar buiten, doch bleef achter het venster staan om u nog te kunnen zien. Ge waart jonger, natuurlijk, maar niet schooner. Ge hebt nu nog dezelfde oogen, waarmede ge toen ieder kondt innemen dien ge wildet, en dezelfde zware stem, die den hond zoo jaloersch maakte - het arme dier! Tot nog toe had ik alleen van hem gehouden; hij merkte wel, dat ik nu meer van u hield; hij merkte het beter dan gij zelf.’
‘Juist,’ zeide hij - ‘hij was in dien nacht als razend. Een vreemde nacht! Ge hadt mij toch ook geheel ingenomen, fenice! Ik weet dat ik geen rust had, toen gij volstrekt niet weêr in huis woudt komen en ik opstond om u te zoeken. Uw witten doek zag ik nog en toen niets meer, want ge vloogt in de kamer naast den stal.’
‘Dat was mijne slaapkamer, filippo! Daar mogt ge toch niet binnen.’
‘Maar ik wilde er in. Ik weet nog hoe lang ik stond en klopte en bedelde, snoodaard die ik was, en meende dat mij het hoofd barsten zou als ik u niet nog eens zag.’
‘Het hoofd? Neen, het hart zeidet gij toen. Ik weet al uwe woorden nog wel - alle!’
‘En toch wildet gij er niets van weten.’
‘Ik was te moede alsof ik ging sterven. Ik stond in den uitersten hoek en dacht: als ik maar moed kon vatten om

{==410==} {>>pagina-aanduiding<<}
naar de deur te sluipen en den mond aan de spleet te houden, waardoor gij spraakt, zoodat ik uw adem voelen zou.’
‘Dwaze verliefde jeugd! Ware uwe moeder niet gekomen, dan stond ik misschien nog daar, als gij niet intusschen opengedaan hadt. Ik schaam mij bijna nu nog, zoo ergerlijk en knorrig als ik wegging en den ganschen nacht een langen droom van u had.’
‘Ik bleef in het donker zitten en waken,’ zeide zij; ‘tegen den morgen viel ik in slaap, en toen ik opstond en de zon zag - waar waart gij toen? Niemand zeide het mij, en vragen konde ik niet. Ik had zulk een tegenzin om een menschelijk gezigt te zien, alsof zij u vermoord hadden, opdat ik u niet meer zien zou. Ik liep weg zooals ik was, de bergen op en af, dan u roepende, dan u verwenschende, want om u kon ik nu geen mensch meer liefhebben. Twee dagen bleef ik uit. Mijn vader sloeg mij toen ik weêr kwam, en mijne moeder sprak niet tegen mij. Zij wisten wel waarom ik weggeloopen was. Slechts de hond was bij mij geweest, de arme fuoco, maar wanneer ik in de eenzaamheid uw naam riep, dan huilde hij.’
Hierop kwam er eene stilte, waarbij de blikken dezer twee menschen op elkander rustten. Toen zeide filippo: ‘Hoe lang zijn uwe ouders nu dood?’
‘Drie jaren. Zij stierven in dezelfde week. Hunne zielen mogen in het paradijs zijn! Toen ben ik naar Florence gegaan.’
‘Naar Florence?’
‘Ja, gij zeidet immers dat gij uit Florence waart. Eenige van de contrabbandieri verwezen mij naar de vrouw van den caffetiere daarbuiten bij San Miniato. Eene maand heb ik daar gewoond en alle dagen naar de stad gestuurd om naar u te vragen; des avonds ging ik er zelf henen en zocht u. Eindelijk hoorden we dat ge reeds lang weggegaan waart en niemand wilde eigenlijk weten waarheen.’
Filippo stond op en ging met haastige schreden het vertrek op en neêr. Fenice keerde zich naar hem toe, haar blik volgde hem, doch zij verried geen spoor van eene dergelijke onrust als waardoor hij gejaagd werd. Hij ging eindelijk naar haar toe, zag haar eene poos aan en zeide toen: ‘En waarom bekent gij mij dat alles, la poveretta?’

{==411==} {>>pagina-aanduiding<<}

‘Ik heb zeven jaren tijd gehad om daartoe moed te verzamelen. Ach, wanneer ik het u toen bekend had, het had mij niet zoo ongelukkig gemaakt, dit laffe hart. Maar ik wist dat gij weêr komen moest, filippo; alleen dat het zoo lang duren zou had ik niet gedacht, dat doet mij leed. - Ik ben eigenlijk een kind. Wat bekommer ik mij over hetgeen nu voorbij is? Filippo! nu zijt ge weêr hier, en ik ben bij u en ben de uwe, voor eeuwig, eeuwig!’
‘Mijn lieve kind!’ sprak hij zacht; maar hetgeen hem verder op de tong lag, verzweeg hij. Zij bespeurde het echter niet, dat hij zoo nadenkend en zwijgend voor haar stond en over haar heen naar den muur zag. Zij sprak bedaard voort; het scheen alsof zij hare woorden reeds lang gereed had, en zich zelve duizend malen had voorgesteld: hij zal komen en dat en dat zult gij hem zeggen.
‘Ik heb reeds vele aanzoeken ten huwelijk gehad, hier en ook toen ik te Florence was; maar ik verlangde niemand dan u. Als er mij een smeekte en mij lieve woorden toesprak, dan kwam mij dadelijk uwe stem voor den geest, die liefelijker was dan alle woorden op aarde. Sedert verscheiden jaren laten zij mij met rust, hoewel ik nog niet oud ben en zoo schoon als ooit. Het is als wisten zij allen, dat gij nu spoedig zoudt komen.’ - Een oogenblik later sprak zij weder:
‘Waar wilt ge nu dat wij heengaan? Wilt ge hier in de bergen blijven? Neen, dat deugt voor u niet. Sedert ik te Florence geweest ben, weet ik hoe treurig het hier is. Wij zullen het huis en het vee verkoopen, dan ben ik rijk. Ik heb genoeg van het wilde leventje met de menschen hier. - In Florence moesten zij mij alles leeren, wat eene steedsche vrouw weten moet; maar zij verwonderden zich, dat ik zoo spoedig alles begreep. Maar het duurde niet lang, en al mijne droomen zeiden mij, dat het hier zijn zou, dat gij mij zoudt komen opzoeken. - Ik heb ook eene waarzegster geraadpleegd, en dat is alles uitgekomen.’
‘En als ik nu eens eene vrouw had?’
Zij zag hem met groote oogen aan. ‘Gij wilt mij op de proef stellen, filippo! gij hebt er geene. Dat heb ik ook van de Strega (waarzegster) gehoord; maar waar gij woont, dat wist zij niet.’

{==412==} {>>pagina-aanduiding<<}

‘Zij heeft gelijk gehad, fenice! eene vrouw heb ik niet. Maar hoe weet zij of gij, dat ik er ooit eene hebben wil?’
‘Hoe zoudt ge mij niet willen hebben?’ zeide zij in haar niet te schokken vertrouwen.
‘Kom naast mij zitten, fenice! ik heb u veel te zeggen. Geef mij uwe hand; beloof mij, dat ge mij met verstand ten einde toe zult aanhooren, arme vriendin!’ - Maar toen zij zich niet verroerde ging hij voort met een kloppend hart, terwijl hij voor haar stond en een treurigen blik op haar wierp; en al dien tijd zat zij, als in doodelijk angstig voorgevoel, met de oogen nu eens gesloten, dan eens over den vloer dwalende.
‘Reeds voor jaren,’ zeide hij, ‘heb ik uit Florence moeten vlugten. Gij weet, het was in den tijd dier politieke beroerten, die zoo lang hebben gedobberd en gewoeld. Ik ben advocaat en heb vele kennissen. Bovendien was ik onafhankelijk, sprak mijne meening uit waar het te pas kwam, en maakte mij bij velen gehaat, ofschoon ik nooit iets met hunne knoeijerijen te doen had. Ten laatste moest ik het land ruimen, wanneer ik mij niet aan eindelooze verhooren en gevangenschap wilde blootstellen, zonder dat het ergens nut toe was. Ik begaf mij naar Bologna en heb daar stil geleefd, mijne practijk waargenomen en weinig menschen gezien, allerminst vrouwen. Want van den dollen jongen, wien gij voor zeven jaren het hoofd op hol bragt, is niets meer aan mij gebleven, dan dat mij nog altijd het hoofd, of als gij liever wilt, het hart dreigt te bersten, als ik iets niet meester kan worden, - hoewel tegenwoordig andere dingen, dan den grendel der kamer van een mooi meisje. - Gij hebt misschien gehoord, dat het ook te Bologna in de laatste tijden onrustig geworden is. Men heeft aanzienlijke mannen gevangen genomen, en daaronder ook iemand wiens handel en wandel ik sedert lang kende, zoodat ik wist, dat hij zich met die dingen niet ophield. Want eene slechte regering kunnen zij daarmeê even weinig verbeteren, als dat gij b.v., wanneer uwe schapen ziek zijn, den wolf in den stal liet. Doch dat doet er hier nu niet toe. Mijn vriend nu verzocht mij zijn advocaat te zijn, en ik maakte dat hij weder vrij kwam. Naauwelijks was dat bekend geworden, of op zekeren dag werd ik op straat door een ellendigen kerel aangerand, die mij met beleedigingen overlaadde. Ik kon niet anders van hem afkomen dan door een stoot tegen

{==413==} {>>pagina-aanduiding<<}
de borst, want hij was dronken en geen antwoord waard. Doch naauwelijks had ik mij uit de menschenmassa uitgewerkt en was in een koffijhuis gegaan, of een nabestaande van dien persoon kwam mij achterna, nuchteren van wijn, maar dronken van gif en toorn, en verweet mij dat ik als een eerlooze op woorden met vuistslagen geantwoord had, in plaats van te doen, wat ieder galant'uomo zou gedaan hebben. Ik antwoordde zoo bedaard als ik kon, want ik begreep al, dat de geheele historie een vooraf beraamd plan der regering was, om door een duël van mij af te komen. Maar toch haalde het eene woord het andere uit, en mijne vijanden kregen gewonnen spel. De ander gaf voor, dat hij naar Toscane moest en eischte, dat daar de zaak uitgemaakt zou worden. Ik nam het aan, want het was tijd, dat een van de gematigde partij aan de onruststokers bewees, dat het geen gebrek aan moed was, waarom wij ons stil hielden, maar alleen de hopeloosheid dier geheime intrigues tegen de overmagt. Toen ik echter eergisteren een pas vroeg werd mij die geweigerd, zonder dat men zich verwaardigde daar eene reden voor op te geven; - het heette alleen, dat van hooger hand daartoe order gegeven was. Nu werd het mij duidelijk, dat men mij òf den smaad op den hals wilde halen van het duël vermeden te hebben, òf mij noodzaken, om mij ter sluik in de eene of andere verkleeding over de grenzen te begeven, waar ik dan zeker opgevangen zou worden. Dan had men een voorwendsel gehad om mij een proces aan te doen, en dat zoo lang te rekken als hun noodig toescheen.’
‘De ellendelingen! de snoodaards!’ viel het meisje hem in de rede en balde de vuist.
‘Dus bleef er niets anders over dan mij in Poretta aan de contrabbandieri toe te vertrouwen. Wij zullen morgen, volgens hun zeggen, nog in de vroegte Pistoja bereiken. Des namiddags is het duël afgesproken, in een tuin bij de stad.’
Zij greep hem plotseling bij de hand en zeide: ‘Ga er niet heen, filippo! zij willen u vermoorden!’
‘Zeker! dat willen zij, mijn kind! niets minder dan dat. Maar hoe weet gij dat?’
‘Ik zie het hier en - hier!’ zeide zij op voorhoofd en hart wijzende.
‘Gij zijt ook eene tooveres, eene Strega,’ ging hij lagchend

{==414==} {>>pagina-aanduiding<<}
voort. ‘Ja wel, kind! zij willen mij vermoorden. Mijn tegenstander is de beste schutter in Toscane; zij hebben mij de eer aangedaan er mij een fatsoenlijke te geven. Maar wie weet of alles wel eerlijk toe zal gaan; wie weet het? Of hebt gij ook tooverkunsten om dat vooruit te zien? Wat zou het helpen, kind! daarmede was de zaak niet veranderd.’
‘Gij moet het u dus uit het hoofd zetten,’ ging hij na eenig zwijgen voort, ‘om aan uwe dwaze oude liefde toe te geven. Misschien heeft alles zich zoo moeten toedragen, opdat ik niet uit de wereld ging, zonder u vrij te maken, vrij van uwe onzalige trouw, arm kind. Ziet gij, wij zouden ook slecht voor elkander gepast hebben. Gij waart een anderen filippo trouw, een jongen kwast met ligtzinnige lippen en buiten liefdeszorgen zorgeloos. Wat zoudt gij met den tegenwoordigen, eenzelvigen kluizenaar aangevangen hebben?’
Daarop kwam hij bij haar staan, daar hij het vorige half bij zich zelf, op en neêr gaande, gesproken had, en wilde juist hare hand vatten, toen hij voor de uitdrukking van haar gelaat schrok. Alle zachtheid was uit hare trekken geweken, en de roodheid harer lippen verbleekt.
‘Gij houdt niet van mij!’ zeide zij langzaam en zonder uitdrukking, alsof iemand anders uit haar sprak en zij slechts toehoorde. Toen stootte zij zijne hand terug met een gil, zoodat de vlam van het lampje dreigde uit te gaan, en van buiten af op eenmaal een woedend blaffen en grommen van den hond zich hooren liet. - ‘Gij houdt niet van mij, neen, neen!’ riep zij als buiten zich zelve. ‘Kunt gij liever den dood te gemoet willen snellen, dan in mijne armen? Kunt ge na zeven jaren weêrkomen, om afscheid te nemen? Kunt ge zoo bedaard van uwen dood spreken, alsof het niet ook de mijne ware? Het ware mij dan beter, dat mijn oog ware verblind, voor ik u weder gezien en mijne ooren doof waren geworden, voor zij die wreede stem moesten hooren, die mijn leven en mijn dood tevens is. Waarom heeft de hond u niet verscheurd, eer ik wist, dat gij gekomen zijt, om mijn hart vaneen te rijten? Waarom is uw voet niet uitgegleden aan den afgrond? Wee, wee! Zie mijn leed, Madonna!’
Zij viel voor het Madonna-beeld neder, lag met het voorhoofd tegen den grond, de handen wijd uitgestrekt en scheen te bidden. De man hoorde het tieren van den hond, daar-
{==415==} {>>pagina-aanduiding<<}
tusschen het prevelen en steunen van het ongelukkige meisje, terwijl het licht der maan begon door te breken en het vertrek te verlichten. Maar nog eer hij zijne zinnen weêr bij elkaâr had en een woord spreken kon, voelde hij hare armen om zijn hals en den adem van haren mond en voelde heete tranen over zijn gezigt stroomen.
‘Ga niet daarheen, waar zij u vermoorden willen, filippo!’ snikte zij. ‘Als gij bij mij blijft, wie zal u kunnen vinden? Laat ze praten wat ze willen, dat moordgebroed, die verraderlijke schurken, erger dan de wolven dezer bergen. - Ja,’ - zeide zij, en met stralend oog door hare tranen heen zag zij naar hem op, - ‘gij blijft, de heilige Madonna heeft mij u geschonken, opdat ik u redden zou. Filippo! ik weet niet wat voor booze woorden ik straks gesproken heb, maar dat zij boos waren, voelde ik aan den ijzigen kramp hier aan 't harte, die ze mij uit de keel drong. Vergeef ze mij. Men komt in de hel met te denken, dat de liefde vergeten en de trouw vertreden kan worden. Laat ons nu bedaard gaan zitten en alles eens overleggen. Wilt gij een nieuw huis hebben? Dan bouwen wij er een. Andere bediening? Dan laten wij allen gaan: ook nina, ook de hond zal weg. En zoo gij meent, dat zij u hier verraden zullen - dan gaan wij zelf weg, nog heden, dadelijk; ik ken alle wegen en eer de zon opkomt, zijn wij diep in de bergpassen naar 't noorden op, en reizen, reizen naar Genua, naar Venetië, waar gij maar wilt.’
‘Halt!’ zeide hij streng. ‘Genoeg van die dwaasheid. Gij kunt mijne vrouw niet worden, fenice! Is het morgen niet, dat zij mij ombrengen, dan zal het toch niet lang meer duren, want ik weet, hoe ik hun in den weg ben.’ En daarmede maakte hij zich zacht, maar gedecideerd uit hare armen los.
‘Zie kind - ging hij voort - ‘de zaak is nu eenmaal ongelukkig genoeg en wij behoeven het ons niet door zotternij nog harder te maken. Misschien, als gij later van mijn dood hoort, zult ge een man en schoone kinderen kunnen aanzien en u zelve gelukkig noemen, dat de overledene in dezen nacht wijzer was dan gij, - schoon het ook in dien eersten nacht omgekeerd was. Laat mij nu gaan slapen; ga gij ook en draag zorg, dat wij elkaâr morgen niet weêrzien. Gij staat ter goeder naam bekend, zooals ik onderweg van de contrab-
{==416==} {>>pagina-aanduiding<<}
bandieri hoorde. Als wij morgen elkander omhelsden en gij maaktet spectakel - niet waar kind? - En nu - goede nacht, goede nacht, fenice!’
Nog eenmaal bood hij haar hartelijk de hand. Maar zij nam die niet aan. In het licht der maan zag zij er bleek als een lijk uit, en zooveel te donkerder kwamen de donkere wenkbraauwen en neêrgeslagen wimpers uit. - ‘Heb ik niet genoeg geboet,’ sprak zij half luid - ‘dat ik voor zeven jaren een heelen nacht zoo verstandig was? En nu wil hij, dat deze duizendmaal verwenschte verstandigheid mij weder ongelukkig zal maken, en nu voor eeuwig? Neen, neen, neen! Ik laat hem niet weêr los - Ik zou mij voor alle menschen moeten schamen, als hij heenging en omkwam.’
‘Hoort ge niet, dat het mijn wil is?’ viel hij haar heftig in de rede - ‘dat ik nu slapen wil, meid, en alléén? Wat ijlt ge en maakt u zelve nog zieker? Als ge niet voelt, dat mijne eer mij van u afrukt, dan zoudt gij toch niet voor mij deugen. Ik ben geene pop op uw schoot, om meê te sussen en te sollen. Ik heb mij zelf mijn weg gebakend en die is te eng voor twee. Toon mij waar ik den nacht zal doorbrengen en dan - laat ons elkaâr vergeten!’
‘En al dreeft ge mij met slagen weg, ik ging niet! Al stelde zich de dood tusschen ons, ik joeg hem van u weg met deze goede armen - gij zijt de mijne, filippo!’
‘Stil!’ riep hij op luiden toon. Het bloed steeg hem plotseling naar het voorhoofd, terwijl hij met beide armen de heftige gestalte van zich af drong. - ‘Stil! en nu is het uit voor nu en eeuwig. Ben ik een ding, dat wie lust heeft zich toeëigenen kan? Een mensch ben ik, en wie mij hebben zal, dien moet ik mij zelf gegeven hebben. Gij hebt zeven jaren naar mij gezucht - hebt ge daarom regt om mij in het achtste eerloos voor mij zelf te maken? Als gij mij overhalen wilt, dan hebt ge een slecht middel gekozen. Voor zeven jaren hield ik van u, omdat ge anders waart dan nu. Waart ge mij toen om den hals gevallen en hadt gij mijne liefde met geweld willen verkrijgen, ik zou u getart hebben, even als nu. Doch nu is alles tusschen ons uit en ik weet, dat het medelijden dat ik eerst nog had, geene liefde was. Voor de laatste maal, waar is mijne kamer?’
Dat alles had hij hard en scherp gezegd, en toen hij nu

{==417==} {>>pagina-aanduiding<<}
ophield scheen hem zelf de toon zijner stem te grieven. Nogtans voegde hij er geen woord bij, hoewel hij zich eigenlijk verwonderde, dat zij het bedaarder opnam, dan hij gevreesd had. Nu zou hij zelfs gaarne eene stormachtige uitbarsting harer smart door goediger woorden gesust hebben. Zij ging echter koel langs hem heen, opende eene zware deur digt bij den haard, wees stilzwijgend op den ijzeren grendel van binnen, en ging toen weêr naar den haard terug.
Hij ging ook binnen en grendelde de deur achter zich toe. Maar hij bleef toch een tijd lang vlak bij de deur staan, om te hooren, wat zij nu uitvoerde. Er was echter geene beweging te vernemen, en in het geheele huis was niets te hooren dan de onrustigheid van den hond, het stommelen van het paard in den stal en het gieren van den wind buiten, die de laatste nevelen verdreef. Want de maan stond in volle pracht aan den hemel en de kamer was licht, toen hij een grooten bos heideplant uit een gat in den muur, dat voor venster diende, er uitgehaald had. Hij zag nu, dat hij blijkbaar in fenice's kamer was. Daar stond haar smalle reine bed, eene kist ongesloten daarnaast, een tafeltje en eene kleine houten bank; de wanden waren met platen behangen, heiligen- en madonna-beelden, een wijbakje onder het crucifix naast de deur.
Hij ging op het harde bed zitten en voelde nu hoe het in hem stormde. Een paar malen verzette hij reeds den voet om op te staan en haar te gaan zeggen, dat hij haar slechts gegriefd had, om haar te genezen. Maar dan stampte hij weêr op den grond en knorde over zijne eigen weekhartigheid. - ‘Het is het eenige wat mij te doen stond,’ sprak hij bij zich zelf, ‘zouden schuld en vloek niet nog vermeerderen. - Zeven jaren, arm kind!’ - Een stevige kam lag op de tafel en hij nam hem werktuigelijk in de hand. Daarbij kwam hem dat volle haar weder voor den geest en de fiere nek, en het edele voorhoofd waaromheen het krulde en de licht gebruinde wangen. Eindelijk wierp hij den verleider in de kist, waarin hij heldere rokken, hoofddoeken en allerlei vrouwelijke kleedingstukken netjes geborgen vond. Langzaam liet hij het deksel weder neêr en ging toen aan het muurgat, om naar buiten te zien.
De kamer lag aan de achterzijde des huizes en geene der

{==418==} {>>pagina-aanduiding<<}
andere hutten van Treppi hinderde het uitzigt over de dalen en kloven van het bergland. Aan de overzijde van de breede kloof verrees de naakte rotswand, door de maan beschenen, die nu vlak boven het huig moest staan. Ter zijde af zag hij eenige schuren, waarlangs de weg naar de diepte afdaalde. Een enkele kleine den met kale takken wortelde tusschen den rotssteen, overigens was de grond slechts met heide bedekt en hier en daar een schraal boschje.
‘Hier is het dan ook geene plaats’ - zeide hij bij zich zelf - ‘om te vergeten. Ik wenschte, dat het anders ware! Ja, ja, zij zou toch eigenlijk de regte vrouw voor mij geweest zijn, die meer van mij houden zou, dan van opschik en uitgaan en het gevlei der saletjonkers. Wat zou mijn oude marco groote oogen opzetten als ik zoo in eens met eene mooije vrouw van de reis terugkwam! Mijn huis zou niet eens veranderd behoeven te worden; de vele leêge hoeken waren anders ongezellig. En mij, ouden grompot, zou het wel eens goed doen, een lagchend kind - maar dwaasheid, dwaasheid, filippo! Wat zal het arme schepsel als weduwe te Bologna aanvangen? Neen, neen! niets er van! Geene nieuwe zonde op de oude hoopen! Ik wil mijne lieden een uur vroeger wekken en stilletjes heengaan, eer iemand in Treppi op is.’
Juist wilde hij van het venster weggaan en zijne van 't lange rijden vermoeide leden ter ruste te leggen, toen hij eene vrouwelijke gestalte uit de schaduw des huizes in 't maanlicht te voorschijn komen zag. Zij zag niet om, doch het was ongetwijfeld fenice. Zij ging met bedaarden tred den weg af, die in de kloof afdaalde. Eene rilling liep hem over het ligchaam, want plotseling vloog hem het denkbeeld door het hoofd: ‘zij wil zich zelf te kort doen.’ Buiten zich zelf sprong hij naar de deur en trok met kracht aan den grendel; maar het oude roestige ijzer had zich zoo koppig vastgezet, dat hij te vergeefs alle krachten inspande. Het koude zweet brak hem uit, hij schreeuwde, rammelde en sloeg met vuisten en voeten op de deur, maar kwam niet verder. Eindelijk gaf hij het op en sprong naar het venstergat. Reeds week er een steen, toen hij plotseling de gestalte van het meisje op den weg weder te voorschijn zag komen en zich naar het huis rigten. Zij droeg iets in de hand, dat hij bij het schemerende licht niet onderscheiden kon; alleen haar gelaat zag hij duidelijk en dat

{==419==} {>>pagina-aanduiding<<}
was ernstig en nadenkend, doch zonder hartstogt. Geen blik wierp zij naar zijn venster en verdween weder in de schaduw.
Nog stond hij daar en ademde diep op na den angst en de inspanning, toen hij een groot geraas vernam dat de oude hond scheen te maken, doch het was geen blaffen of huilen. Het raadselachtige maakte hem beklemd en gejaagd; hij boog het hoofd ver buiten de opening, maar kon niets zien dan den stillen nacht in het gebergte. Op eens klonk een kort en fel huilen, daarop een erbarmelijk kermen van den hond en dan, hoe lang en ingespannen hij ook toehoorde, geen geluid meer den ganschen nacht, behalve dat hij nog eenmaal de deur van het naaste vertrek digtgaan en fenice's schreden over den steenen vloer hoorde. Te vergeefs stond hij lang bij de gesloten deur, luisterde eerst, vroeg en smeekte en bezwoer haar eindelijk hem maar een enkel woord toe te staan - het bleef stil. Hij wierp zich nu op het bed neder in koortsige spanning en lag wakend en peinzend, totdat eindelijk, een uur na middernacht de maan onderging en de uitputting zijne onstuimige gedachten meester werd.

Het was nog schemering rondom filippo, toen hij wakker werd; maar toen hij zijne zinnen bij elkaâr had en opgestaan was, werd hij wel gewaar, dat het geene schemering als van voor zonsopgang was. Van ééne zijde trof hem een zwakke zonnestraal en weldra zag hij, dat het venstergat, dat hij open gelaten had, zeer vast met ruigte digtgestopt was. Hij duwde dit naar buiten en met verblindend licht kwam de volle morgenzon hem tegen. In den hevigsten toorn op de contrabbandieri en vooral op het meisje, aan wie hij dezen trek toeschrijven moest, ging hij oogenblikkelijk naar de deur, waarvan de grendel zich nu gemakkelijk liet wegschuiven, en trad het nevenvertrek binnen.
Daar vond hij fenice alleen, bedaard aan den haard zittend, als hadde zij hem reeds lang verwacht. Van haar gelaat was elk spoor der stormen van gisteren verdwenen, ja zelfs geene treurigheid of geen trek van gedwongen bedaardheid trof zijn somberen blik.
‘Gij hebt het opzettelijk gemaakt, dat ik mij verslapen moest!’ zeide hij op norschen toon.
‘Ja.’ zeide zij onverschillig. ‘Gij waart moede, en komt

{==420==} {>>pagina-aanduiding<<}
altijd nog vroeg genoeg te Pistoja, als gij eerst des namiddags bij de moordenaars wezen moet.’
‘Ik had u geen order gegeven, om voor mijne moeheid bezorgd te zijn. Dringt gij u nog altijd aan mij op? Het zal u niet helpen, meid! Waar zijn mijne lieden?’
‘Weg.’
‘Weg? houdt ge mij voor den gek? waar zijn ze, zottin? alsof zij weg zouden gaan eer ze betaald zijn!’ En hij ging op de deur aan.
Fenice bleef onbewegelijk zitten en zeide op denzelfden kalmen toon: ‘Ik heb ze betaald. Ik heb hun gezegd, dat gij slaap noodig hadt en dan dat ik zelf u verder begeleiden zou; want mijn wijnvoorraad is op en ik moet nieuwen koopen, een uur voor Pistoja.’
Een oogenblik kon hij van drift niet antwoorden. ‘Neen!’ barstte hij eindelijk los, - ‘met u niet, met u nooit, valsche slang! Het is bespottelijk, dat gij nog altijd denkt mij met uwe looze streken te zullen vangen. Nu zijn wij stelliger dan ooit gescheiden. Ik veracht u, dat gij mij voor laf en armzalig genoeg aanziet, om het met zulke kleine kunsten van mij te zullen winnen. Met u ga ik niet! Geef mij een uwer knechten mede en ziedaar - betaal u voor uw uitschot aan de contrabbandieri.’
Daarmeê smeet hij haar eene beurs toe en opende de deur, om zelf iemand te zoeken, die hem begeleiden zou. - ‘Doe geene moeite,’ zeide zij. ‘Gij vindt geen enkelen knecht, zij zijn allen in de bergen. Ook in heel Treppi is niemand, die u dienen kan. Arme gebrekkelijke moedertjes, grijsaards en kinderen, die nog toezigt noodig hebben. Als ge 't niet gelooft, - ga dan maar zien!’ - ‘Trouwens,’ ging zij voort, toen hij weifelend in ergernis en toorn op den drempel stond en haar den rug toegekeerd had, - ‘waarom dunkt het u ook zoo onmogelijk en gevaarlijk, als ik u begeleidde? Ik heb van nacht droomen gehad en daaruit gezien, dat gij niet voor mij past. Ik mag u nog altijd wel een beetje lijden en het zou mij aangenaam zijn, nog een paar uur met u te praten. Maar daarom zal ik u niet lastig vallen. Gij zijt vrij om van mij weg te gaan voor altijd, waarheen ge wilt, in den dood of in het leven. Alleen heb ik het nu eenmaal zoo ingerigt, dat ik nog een eindje met u meêga. Ik wil u zweren, als

{==421==} {>>pagina-aanduiding<<}
dat u geruststellen kan, dat het maar een eindje zijn zal, lang niet tot aan Pistoja. Slechts zoo ver, tot gij den regten weg hebt. Want als gij alleen gingt, zoudt ge u spoedig verloopen, zoodat gij noch vooruit noch terug kondt. Gij moet dat nog weten van uwe vorige reis door de bergen.’
‘Duivelsch!’ prevelde hij en beet zich op de lippen. Intusschen zag hij dat de zon hooger klom, en alles wel overwogen - wat had hij per slot van rekening ernstigs te vreezen? Het ernstigste wilde hij zich zelf niet erkennen. Hij keek haar aan en meende uit den goedaardigen blik harer groote oogen te kunnen opmaken, dat er geen bedrog achter hare woorden schuilde. Werkelijk scheen zij sedert gisteren geheel veranderd te zijn, en bijna vermengde zich een zeker verdrietig gevoel in zijne verwondering, nu hij zien moest dat die aanval van hartstogtelijke smart zoo spoedig geheel en al voorbijgegaan was. Hij zag haar een geruimen tijd aan, maar zij gaf volstrekt geene reden tot achterdocht.
‘Als gij dan zoo verstandig geworden zijt’ - zeide hij nu droogjes, - ‘dan is het goed, toe dan!’
Zonder eenige bijzondere uiting van vreugde stond zij op en zeide: ‘Wij zullen eerst wat eten; in de eerste uren krijgen wij niets.’ Zij zette een schotel neêr met eene kruik en at toen zelf bij den haard staande, maar van den wijn nam zij geen druppel. En hij, om er een eind aan te maken, at eenige lepels vol, sloeg den wijn naar binnen en stak zijne cigaar aan de kolen van den haard aan. In dien tijd had hij haar met geen blik verwaardigd, maar toen hij nu toevallig, zooals hij nu bij haar stond, haar aanzag, was er een wonderlijk rood op hare wangen en iets triumpherends in hare oogen. Zij stond spoedig op, nam de kruik en smeet die tegen den grond stuk. ‘Niemand zal daaruit meer drinken,’ zeide zij, ‘nadat uwe lippen er aangeraakt hebben.’
Ontsteld keek hij op; een oogenblik kwam de gedachte hem in 't hoofd: ‘of zij u ook vergif heeft laten drinken?’ - doch spoedig hield hij het er maar voor, dat het nog een overblijfseltje van hare verliefde afgoderij was die zij nu had afgezworen, en zonder verder te spreken volgde hij haar het huis uit.
‘Het paard hebben zij weêr meê naar Porretta genomen,’ zeide zij, daar hij het scheen te zoeken. ‘Gij hadt den weg

{==422==} {>>pagina-aanduiding<<}
bergaf toch ook niet te paard kunnen doen zonder gevaar. De wegen zijn steiler dan die van gisteren.’
Zij ging hem nu voor en weldra hadden zij de hutten achter zich, die stil en zelfs zonder een rookwolkje uit de schoorsteenen in den fellen zonneschijn stonden. Eerst nu zag filippo ten volle het statige dezer woestenij, waarover een heldere doorschijnende hemel hing. De weg, op den harden rotsgrond naauwelijks als een donker spoor zigtbaar, liep over den breeden bergrug noordwaarts, en van tijd tot tijd als de evenwijdig liggende rug omlaag liep, flikkerde aan den verren horizont links eene streep van de zee in 't oog. Van plantengroei was wijd en zijd nog geen spoor te ontdekken, buiten de harde lage bergkruiden en het heidemos. Eindelijk echter gingen zij van de hoogte af en daalden zich in de bergkloof af, waar men doorheen moest, om den tegenoverliggenden rug te beklimmen. Hier troffen zij weldra dennenhout en bronnen, die zich ontlastten in de diepte, waar men het kletteren van het water hoorde. Fenice ging vooruit, met vasten voet op de veiligste punten en steenen stappende, zonder om te zien of een woord te spreken. Hij kon niet nalaten om haar voortdurend te beschouwen en de slanke kracht harer leden te bewonderen. Haar gelaat was geheel bedekt door haar grooten witten hoofddoek, maar wanneer het pad toeliet, dat zij naast elkander loopen konden, moest hij zich geweld aandoen, om voor zich heen en niet naar haar heen te zien, zoo zeer werd hij geboeid door hare indrukwekkende gelaatstrekken. Hij bespeurde eerst nu in het volle zonlicht nog eene bijzonder kinderlijke uitdrukking, zonder zich rekenschap te kunnen geven, waar dat eigenlijk in lag. Het was als ware er iets in dat gelaat sedert zeven jaren blijven staan, terwijl al het andere zich ontwikkeld had.
Eindelijk begon hij van zelf te spreken, en zij gaf ongedwongen zeer beredeneerde antwoorden. Alleen hare stem, die anders niet zoo hard en dof was als gewoonlijk bij de vrouwen uit het gebergte, klonk wat eentoonig en bij de onverschilligste dingen eenigzins droevig. De paden die zij liepen, waren in de laatste jaren veelvuldig door politieke vlugtelingen betreden, waarvan de meesten zich zeker in Treppi opgehouden hadden. Filippo vroeg haar naar dezen en genen zijner kennissen, die hij beschreef; maar zij herinnerde zich

{==423==} {>>pagina-aanduiding<<}
hen zelden, ofschoon zij in het algemeen wel wist, dat de contrabbandieri vele vreemdelingen in haar huis hadden laten overnachten. Slechts één herinnerde zij zich maar al te duidelijk. Bij de beschrijving steeg haar het bloed naar 't aangezigt en zij bleef staan. ‘Die is slecht,’ zeide zij somber, ‘ik heb de knechten midden in den nacht moeten oproepen en hem uit het huis laten zetten.’
Onder zulke gesprekken bespeurde de advocaat niet, hoe de zon steeds hooger kwam en nog maar altijd de Toscaansche vlakte niet zigtbaar werd. Ook dacht hij in het minst niet om hetgeen hem dezen dag nog te wachten stond. Het was zoo verkwikkend, om een vijftig voet boven de beek op den geheel overschaduwden weg voort te gaan, van tijd tot tijd de spatten van het snelvlietende water in 't gelaat te voelen, de hagedissen over de vochtige steenen te zien sluipen en de vlugge vlinders naar een enkelen toevalligen zonnestraal te zien vliegen - dat hij niet eens gewaar werd, dat zij tegen de beek in liepen en nog altijd niet westelijk afsloegen. Er was eene tooverkracht in de stem zijner begeleidster, die hem alles deed vergeten, wat gisteren in het gezelschap der contrabbandieri hem voortdurend voor den geest was geweest. Maar toen zij uit de bergkloof uitkwamen en hij een onafzienbaar wildvreemd bergland met nieuwe hoogten en kloven woest en open voor zich zag, ontwaakte hij op eens uit den tooverslaap, bleef staan en zag naar den hemel. Hij begreep nu duidelijk, dat zij vlak in tegenovergestelde rigting gegaan waren en wel twee uren verder van het doel af, dan toen zij uitgingen.
‘Halt!’ zeide filippo. ‘Ik zie het nog bij tijds, dat gij mij toch nog bedriegt. Is dit de weg naar Pistoja, doortrapte deern?’
‘Neen,’ zeide zij zonder vrees, doch met de oogen op den grond geslagen.
‘Nu dan, bij alle magten der hel, dan kan de duivel bij u ter schole gaan om van u te leeren huichelen. Vloek over mijne verblinding!’
‘Men kan alles, men is magtiger dan duivel en engelen, als men bemint,’ zeide zij op diepen, treurigen toon.
‘Neen!’ schreeuwde hij in woedende drift uit, ‘juich nog niet, overmoedige! nog niet! De wil eens mans laat zich niet

{==424==} {>>pagina-aanduiding<<}
verlammen door hetgeen eene gekke deern liefde noemt. Keer met mij om, op het oogenblik - of ik verwurg u met deze handen; gij krankzinnige! die niet inziet, dat ik u haten moet, die mij voor de wereld tot een nietswaardige wilt maken.’
Met gebalde vuisten trad hij tot vlak voor haar; hij was zich zelf geen meester meer. ‘Wurg mij maar!’ sprak zij met bevende stem maar luid, ‘doe het maar, filippo! Maar als gij het gedaan hebt, zult ge u op mijn lijk werpen en bloed uit uwe oogen weenen, dat gij mij niet weêr levend maken kunt. Uwe plaats zal hier nevens mij zijn; met de gieren zult gij vechten, die mij verslinden willen; de zon des daags zal u verschroeijen, de daauw des nachts zal u bevochtigen, totdat gij naast mij bezwijkt - want van mij aflaten kunt gij nu niet meer. Meent gij dat het arme dwaze ding, dat op de bergen opgegroeid is, die zeven jaren heeft vergooid als één dag? Ik weet wat zij mij gekost hebben, en dat ik een eerlijken prijs betaal, als ik u er mede koopen wil. U laten omkomen! Het zou bespottelijk zijn. Ga maar van mij weg, gij zult spoedig gewaar worden, dat ik u naar mij terugdwing voor eeuwig. Want in den wijn, dien gij heden gedronken hebt, was een liefdedrank gemengd, dien nog geen mensch ter wereld heeft kunnen weêrstaan.’
Zij zag er koninklijk uit, toen zij deze woorden sprak, den arm naar hem uitgestrekt, als hield zij een scepter in de hand over iemand, die in hare magt was. Doch hij lachte minachtend en riep uit: ‘Uw liefdemiddel dient u slecht, want ik heb u nooit meer gehaat dan in dit oogenblik. Doch het is ook eigenlijk dwaas om eene gekkin te haten. Moge het u van uwen waan en tevens van uwe liefde genezen, als gij mij niet weêr ziet. Ik heb uw geleide niet noodig. Ik zie daar boven tegen de helling eene herdershut en de kudde er rondom heen, en er schittert een vuur. Daar zal men mij wel teregt wijzen. Vaarwel, arme slang! vaarwel!’
Zij antwoordde niet toen hij wegging, en ging bedaard in de schaduw eener rots naast de diepte zitten, met hare groote oogen in het donkere groen der dennen, die onder aan de beek wortelden, starende.

Weldra nadat hij van haar afgegaan was, raakte hij tusschen klippen en struiken aan het dwalen. Want hoewel hij

{==425==} {>>pagina-aanduiding<<}
het zich zelf niet erkennen wilde, toch hadden de woorden van het zonderlinge meisje hem eene zekere onrust aangejaagd, die hem aan het peinzen bragt. Ondertusschen zag hij aan de overzijde nog altijd het herdersvuur en werkte zich moedig voort, om maar eerst beneden te komen. Hij rekende naar den stand der zon, dat het omtrent tien uur moest zijn. Toen hij de steilte afgeklouterd was, vond hij beneden een donkeren weg en weldra eene soort van pad over nog eene beek, dat aan de overzijde naar boven scheen te loopen en dan op de weide te brengen. Daar ging hij langs, en de weg liep eerst steil op, maar kronkelde vervolgens langs de hoogte voort. Hij zag wel dat hij zoo niet regt op zijn doel afging; maar onoverkomelijk steile rotstukken verhinderden hem om regt toe te gaan, en wilde hij niet terug, dan moest hij het wel langs dezen weg wagen. Hij begon vlug en als een pas bevrijde voort te loopen, en keek van tijd tot tijd naar de hut uit, die nog altijd niet nader kwam. - Langzamerhand, nu hij wat bedaarder werd, kwamen hem de bijzonderheden van het tooneel van zoo even weder te binnen. Hij zag het schoone meisje als voor zich staan en nu niet door den nevel zijner drift. Hij kon een diep medelijden niet onderdrukken. ‘Nu zit zij daarboven’, peinsde hij, ‘de arme dwaze, en bouwt op hare tooverkunsten. Daarom verliet zij dus gisteren midden in den nacht de hut, om wie weet wat voor onschadelijk kruid te plukken. Ja wel, immers mijne contrabbandieri wezen mij ook de vreemdste witte bloempjes tusschen de rotsen en zeiden, dat die wederliefde opwekten. Onschuldig gewas, wat ze u al niet nageven! - En daarom verbrijzelde zij de kruik, en daarom was mij de wijn zoo bitter op de tong. Inderdaad de kinderachtigheid wordt hoe ouder des te sterker en imposanter. - Als eene sybille stond zij voor mij, zoo zeker van hare zaak, als bezwaarlijk die Romeinsche, die hare boeken in 't vuur wierp. Arm vrouwenhart, hoe schoon en
ongelukkig maakt uwe inbeelding u!’
Hoe verder hij ging, des te sterker gevoelde hij de roerende verhevenheid harer liefde en de magt harer schoonheid, die door de scheiding hem nog maar te zuiverder verscheen. ‘Ik had er haar niet hard om moeten vallen, dat zij in de goede bedoeling van mij te redden mij van mijn onverzaakbaren pligt afhouden wil. Ik had haar de hand moeten reiken

{==426==} {>>pagina-aanduiding<<}
en zeggen: “Ik bemin u, fenice! en wanneer ik blijf leven, dan kom ik weêr bij u en neem u mede.” Wat was ik blind dat ik er dat niet op vond! Schande voor den advocaat! Ik had onder kussen als een bruidegom afscheid moeten nemen, dan had zij geen erg gehad, dat ik haar misleidde. In plaats van dat heb ik, stijfkop, er regt doorheen willen slaan en alles bedorven.’
Nu verdiepte hij zich in het beeld van zulk een afscheid, en het was hem als voelde hij haren adem en den druk harer frissche lippen op de zijnen. Hij verbeeldde zich zijn naam te hooren noemen. ‘Fenice!’ antwoordde hij vurig en stond met hevig kloppend hart stil. De beek ruischte onder hem, de takken der dennen hingen bewegingloos, - wijd en zijd eene schaduwrijke wildernis.
Reeds was de naam hem weder op de lippen, toen schaamte zijn mond toesloot. Schaamte en wrevel te gelijk. Hij sloeg zich voor het voorhoofd. ‘Is het reeds zoo ver met mij, dat ik wakend van haar droom?’ riep hij. ‘Zou zij gelijk krijgen, dat aan dit toovermiddel geen mensch onder de zon weêrstand kan bieden? Dan zou ik niets beters waard zijn, dan zij uit mij maken wil, een vrouwenknecht te zijn mijn leven lang. Neen! naar de hel met u, schoone bedrogen duivelin!’
Voor een oogenblik was hij zich zelf weder meester; maar hij zag nu ook, dat hij ten eenenmale aan het dwalen geraakt was. Terug kon hij niet meer, wilde hij het gevaar niet te gemoet loopen. Dus besloot hij om nu, hoe dan ook, eene hoogte te bestijgen, van waar hij naar de herdershut kon uitzien. De eene oever van de in de diepte ruischende beek was al te steil; dus sloeg hij zijn mantel naar achteren, koos eene geschikte plaats uit en nam een stouten sprong naar de overzijde terug, daar de wanden van de kloof hier digt bij elkander kwamen. Met verhoogden moed beklom hij hier de steilte en was spoedig buiten de digte schaduw.
De zon scheen hem heet op het hoofd en zijne tong kleefde hem aan het verhemelte, terwijl hij met groote inspanning zich naar boven werkte. Nu overviel hem de angst, dat hij toch nog met alle inspanning zijn doel niet meer bereiken zou. Het bloed steeg hem meer en meer naar het hoofd, hij schold op den duivelswijn, dien hij in den morgen naar binnen geslagen had, en weder moest hij om de witte bloesems denken, die men

{==427==} {>>pagina-aanduiding<<}
hem gisteren getoond had. Hier groeiden ze weder - en hij kreeg eene rilling over het ligchaam. ‘Als het toch eens waar was,’ dacht hij, ‘wanneer er eens krachten waren, die ons hart en onzen wil overmeesteren en een mannenwil onder de luim van een meisje konden buigen! - Liever het uiterste dan dezen smaad! liever dood dan slavernij! Maar neen, neen! slechts hij is des duivels knecht, die aan hem gelooft. Wees een man, filippo! voorwaarts, daar is de hoogte voor u, nog een oogenblik, en dit verwenschte gebergte met zijn spook ligt voor altijd achter u!’
En toch kon hij de koorts in zijn bloed niet meester worden. Elke steen, elke glibberige plek, elke hem in den weg hangende dennentak was hem eene hinderpaal, die hij met vreemdsoortig overdreven ligchaams- en geestesinspanning bestreed. Toen hij eindelijk aan den rand was, en zich aan den laatsten struik vasthoudende, zich op de hoogte slingerde, kon hij aanvankelijk niet zien, zoo was hem 't bloed naar het hoofd gestegen, en zoo plotseling verblindde hem het zonlicht op de gele rotsen rondom. Woedend wreef hij zich voor 't voorhoofd en joeg de hand door het verwarde haar, zijne slapen door den wind latende afkoelen. Maar - daar hoort hij waarlijk weder zijn naam, en verbaasd staarde hij naar de plaats van waar hij geroepen werd. En slechts weinige schreden van hem af, onder de rots, juist zooals hij haar verlaten had, zat fenice en zag hem met gelukkigen doch bedaarden blik aan.
‘Komt ge eindelijk, filippo!’ zeide zij teeder. ‘Ik heb u reeds eerder verwacht.’
‘Spook uit de hel,’ schreeuwde hij buiten zich zelf, terwijl afschuw en alle hartstogten in zijn binnenste streden, - ‘bespot gij mij nog, terwijl ik met smart en razernij loop te dwalen, en de zon mijne hersens smelt? Triumpheert gij, dat ik u nog eenmaal zien moet, om u nog eens te vervloeken? Als ik u weêr gevonden heb, bij den almagtigen God! dan heb ik u daarom nog niet gezocht, en gij zult mij toch weêr verliezen.’
Vreemd lagchend schudde zij het hoofd. ‘Het dwingt u zonder dat gij het weet,’ zeide zij. ‘Gij zoudt mij vinden, al waren alle bergen der wereld tusschen ons, want ik heb zeven druppels van het hartebloed van den hond in uwen wijn

{==428==} {>>pagina-aanduiding<<}
gemengd. Arme fuoco! hij hield van mij en haatte u. Evenzoo zult gij den filippo haten, die gij vroeger waart, en slechts rust hebben, als gij mij bemint. Ziet gij nu, filippo! dat ik u eindelijk veroverd heb? Kom, nu zal ik u weder den weg wijzen, naar Genua heen, mijn geliefde, mijn man!’
Met deze woorden stond zij op en wilde hem met beide armen omvatten, toen zij plotseling schrok voor zijn gezigt. Hij was op eens doodsbleek geworden, slechts het wit in zijne oogen was rood, zijne lippen bewogen zich zonder geluid te geven, zijn hoed was hem van 't hoofd gevallen en met de handen weerde hij haar, die naar hem toekwam, af.
‘Een hond! een hond!’ waren de eerste woorden, die hij met moeite uitbrengen kon. ‘Neen, neen, neen! gij zult niet zegepralen - duivel! Beter een dood mensch, dan een levende hond!’ - Daarop klonk een vreeselijk lagchen van zijne lippen, en langzaam, als werd elke schrede met zwaren strijd volbragt, terwijl zijne oogen star op het meisje gerigt waren, week hij strompelend achteruit en stortte achterover in de kloof neder, waar hij zoo even uit op geklommen was.
Voor hare oogen werd het nacht, met beide handen tastte zij naar haar hart en uitte een gil, die als het geschreeuw eens valks over de diepte klonk, toen zij de hooge gestalte achter den rand des bergs zag verdwijnen. Zij deed een paar waggelende schreden en stond toen vast en regtop, de beide handen steeds tegen het hart geklemd. ‘Madonna!’ riep zij, zonder nog tot bezinning te komen. Altijd voor zich neêrziende ging zij nu snel op de kloof toe en begon de steenige steilte tusschen de dennen af te klimmen. Woorden zonder zin prevelden hare heftig ademende lippen; met de eene hand hielp zij zich aan de steenen en takken naar beneden. Zoo bereikte zij de diepte - daar lag hij, de oogen gesloten, voorhoofd en haar met bloed bemorst, met den rug tegen een boomstam. Zijne kleêren waren gescheurd en het regterbeen scheen ook gewond. Of hij leefde kon zij niet onderscheiden. Zij nam hem op hare beide armen, en zag toen, dat hij zich nog bewoog. De mantel die over den schouder ineengevouwen was, scheen de kracht van den val gebroken te hebben. ‘De Heer zij geprezen!’ zeide zij diep ademhalende. Het was als kreeg zij reuzenkrachten, terwijl zij, den hulpeloozen man voor de borst dragende, de steilte weder begon te bestijgen.

{==429==} {>>pagina-aanduiding<<}
Het duurde lang; viermaal legde zij hem neder tusschen mos en steenen, en nog altijd sliep het leven in hem.
Toen zij eindelijk op de hoogte was met haren treurigen last, stortte zij zelve neêr en lag een oogenblik in volslagen bewusteloosheid neder. Spoedig echter verrees zij en snelde weg in de rigting waar de herdershut lag. Toen zij digt genoeg bij was, liet zij een gillenden schreeuw over het dal weêrklinken. De echo antwoordde eerst en daarop eene menschelijke stem. Zij riep nogmaals en keerde toen terug zonder het antwoord af te wachten. Toen zij weder bij den bewusteloozen man aankwam, zuchtte zij diep en droeg hem in de schaduw der rots, waar zij zelf een oogenblik te voren gezeten had. - Daar was hij nog toen zijn bewustzijn flaauw terugkeerde en hij voor 't eerst de oogen weder opsloeg. Hij zag twee herders naast zich staan, een oud man en een jongen van zeventien jaren. Zij sprenkelden hem water in het gezigt en wreven zijne slapen. Zijn hoofd rustte op iets zachts, hij wist niet, dat hij op den schoot van het meisje lag.
Hij scheen haar trouwens ook geheel vergeten te hebben. Hij haalde diep adem, zoodat hij tot in de teenen trilde en sloot toen de oogen weder. Eindelijk smeekte hij met stotterende stem: ‘Laat een van u, brave lieden, spoedig naar Pistoja gaan. Men wacht mij daar. Gods barmhartigheid loone u, als gij den waard der Fortuna zegt, hoe het met mij gesteld is. Ik heet’ - doch toen gingen stem en bewustzijn weder weg.
‘Ik zal gaan,’ zeide het meisje. ‘Draagt gij mijnheer ondertusschen naar Treppi en legt hem in het bed, dat nina u wijzen zal. Zij moet de oude chiaruccia roepen en hem door haar laten verbinden en oppassen. Neemt hem op, gij aan de schouders, tommasso, en gij, bippo, aan de beenen. Als gij bergop gaat moet gij vooraan, tommasso. Zoo, beur hem op! Zachtjes! zachtjes! En wacht - doop dat in het water en leg het op zijn voorhoofd en maak het aan elke bron nog eens nat. Goed begrepen?’
Daarbij scheurde zij een groot stuk van haar linnen hoofddoek af, doopte het in 't water en wond het om filippo's bloedige haren. Daarop werd hij opgetild, de twee mannen droegen hem naar Treppi, en het meisje, nadat zij hen met volslagen wezenlooze blikken had nagezien, schortte haastig haar kleed op en steeg langs de ruwe paden het gebergte af.

{==430==} {>>pagina-aanduiding<<}

Het was tegen drie uur in den namiddag, toen zij Pistoja bereikte. De herberg de Fortuna lag eenige honderd schreden voor de stad en op dit uur der siesta was er weinig leven. In de schaduw van het veruitstekende luifeldak stonden uitgespannen wagens, de voerlieden sliepen op het tuig, in de groote smederij tegenover stond het werk stil, en door de dikbestoven boomen langs den weg bewoog zich geen togtje. Fenice trad aan de bron voor het huis, wier straal, alleen bezig, in den grooten steenbak neêrruischte en wiesch handen en aangezigt. Daarop dronk zij langzaam en lang, en trad binnen.
De waard rigtte zich slaperig van de bank in de gelagkamer op, maar ging weêr liggen, toen hij zag dat het een meisje uit de bergen was, die zijne rust kwam storen.
‘Wat wilt ge?’ snaauwde hij haar toe. ‘Als gij eten of wijn wilt hebben, ga dan in de keuken.’
‘Zijt gij de waard?’ vroeg zij in alle bedaardheid.
‘Wie anders dan ik? Men kent mij, zou ik denken, baldassare tizzi van de Fortuna. Wat hebt gij, schoone dochter?’
‘Eene boodschap van Signor Avvocato filippo mannini.’
‘Eh, eh, is het dat? Ja, dat is wat anders,’ en hij stond spoedig op. ‘Komt hij zelf niet, kind? Er zijn daar heeren, die op hem wachten.’
‘Breng mij dan bij hen.’
‘Ei, ei, hoe geheimzinnig! Mag men niet weten, wat hij de heeren laat weten.’
‘Neen.’
‘Nu, nu, goed, kind, goed. Ieder heeft zijne eigen geheimen, die mooije stijfkop even goed als de harde schedel van den ouden baldassare. Zoo, zoo, hij komt dus niet; dat zal die heeren zeer onaangenaam zijn; zij schijnen gewigtige zaken met hem te hebben.’
Hij zweeg en zag het meisje knipoogend van ter zijde aan. Toen zij echter geene mine maakte om hem verder in vertrouwen te nemen, maar de deur opende, zette hij zijn stroohoed op en ging hoofdschuddend met haar mede.
Een kleine wijngaard lag achter de plaats; daar gingen zij door, de oude man met voortdurende vragen en uitroepingen, waarop het meisje geene syllabe antwoordde. Aan het eind van het middenpad lag een onaanzienlijk tuinhuis; de luiken

{==431==} {>>pagina-aanduiding<<}
waren gesloten en achter de glazen deur hing eene digte gordijn. Eenige schreden voor dit koepeltje liet de waard fenice even staan en ging alleen naar de deur, die op zijn kloppen openging. Fenice zag, dat de gordijn even op zijde geschoven werd en een paar oogen naar haar keken. Daarop kwam de oude weder bij haar en zeide, dat de heeren haar wilden spreken.
Toen zij binnentrad, stond een man die aan de tafel met den rug naar de deur toe gezeten had, op en rigtte een doordringenden korten blik op haar. De twee anderen bleven op hunne stoelen zitten. Op tafel zag zij wijnflesschen en glazen.
‘Signor Avvocato komt niet, zooals hij beloofd had?’ - zeide de man voor wien zij stond. ‘Wie zijt gij en wat hebt gij voor onderpand van uwe boodschap?’
‘Een meisje uit Treppi ben ik, fenice cattaneo, mijnheer! Onderpand? Ik heb er geen, dan dat ik de waarheid spreek.’
‘Waarom komt de Signor Avvocato niet? Wij dachten, dat hij een man van eer was.’
‘Dat is hij ook niet minder omdat hij een val van de rots gedaan heeft en zich aan het hoofd en het been gewond heeft, zoodat hij zijn bewustzijn heeft verloren.’
De vrager wisselde een blik met de andere mannen en zeide daarop:
‘Gij zegt werkelijk de waarheid, fenice cattaneo, dat gij u slecht op liegen verstaat. Wanneer hij het bewustzijn verloor, hoe kan hij u dan hierheen zenden, om het ons te zeggen?’
‘Voor een oogenblik kreeg hij de spraak terug. Toen zeide hij, dat hij in de Fortuna gewacht werd; men zou het daar laten weten, wat hem overkomen was.’
Een droog lachje werd van een der andere mannen hoorbaar. ‘Gij ziet,’ zeide de spreker, ‘dat ook de andere heeren niet bijzonder veel geloof slaan aan uw vertelseltje. Het is trouwens ook gemakkelijker den dichter te spelen dan den man van eer.’
‘Wanneer dat beduiden moet, Signor, dat Signor filippo uit lafheid niet gekomen is, dan is dat eene afschuwelijke leugen, die de hemel u toerekene,’ zeide zij vast en zag alle drie op de rij aan.

{==432==} {>>pagina-aanduiding<<}

‘Gij wordt warm, kleine,’ zeide de man spottend. ‘Gij zijt zeker eene goede vriendin van den heer Avvocato, he?’
‘Neen, de Madonna weet het!’ zeide zij met hare diepe stem. De mannen fluisterden onder elkander en zij hoorde er een zeggen: ‘Het nest behoort nog tot Toscane.’ - ‘Gij gelooft toch niet in ernst aan deze uitvlugt?’ viel een derde in, - ‘hij ligt evenmin in Treppi, als -’
‘Komt dan meê en ziet hem zelf!’ kwam fenice er tusschen. ‘Maar wapens moogt gij niet dragen, als ik u den weg wijzen zal.’
‘Gekkinnetje,’ zeide de eerste spreker, ‘denkt gij, dat wij zoo'n mooi schepseltje, als gij zijt, te lijf zouden willen?’
‘Neen, maar hem; ik weet het.’
‘Hebt gij ook nog andere condities, fenice cattaneo?’
‘Ja, dat een heelmeester medegaat. Of is er reeds een onder u?’
Zij kreeg geen antwoord.
In plaats hiervan staken de drie mannen de hoofden bij elkaâr. ‘Toen wij hier kwamen zag ik hem toevallig vóór in huis; misschien is hij nog niet naar de stad terug,’ zeide de eene en verliet daarop den koepel. Hij kwam weldra terug met een vierden persoon, die de anderen niet scheen te kennen.
‘Wilt ge ons wel de dienst bewijzen om met ons mede naar Treppi te gaan?’ werd hem gevraagd.’ ‘Men zal u onderweg wel zeggen wat er te doen is.’
De andere maakte zwijgend eene buiging en allen verlieten den koepel. Terwijl zij langs de keuken gingen, liet fenice zich een brood geven, en gebruikte er eenige beten van. Daarop ging zij het gezelschap voor en sloeg den weg naar de bergen in. Zij gaf onderweg geen acht op hare begeleiders, die druk met elkander spraken, maar haastte zich zooveel zij kon, zoodat zij dikwijls aangeroepen moest worden, opdat men haar niet uit het oog zou verliezen. Dan stond zij te wachten en keek in ernstig gepeins met dwalenden blik rond, met de eene hand vast aan het hart gedrukt. - Zoo werd het avond eer zij het dorp bereikten.
Treppi zag er niet levendiger uit dan gewoonlijk. Slechts eenige kindergezigten kwamen nieuwsgierig aan de open vensters en eenige vrouwen kwamen voor de deuren, toen fenice met haar gezelschap voorbijging. Zij sprak met niemand, maar

{==433==} {>>pagina-aanduiding<<}
ging, het groeten der buren met een handwenk beantwoordende, op huis aan. Hier stond een troep mannen voor de deur te praten, knechten waren bezig met beladen paarden, en contrabbandieri gingen af en aan. - Toen men de onbekenden zag aankomen werd het stil onder het volk; zij gingen op zijde en lieten het gezelschap voorbijgaan. - In de gelagkamer wisselde fenice eenige woorden met nina, en opende daarop de deur van hare kamer.
In de duisternis zag men daar den gewonde op het bed liggen, en bij hem op den grond hurkend eene oude vrouw uit Treppi.
‘Hoe staat het er mede, chiaruccia?’ vroeg fenice.
‘Niet slecht, de Madonna zij geprezen!’ antwoordde het oudje en monsterde met snellen blik de heeren, die achter het meisje binnenkwamen.
Filippo werd uit eene sluimering wakker en zijn bleeke gezigt gloeide plotseling. ‘Zijt gij het!’ zeide hij.
‘Ja, ik breng den heer mede, met wien gij duëlleren zoudt, opdat hij zelf zou zien, dat gij niet kondt komen. En daar is ook een heelmeester.’
Zijn matte oog gleed langzaam over de vier vreemde gezigten. ‘Hij is er niet bij. Ik ken geen van deze heeren!’
Toen hij dit gesproken had en reeds de oogen weder sluiten wilde, trad de spreker onder de drie vooruit en zeide: ‘Het is genoeg dat men u kent, Signor filippo mannini! Wij hadden bevel om u op te wachten en gevangen te nemen. Er zijn brieven van u opgevangen, waaruit blijkt, dat gij niet alleen om het duël weder op Toscaansch grondgebied zijt gekomen, maar om zekere betrekkingen weder aan te knoopen, die uwe partij in Bologna ondersteunen moeten. Gij ziet den commissaris van policie voor u en hier is mijne instructie.’
Hij haalde een blad papier uit den zak, dat hij filippo voor de oogen hield. Deze echter staarde er op, als hadde hij niets van dat alles verstaan, en verviel weder in zijne dommelende bewusteloosheid.
‘Onderzoek de wonden, doctor!’ zeide nu de commissaris tot den heelmeester. ‘Wanneer zijn toestand het maar eenigzins toelaat, moeten wij dezen heer onverwijld medenemen. Ik heb buiten paarden gezien. Wij doen twee daden van regt te gelijk, wanneer wij ons daarvan meester maken, want zij zijn met sluikwaren beladen. Het is goed dat men weet welk volk dit Treppi bezoekt, wanneer men het eens weten wil.’
Terwijl hij dit zeide en de arts naar filippo toe ging, was fenice uit de kamer verdwenen. De oude chiaruccia bleef bedaard zitten en prevelde voor zich heen. Men hoorde stemmen buiten en eene vreemde drukte en geloop heen en weêr, terwijl van tijd tot tijd hoofden voor het venstergat kwamen kijken, die spoedig weder verdwenen. ‘Ja, het is mogelijk, zeide de arts, ‘dat wij hem vervoeren, wanneer hij vast en dubbel verbonden is. Hij zou wel spoediger er van opkomen wanneer men hem hier in de rust liet, onder de verpleging van deze oude heks, wier kruiden den besten doctor te schande

{==434==} {>>pagina-aanduiding<<}
maken. Zelfs kan onderweg de wondkoorts wel opkomen, en de verantwoording neem ik volstrekt niet op mij, Signor commissario!’
‘Dat behoeft ook niet,’ sprak de andere. ‘Hoe men hem kwijt raakt, doet er niet veel toe. Leg hem het verband aan zoo vast als gij kunt, opdat het mogelijke gedaan zij, en dan voorwaarts; wij hebben maneschijn en nemen een jongen mede. Ga gij intusschen naar voren, molza! en verzeker u van de paarden.’
Een der geregtsdienaren, wien dit bevel gold, opende de kamerdeur en wilde naar buiten, toen een onverwachte aanblik hem als verstijfde. Het nevenvertrek was met eene schaar dorpsbewoners bezet, met twee contrabbandieri aan het hoofd. Fenice had nog met hen gesproken toen de deur open ging; nu trad zij op den drempel der kamer en zeide met grooten nadruk:
‘Gij verlaat deze kamer onmiddellijk, mijne heeren! en zonder den gewonde, of gij ziet Pistoja niet weder. In dit huis is nog geen bloed vergoten, zoolang fenice cattaneo er meesteres is, en de Madonna verhoede zoo iets altijd. Beproeft ook niet om misschien in grooter aantal terug te komen. Gij herinnert u de plaats nog wel, waar men één voor één den rotstrap opklimt. Een kind kan dien pas verdedigen, wanneer hij de steenen die boven als gezaaid liggen naar beneden rolt. Wij zullen daar eene wacht stellen, totdat deze heer in veiligheid is. En nu vertrekt, en beroemt u op de heldendaad, dat gij een meisje hebt bedrogen en een gewond man wildet vermoorden.’
De gezigten der geregtsdienaars verbleekten meer en meer, en er ontstond na de laatste woorden eene pauze. Daarop haalden alle drie als op commando verborgen pistolen uit den zak te voorschijn en de commissaris zeide bedaard: ‘Wij komen in naam der wet. Wanneer gij zelf die niet eerbiedigt, wilt gij ook nog anderen verhinderen om haar ten uitvoer te leggen? Het kan zes van ulieden het leven kosten, wanneer gij ons dwingt om de wet met geweld te doen eerbiedigen.’
Een toornig morren ging onder de bergbewoners rond. ‘Stil, vrienden!’ riep het koene meisje. ‘Zij durven niet; zij weten dat ieder dien zij neêrschieten den moordenaar een zesdubbelen dood aanbrengt. Gij spreekt als een dwaas,’ zeide zij tot den commissaris. ‘De vrees die op uw gezigt te lezen staat, spreekt ten minste verstandiger. Doet wat die u aanraadt. De weg is open, Signori!’
Daarop trad zij achteruit en wees met de linkerhand naar de deur. Het viertal in de kamer fluisterde eenige woorden, maar zij gingen toen gedwee door de opgewonden troep henen, die hun steeds luider verwenschingen nagaf. - De heelmeester was nog voor een oogenblik in twijfel of hij volgen mogt, maar op een gebiedenden wenk van het meisje sloot hij zich bij de anderen aan.
Dit gansche tooneel had de zieke in de kamer half overeind zittende met groote oogen aangezien. Nu kwam het oudje weder bij hem en schudde zijn kussen te regt. ‘Stil liggen, mijn zoon!’ zeide zij. ‘Er is geen nood. - Gij moet slapen,

{==435==} {>>pagina-aanduiding<<}
slapen! De oude chiarruccia waakt, en dat gij veilig zijt, daarvoor zorgt onze fenice, dat gebenedijde kind. Slaap! slaap!’
Zij zong hem daarop met eentoonige liederen als een kind in slaap. En hij nam den naam fenice in zijn droom mede.

Filippo bleef tien dagen in het gebergte onder de verpleging van het oudje, sliep veel gedurende de nachten en genoot bij dag, voor de deur zittende, de zuivere berglucht en de eenzaamheid. Zoodra hij weder schrijven kon, zond hij een bode met een brief naar Bologna en kreeg den volgenden dag antwoord; of dit echter hem naar den zin was of niet, kon men op zijn bleeke gelaat niet zien. Behalve met zijne verzorgster en de kinderen van Treppi sprak hij met niemand, en fenice zag hij alleen des avonds, wanneer zij bij den haard in de weer was. Want zij verliet het huis met het opgaan der zon en bleef overdag in het gebergte. Dat was vroeger anders geweest, gelijk hij uit toevallige woorden wel opmaken kon. Maar ook als zij te huis was, was er nooit eene gelegenheid om met haar te spreken. Zij hield zich overigens alsof zij zijne tegenwoordigheid in het geheel niet bespeurde, en scheen haar leven even als vroeger te dragen. Maar haar gezigt was als van steen geworden en hare oogen als verstorven.
Toen filippo op zekeren dag, uitgelokt door het heerlijke weder, verder dan gewoonlijk zich van huis verwijderde en voor het eerst weder in het gevoel van nieuwe kracht eene kleine steilte afklom, schrok hij, toen hij om een hoek kwam en onverwachts fenice in het mos naast eene bron zag zitten. Zij had een spinnewiel bij zich en scheen bij het spinnen zeer in zich zelf verdiept te zijn. Op het hooren van filippo's voetstappen zag zij op, doch sprak geen woord, terwijl ook de uitdrukking van haar gelaat niet veranderde, pakte haar boeltje bijeen en ging weg. Zonder op zijn roepen te letten, ging zij voort en was hem weldra uit het gezigt.
Den volgenden morgen na deze ontmoeting was hij zoo even opgestaan, en zijne eerste gedachten waren weder bij haar, toen de deur zijner kamer openging en het meisje bedaard binnentrad. Zij bleef echter bij den drempel staan en wenkte hem gebiedend met de hand, toen hij van het venster naar haar toe wilde snellen.
‘Gij zijt weder genezen,’ zeide zij koel. ‘Ik heb de oude vrouw gesproken, en zij gelooft, dat gij wel weder zoudt kunnen reizen, in kleine dagreizen en te paard. Gij zult morgen vroeg Treppi verlaten en er nooit terugkomen. Deze belofte eisch ik van u.’
‘Ik beloof het, fenice! op ééne voorwaarde.’
Zij zweeg.
‘Dat gij met mij gaat, fenice!’ sprak hij in diepe ontroering.
Een sombere toornige trek vloog over haar voorhoofd. Toch bedwong zij zich en zeide, zich aan de deurkruk ondersteunende: ‘Waarmede heb ik bespotting verdiend? Beloof het zonder voorwaarde, van uw eergevoel verwacht ik dit, Signor!’
‘Wilt gij mij zoo verstooten, nadat gij mij den liefdedrank

{==436==} {>>pagina-aanduiding<<}
in merg en been hebt gegoten en mij voor altijd aan u verbonden hebt, fenice?’
Bedaard schudde zij het hoofd. ‘Voortaan bestaat de band tusschen ons niet meer,’ zeide zij op doffen toon. ‘Gij hebt bloed vergoten, eer de drank gewerkt had, de bekoring is opgeheven. En het is goed ook, want ik heb verkeerd gehandeld. Laat ons er niet meer van spreken en zeg mij, dat gij gaan zult. Een paard zal tot uwe beschikking zijn en iemand, die u geleiden zal waarheen gij wilt.’
‘Al is het dan ook die bekoring niet, waardoor ik aan u gebonden ben, dan moet het wel eene andere zijn, waartegen gij niets vermogt, meisje! Zoo waar God mij genadig...’
‘Stil!’ viel zij hem met vertoornd gelaat in de rede. ‘Ik ben doof voor zulke woorden, als gij nu spreken wilt. Wanneer gij meent mij iets schuldig te zijn en u over mij mogt ontfermen - ga dan heen, en daarmeê is onze rekening effen. Gij moet niet denken, dat mijn onnoozele hoofdje niets leeren kan. Ik weet nu, dat men een mensch niet koopen kan, even min met armzalige diensten, die van zelf spreken, als met zeven jaren wachten - die ook van zelf spreken voor God. Gij moet niet denken, dat gij mij ongelukkig hebt gemaakt - ge hebt mij genezen. Ga! en neem mijn dank mede!’
‘Antwoord mij voor God,’ riep hij buiten zich zelf en trad op haar toe, ‘heb ik u ook genezen van uwe liefde?’
‘Neen,’ zeide zij vastberaden. ‘Wat vraagt gij daarnaar? Dat is mijne zaak, en gij hebt daar geen regt of magt over. Ga!’
Daarmede ging zij de kamer uit. Doch oogenblikkelijk lag hij op den steenen vloer aan hare voeten en omvatte hare knieën.
‘Zoo het waar is wat gij zegt,’ riep hij in diepe smart, ‘dan red mij, en neem mij aan, of dit hoofd, dat door een wonder in zijne voegen gebleven is, zal in scherven vliegen met dit hart, dat gij verstooten wilt. Mijne wereld is leêg, mijn leven een buit voor mijne haters, mijn oude en mijn nieuwe vaderland verbannen mij, - waartoe zal ik nog leven, als ik ook u verliezen moet?’
En hij zag naar haar op en zag uit de gesloten oogen een stroom van tranen doorbreken. Nog was haar gelaat strak, maar zij ademde diep op, hare oogen gingen open, hare lippen bewogen zich nog altijd zonder geluid; - het leven bloeide als met een slag weder in haar op. Zij boog zich naar hem neêr, hare krachtige armen hieven hem op - ‘gij zijt mijn!’ sprak zij bevend, - ‘dan wil ik ook de uwe zijn!’
Toen de zon des anderen daags opging, zag zij het paar op den weg naar Genua, waarheen filippo besloot voor de lagen zijner vijanden te vlugten. De hooge gestalte van den bleeken man op een vertrouwd paard, dat door zijne bruid aan den teugel geleid werd. Ter weêrszijden verhieven zich de toppen van de golvende schoone Appennijnen in de heldere herfstlucht, de arenden krasten over de bergkloven en in de verte flikkerde van tijd tot tijd de kalme zee. En kalm en licht, als gindsche wateren, lag voor de reizigers de toekomst.



{==437==} {>>pagina-aanduiding<<}

Mengelwerk.




Over de bevordering van den landbouw.


Eene verhandeling, gehouden in de maatschappij Diligentia, te 's Gravenhage, 4 februarij 1859.


Door J.C. Ballot.

Die zucht voor 't land verwekt, wekt liefde tot de deugd.


Bilderdijk.
Du déclin ou de l'amélioration de l'agriculture datent la prospérité ou la decadence des empires.


Napoléon.
Zoo het van iets kan gezegd worden, dan voorzeker van de beoefening van den landbouw: ‘onbekend maakt onbemind’, en het is naauwelijks verklaarbaar, hoe een zoo heerlijk bedrijf, dat de getuigenis der oudheid voor zich heeft, zoo lang slechts beoefend werd door minkundigen en minvermogenden, die naauwelijks eenig begrip hebben van de hooge beteekenis van den landbouw.
Want verbeeldt u de verbazing van een Drentschen of Brabantschen boer, wanneer wij hem vertellen, dat geen bedrijf meer dan het zijne is verwant aan de wijsbegeerte, en toch is deze waarheid reeds vele eeuwen verkondigd en heeft zij zich gehandhaafd tot op den dag van heden.
Maar ook niet minder groot zou de verbazing zijn van die eenvoudige landlieden, zoo zij ooggetuigen konden zijn van een goed gedreven bedrijf.
Verbeeldt u een van die vele boeren, die bijv. meenen dat men liever moet ruilen dan koopen, en dat men hetgeen men noodig heeft zooveel mogelijk zelf moet vervaardigen, die daarom zooveel zij kunnen hun eigen kleederen maken, hun touwwerk, ja wat niet al; die des winters uit ingebeelde zuinigheid zich vroeger ter ruste begeven, zonder daarom vroeger

{==438==} {>>pagina-aanduiding<<}
op te staan, en die wel is waar veel meer geld vergaderen dan men oppervlakkig zou denken, maar die dit voorzeker niet verzamelen door eene verstandige beoefening van den landbouw, maar door zich gedurende een geheel leven schromelijk te behelpen.
Verbeeldt u, dat men een van die boeren eens konde verplaatsen op het bedrijf van een uitstekend Engelsch landbouwer, die de wetenschap weet te waarderen en volgens hare voorschriften te handelen, waar het werk wordt gedreven door stoom, waar welvaart heerscht en voorspoed, en waar het leven wordt genoten zooals de landbouw dat te genieten geeft.
Wat dunkt u, zouden zulke boeren niet moeten bekennen dat de landbouw meer is dan een gewoon bedrijf?
Hoe gunstig toch tegenwoordig op vele plaatsen van ons vaderland vele kundige en bekwame landbouwers zich van de groote menigte onderscheiden, is het echter niet te ontkennen, dat velen onzer zoogenaamde boeren er naauwelijks eenig begrip van hebben, dat de landbouw eene wetenschap is, en zoo zij er al eenig begrip van hebben, dan is hunne verwachting daarvan niet groot; hetgeen, helaas, ook daaraan is toe te schrijven, dat sommigen die de wetenschap beoefenen, geen landbouw gedreven hebben en dus niet genoeg bekend zijn met de practijk, zoodat zij hunne theoriën niet behoorlijk kunnen toepassen, waarvan het gevolg is, dat eene zoo schoone wetenschap minder wordt geacht, en dus ook daardoor de ontwikkeling van den landbouw minder vordering maakt. - Het is zoo als bilderdijk zegt:

De landman lijdt er om, en ceres schreit om wraak. 


Eene goede practijk toch is niet alleen de proef op de som, maar zij is het doel der wetenschap, en al mogen onze boeren in de wetenschap onervaren zijn, vele van hen zijn zeer bekwaam in de practijk. Zij beoefenen den landbouw als eene kunst en zij kennen die uitnemend, want de ondervinding van eeuwen ging over van vader op zoon, en van jongs af werd zij den aanstaanden boer als met den paplepel ingegeven; hij is daarbij opgegroeid en groot geworden.
Maar hoe bekwaam hij ook wezen mag, wanneer hij, zooals meestal, wetenschappelijke opleiding mist, kan men van

{==439==} {>>pagina-aanduiding<<}
hem niet verwachten, dat hij den landbouw veel zal vooruitbrengen. Hoogstens mag men van hem hopen, dat hij geloof schenkt aan hetgeen de wetenschap leert en dat hij hare voorschriften opvolgt, maar om die voorschriften op te sporen en er voldoende rekenschap van te geven, daartoe wordt een wetenschappelijk onderzoek der natuur gevorderd.
Van deze onderzoekingen zijn de schoonste uitkomsten te wachten, want zij zijn het, die aan den landbouw de gewigtigste diensten kunnen bewijzen en daaraan eene nieuwe en dikwijls onverwachte rigting geven.
Maar wanneer de wetenschap en hare toepassing wordt verwaarloosd, dan kunnen de vorderingen van den landbouw niet groot zijn, dan staat zijne ontwikkeling stil, en stilstaan is achteruitgaan.
De geschiedenis van den landbouw heeft dit ten duidelijkste geleerd; want reeds onder de Romeinen had eene wetenschappelijke beoefening de schoonste vruchten gedragen, maar toen zij werd verwaarloosd is de landbouw weinig vooruitgegaan, en het is nog zoo lang niet geleden dat hij slechts werd beoefend als een louter ambacht of als eene kunst, waarbij wel veel handigheid werd ontwikkeld, maar weinig grondige kennis.
Zoo volgde de landbouw eeuwen lang den ouden slender, totdat de wetenschap zich wederom zijner aantrok en hem als met één trek een nieuw en glansrijk spoor voorteekende en een nieuwen en beteren weg aanwees door de toepassing harer ontdekkingen.
Het was als werden op eenmaal de nevelen weggevaagd en als zagen wij voor ons een schoon verschiet verrijzen, en terwijl wij nog kort te voren als in de duisternis rondtastten en aan fabelachtige krachten en stoffen, zoo als aan levenskrachten, aan vuurstoffen, warmtestoffen en dergelijken werkingen en eigenschappen toeschreven, die niet bestonden dan in onze verbeelding, gaf de wetenschap de verklaring van vele werkingen en verschijnselen, en met de balans ia de hand deden wij de schoonste ontdekkingen betrekkelijk de verbindingen die de stof aangaat, en wij leerden hoe uit de onaanzienlijke bestanddeelen der aarde zich planten vormen, en hoe deze wederom de bestanddeelen leveren aan dieren en menschen, en hoe ook eenmaal de bestanddeelen waaruit wij bestaan

{==440==} {>>pagina-aanduiding<<}
wederom door de natuur zullen worden hernomen, opdat zich daaruit nieuwe ligchamen vormen.
Stemt gij het niet toe dat eene goede beoefening van den landbouw gedurig met de wetenschap in aanraking brengt, daar toch de toepassing der scheikunde op den landbouw nog maar een klein gedeelte uitmaakt van zijn schoon gebied?
Want wanneer wij het wel bedenken, zijn alle vakken der natuurkundige wetenschappen min of meer verwant aan de wetenschap van den landbouw. Zooals de geologie en mineralogie, die ons bekend maken met de aarde die wij bebouwen en met de zamenstelling van hare bestanddeelen, of de botanie, die ons de planten doet kennen en ons leert onder welke omstandigheden ieder gewas zich het best kan ontwikkelen, die de planten aanwijst die voor bepaalde doeleinden en op bepaalde plaatsen het meest geschikt zijn, of de zoölogie, die ons betrekkelijk landhuishoudelijke dieren dergelijke zaken leert, of de eigenlijk dusgenaamde natuurkunde, die ons bekend maakt met de eeuwige krachten, die in de groote werkplaats der natuur werkzaam zijn.
Voorzeker de landbouw is van hooge beteekenis, en te regt noemt hem de wijsgeer van Verulam, baco: ‘de edelste wedijver, die bestaat in het streven om te heerschen over de natuur, dat is om onder de magt van het hoogste wezen de krachten der natuur zoodanig te doen zamenwerken, dat nieuwe ligchamen worden gevormd, opdat wij daarvan dat gebruik zouden kunnen maken, dat tot bepaalde doeleinden dienstig is.’
De landbouw is dus wel een edel bedrijf, daar het met de wetenschap zoo naauw verwant is.
De bevordering van den landbouw is de eisch van den tegenwoordigen tijd, omdat de bevolking vermeerdert en omdat goedkoop brood een voornaam vereischte is ter bevordering van rust, orde en welvaart.
Het is voorzeker een ongunstig verschijnsel, dat de bevolking in vele steden vermeerdert ten koste van die van het land, zoodat de landbouw dikwijls handen te kort komt. Hierin moet men trachten te voorzien, door het werk zóó in te rigten, dat men met minder menschen meer kan doen, en dat evenwel de opbrengsten zoo vermeerderen dat daardoor

{==441==} {>>pagina-aanduiding<<}
ook de verdiensten vermeerderen en de middelen van bestaan.
De landbouw is niet alleen bij magte om veel en overvloedig en direct werk te verschaffen, wanneer hij behoorlijk wordt beoefend, en hij vermeerdert de middelen van bestaan niet alleen op het land, maar ook in de steden; hij geeft dus niet alleen brood, maar ook de middelen om het te verdienen.
Wanneer hij in het klein gedreven wordt, zooals in Vlaanderen, en wanneer hij meer aan den tuinbouw nadert, zooals in China kunnen daarbij zeer vele menschen een bestaan vinden. Wanneer hij daarentegen in het groot wordt gedreven, zooals in Engeland, kan hij zelf zich wel met minder menschen behelpen, maar dan geeft hij toch indirect aan velen een beter bestaan, omdat hij kostbaarder werktuigen kan bekostigen omdat hij daarmede goedkooper kan produceren.
In het algemeen behoeft de landbouw tegenwoordig meer en beter werktuigen dan vroeger, toen zij meest vervaardigd werden door de smeden der dorpen, en zij zijn zoozeer vermeerderd in getal en verbeterd in zamenstelling, dat daartoe opzettelijke vervaardigers gevorderd worden, wier verdiensten zoodanig zijn toegenomen, dat tegenwoordig in de steden verscheiden fabricanten hierin een middel van bestaan vinden.
Men berekent, dat tegenwoordig in Engeland minstens zes etablissementen bestaan, die ieder 500 à 1000 werklieden bezig houden, niettegenstaande zij met stoom werken. Ook in America heeft deze nijverheid zich zeer ontwikkeld, vooral wat de maaiwerktuigen betreft, want daarvan worden door ééne fabriek in de stad Chicago jaarlijks meer dan 2000 vervaardigd, die ieder 3 à 400 gulden kosten.
In ons land begint deze tak van nijverheid zich te ontwikkelen, en van de drie of vier fabrieken die bestaan, werkt er tegenwoordig ééne met stoom. Maar zij is nog voor groote uitbreiding vatbaar, want de meeste werktuigen die in ons land gebruikt worden, laten zeer veel te wenschen over, en iedere tentoonstelling der Hollandsche Maatschappij van landbouw doet nog duidelijk het groote verschil zien, dat er bestaat tusschen Engelsche en Hollandsche werktuigen.
Een andere tak van handel en nijverheid, dien de verbeterde landbouw heeft in het leven geroepen, en die bij ons voor veel uitbreiding vatbaar is, is de handel in meststoffen. Engeland

{==442==} {>>pagina-aanduiding<<}
drijft hierin een uitgebreiden handel. Bij ons bestaat hij nog meest in transito-handel van guano en in uitvoer van hetgeen wij nog niet hebben leeren gebruiken, waarbij zich tegenwoordig eenigen binnenlandschen handel begint te ontwikkelen; deze was vroeger in ons land van zoo weinig beteekenis, dat het nog geen twintig jaren geleden is, dat een onzer bekende staathuishoudkundigen toen eerst voorspelde, dat zulk een tak van binnenlandschen handel zoude tot stand komen en bloeijen.
Andere geheel nieuwe middelen van bestaan hebben hun oorsprong te danken aan het draineren van den grond, dat in vele landen aan een aantal menschen werk verschaft, zoodat er tegenwoordig voortdurend behoefte is aan bekwaam werkvolk en vooral aan draineurs, niettegenstaande reeds voor eenige jaren in Pruissen meer dan 150 menschen zich hiermede bezig hielden, terwijl in België meer dan 40 ingenieurs, die door het gouvernement aangesteld waren, aan alle aanvragen niet konden voldoen. In ons land blijft in dit opzigt nog veel te doen. Want de eenigste ingenieur die zich heeft aangeboden, heeft spoedig daarvoor moeten bedanken, bij gemis van aanvragen (*).
Maar de grond kan niet behoorlijk gedraineerd worden zonder gebakken buizen, en voor ieder bunder zijn meer dan 3000 buizen noodig, zoodat hierin weder vele fabricanten een middel van bestaan vinden. Hun getal neemt dan ook gedurig meer en meer toe, en is in België binnen weinige jaren tot meer dan 100 geklommen.
Daar nu die landbouwers, die handelaars, die fabricanten, die ingenieurs en dat werkvolk wederom vele zaken noodig hebben, blijkt het duidelijk, dat de landbouw middellijk en onmiddellijk voor vele menschen de middelen van bestaan vermeerdert en verbetert.
De landbouw is derhalve een magtig middel om de welvaart der ingezetenen te vermeerderen en dus ook die van den staat (†).

{==443==} {>>pagina-aanduiding<<}

Vooral in deze veelbewogen tijden blijkt het hooge belang van den landbouw voor de welvaart van die staten, die niet kunnen voorzien in de eerste levensbehoeften van het volk. Want wanneer de vrede verstoord wordt en de aanvoer van levensmiddelen wisselvallig wordt, dreigen dure graanprijzen de armoede te vermeerderen, hetgeen minder het geval zoude zijn wanneer de landbouw tijdig bevorderd ware geworden.
Daar wij nu moeten bekennen, dat wij zelfs niet in onze eigen behoeften kunnen voorzien; dat wij evenwel zulke vruchtbare landerijen bezitten; dat zelfs nog vele van onze heidegronden met voordeel kunnen bebouwd worden, en dat de middelen om den landbouw te bevorderen alhier in grooten overvloed aanwezig zijn, maarte weinig worden aangewend, - is het immers raadzaam die middelen aan te wenden om de opbrengst van den grond te vermeerderen.
Vragen wij welke de middelen zijn, waardoor de landbouw het best kan bevorderd worden, dan komen het eerst die in aanmerking welke de landbouwers moeten aanwenden.
Zij moeten goed bekend zijn met den aard hunner gronden en de middelen om die te verbeteren en vruchtbaarder te maken; zij moeten ze niet dan bij volstrekte noodzakelijkheid onbebouwd laten liggen, maar meer voedergewassen verbouwen, om zoodoende meer vee te kunnen houden. Vele moeten ook beter vee houden en dat beter verzorgen en voederen, vooral wanneer het jong is. Zij moeten beter werktuigen gebruiken en geene doelmatige onkosten ontzien, maar ook niet meer land in gebruik nemen, dan het kapitaal waarover zij kunnen beschikken, toelaat.
En steeds moeten zij zooveel hunne omstandigheden het veroorloven onderzoeken hoe zij hun bedrijf kunnen verbeteren, en trachten die verbeteringen tot stand te brengen.
Maar de meeste landbouwers kunnen zonder medewerking vele verbeteringen niet tot stand brengen, al zijn zij van de voordeelen ten volle overtuigd.
Want voor zoo ver zij pachters zijn, worden zij door het pachtcontract daarin gedurig verhinderd. Vele van de tegenwoordige pachtcontracten zijn dan ook alles behalve overeenkomstig de behoeften van den tegenwoordigen tijd.
Ten eerste zijn de termijnen van verpachting meestal te kort, en ten tweede bevatten zij vele voorwaarden, die moeijelijk

{==444==} {>>pagina-aanduiding<<}
te vervullen zijn, of die ligtelijk aanleiding kunnen geven tot verschil, en die den pachter belemmeren in de beoefening van zijn bedrijf, zonder dat zij een geëvenredigd voordeel aan den verpachter verzekeren.
Wanneer nu een pachtcontract schadelijk is èn voor den verpachter èn voor den pachter, zal het toch wel wenschelijk wezen, dat bij het aangaan van nieuwe pachtcontracten betere overeenkomsten worden vastgesteld.
Over dit onderwerp zijn onlangs mededeelingen gedaan door den heer del campo betrekkelijk de pachtcontracten in Zeeland, waarbij hij onder anderen zegt, dat bij de meeste slechts de regten van den verpachter worden gewaarborgd, ofschoon zijne waarachtige belangen daarbij verwaarloosd worden, en dat het alleen nooddwang is, die zulke overeenkomsten door bekwame landlieden doet aannemen.
De grondbezitters moeten dus hun land bij zulke lange termijnen verpachten, dat daardoor vele voorwaarden, die anders noodzakelijk worden geacht, overbodig worden, zoodat de pachter meer genot kan hebben van de verbeteringen, die hij aanbrengt.
Of de grondbezitters moeten zich meer met den landbouw bekend maken en met hetgeen het gemeenschappelijk belang vordert, zoodat zij als het ware de raadgevers en vraagbaak van hunne pachters worden, en, gelijk vele Engelsche edellieden, een patronaat over hen uitoefenen en hen behulpzaam zijn in het tot stand brengen van de noodige verbeteringen (*).
Zoodoende kunnen de landen meer pacht opbrengen, en kan de welvaart van den verpachter en van den pachter vermeerderen; zoo kan eendragtige samenwerking in verschillenden stand en betrekking een vermogenden invloed oefenen op de bevordering van den landbouw, en een schoonen band vormen die velerlei belangen verbindt; zoo wordt het hoe langer hoe duidelijker, dat het ware belang van den een gepaard moet gaan met dat van den ander.
Maar voor eene goede uitoefening van den landbouw is meer noodig dan de bekwaamheid van den landbouwer en de

{==445==} {>>pagina-aanduiding<<}
medewerking van den grondbezitter. Zij behoeft die van vele menschen in verschillende betrekkingen, en boven alles heeft zij groote behoefte aan velerlei benoodigdheden en aan vele middelen om die doelmatig aan te wenden.
Dikwijls gebeurt het, dat de landbouw behoefte heeft aan iets, dat elders overvloedig voorhanden is, en dat men op de eene plaats verlegen is juist om datgene waarmede men op de andere plaats verlegen is.
Bijv.: in de steden zijn vele menschen verlegen om werk, en de landbouw is verlegen om arbeiders. In groote steden is men verlegen met de meststoffen, en op het land zegt men dat ze mirakelen doen. In vele fabrieken is men verlegen met nevenproducten, die op het land de beste diensten zouden kunnen doen. Het vruchtbare slib der rivieren, dat van zooveel dienst zou kunnen zijn op het land, belemmert dikwijls door zijne ophooping de vaarwaters (*). En zelfs de kapitalen, waar de landbouw zoozeer om verlegen is, kunnen de kapitalisten dikwijls slechts met moeite naar hun genoegen plaatsen.
Oppervlakkig zou men zeggen, dat men in de meeste gevallen het gebrek van de eene plaats zoude kunnen aanvullen uit den overvloed van de andere plaats; maar de ervaring toont dat dit dikwijls zeer moeijelijk en somtijds onuitvoerbaar is.
Want hoe weinig voordeel of liever hoeveel schade het geeft, om hen die in de steden geen werk kunnen bekomen op het land te gebruiken, leeren de coloniën der Maatschappij van Weldadigheid ten duidelijkste, niettegenstaande de groote bekwaamheid van den directeur.
En dat het vervoer der meststoffen uit groote steden naar het land zoo gemakkelijk niet gaat, is onlangs gebleken uit het verslag van eene Engelsche Commissie betrekkelijk de meststoffen van Londen, waarvan de uitkomst was, dat het nog het minst kostbaarste was, om deze stoffen prijs te geven en zich aanzienlijke kosten te getroosten om ze te ontlasten - in de Noordzee (†).

{==446==} {>>pagina-aanduiding<<}

Maar, zoude men zeggen, het vruchtbare slib der rivieren behoeven wij toch niet naar zee te laten vloeijen; kunnen wij dan het voorbeeld der Egyptenaars niet navolgen, die van de overstroomingen van den Nijl sedert zoo vele eeuwen zulk een uitnemend gebruik hebben gemaakt?
Maar ook de Nijl voert veel slib af, dat meer ondienst doet dan dienst, daar het zijne meeste mondingen onbevaarbaar maakt.
Voorzeker is het de taak der wetenschap om de middelen op te sporen, die dienen kunnen om te voorzien in de behoefte van den landbouw en daarbij tevens steeds bedacht te zijn, om het gebrek, dat op de eene plaats bestaat, te verhelpen uit den overvloed van eene andere plaats. En waarschijnlijk zal dit hoe langer hoe beter gelukken, ofschoon niet op eene zoo directe wijze als men dit vroeger heeft willen doen.
Zoo is het kostbaar en niet zeer doelmatig om volwassen menschen uit de steden te willen bekwaam maken voor het werk op het land; maar met de kinderen is dit een geheel ander geval, en daarom zijn zulke inrigtingen als het Nederl. Mettray hoogst nuttig en weldadig voor het opkomende geslacht en bevorderlijk voor den landbouw.
Ook in het tweede bezwaar, dat bestaat in de stoffen die de straten en grachten der groote steden verontreinigen, kan in ons land steeds meer en meer worden voorzien, gelijk blijkt uit de dienst die Amsterdam doet aan ontginningen in Drenthe. Zelfs kunnen zoodanige stoffen voor vele steden eene bron van voordeel worden, gelijk Dr. ali cohen dit onlangs heeft betoogd en gestaafd door hetgeen reeds sedert vele jaren te Groningen geschiedt (*).
En dat veel afval uit de steden en uit de fabrieken met meer voordeel in ons land kan gebruikt worden, leert de ondervinding der naburen, die beter met de waarde er van bekend zijn en het daarom gaarne willen koopen, gelijk de asch, die sedert zoo vele jaren bij scheepsladingen uit Rotterdam naar

{==447==} {>>pagina-aanduiding<<}
Vlaanderen gaat, en de beenderen, waarvan nog in 1855 4 millioen pond uit ons land, meest naar Engeland, werden uitgevoerd, terwijl het beenzwart, dat door de suikerraffinaderijen van Amsterdam gebruikt is, sedert jaren naar Frankrijk gaat. Men meene niet, dat wij niet met voordeel die stoffen zouden kunnen gebruiken, want overal waar men ze begint te gebruiken zoo als het behoort, neemt dat gebruik hoe langer hoe meer toe, zoo als b.v. met het beenzwart in Noord-Braband het geval is (*).
Wat een nuttig gebruik van het rivier-slib betreft, dit is een onderwerp van zeer veel belang, gelijk wordt erkend door de vele kosten en moeite die men zich getroost om ze uit zee op te baggeren en op het land te brengen, zoo als onder anderen geschiedt in den Dollart.
Het is dus zeer te bejammeren, zoo jaarlijks eene groote hoeveelheid van die vruchtbare bestanddeelen naar zee vloeit, of zich op sommige plaatsen te veel ophoopt. Want hoe vruchtbaar zij zijn blijkt ten duidelijkste aan de uiterwaarden, wanneer deze daar al of niet mede bedeeld worden, en niet minder duidelijk is dit bij overstroomingen gebleken, zooals onder anderen het geval was met de overstroomingen in de Neder-Betuwe in 1855, wier invloed op de vruchtbaarheid dier gronden volgens sommigen zeer groot was, zoodat zij weder den wensch hebben verlevendigd om zulke overstroomingen kunstmatig aan te wenden.
Door den heer v.d. dussen werden onlangs mededeelingen gedaan betrekkelijk het vloeijen van de Doornwerthsche uiterwaarden, en daarbij uit de natuurlijke gesteldheid der uiterwaarden aangetoond, hoe de helling van den grond ze juist uitnemend daartoe geschikt maakt.
Maar vooral op het laatste Nederl. Landhuishoudk. Congres is deze zaak met vrucht ter sprake gebragt, en zijn daaromtrent inlichtingen gegeven door een deskundige, den heer fijnje, die verklaarde, dat op vele polders het stelsel met vrucht zoude kunnen worden aangewend.
Dit zoude belangrijke verbeteringen kunnen aanbrengen, want het land binnen den polder zoude nog veel beter door de rivier bemest kunnen worden dan de uiterwaarden, daar

{==448==} {>>pagina-aanduiding<<}
het bij dezen slechts van het toeval afhangt, terwijl men het op het polderland kan doen zoo lang als men wil. Er zoude niets meer toe vereischt worden, dan dat men aan het hoogste en laagste einde eene sluis aanbrengt, ofschoon bij enkele polders stoomwerktuigen noodig zouden zijn (*).
Zulk kunstmatig overstroomen, irrigeren of vloeijen doet tweeërlei diensten: als bemesting en als bevochtiging, door de vruchtbare bestanddeelen die het water aanvoert of opgelost houdt en door het water zelf. In bovengenoemde gevallen werd het meest beschouwd als bemesting, maar de bevochtiging is van niet minder gewigt. Het is als een kunstmatige regen, waarover men beschikken kan wanneer men dien het meest noodig heeft.
Wenschelijk is het dus dat men hierop meer bepaaldelijk de aandacht vestigt, daar vele plaatsen van ons land er uitnemend toe geschikt zijn, gelijk uit de u medegedeelde getuigenissen blijkt, die nog door vele anderen zouden kunnen vermeerderd worden, zooals van een voormalig lid der Eerste Kamer den heer van asch van wijck, die dit heeft aangetoond betrekkelijk de Geldersche vallei (†).
Het is bijna ongeloofelijk, hoezeer de opbrengsten der landerijen kunnen worden vermeerderd door ze behoorlijk te bemesten, te draineren en te vloeijen. Want warmte, voedsel en vochtigheid zijn de drie hoofdvereischten voor een weelderigen plantengroei, en overal waar men kan draineren en

{==449==} {>>pagina-aanduiding<<}
vloeijen kan men ook het volle genot der warmte hebben, want gedraineerd land wordt vroeger warm en blijft het langer en het vloeijen voorkomt eene schadelijke uitwerking van eene te groote warmte.
Vooral in den laatsten tijd heeft men schoone onderzoekingen gedaan betrekkelijk de warmte die de planten behoeven, en belangrijke uitkomsten verkregen, en de planten-physiologie leert ons hoeveel warmte verschillende planten vorderen om rijpe zaden voort te brengen en tot welken graad de temperatuur daartoe moet stijgen.
Weten wij dus hoeveel warmte wij iederen zomer gemiddeld te wachten hebben, en hoe hoog ongeveer de temperatuur stijgt, hoeveel water gemiddeld valt in ieder tijd van het jaar, dan kunnen wij immers die planten ter verbouwing kiezen, die voor iedere streek het meest geschikt zijn en overigens genoegzaam voordeel geven. Het blijkt hierbij tevens welk eene gewigtige wetenschap de meteorologie is, die in dit opzigt vele inlichtingen geeft.
Het is opmerkelijk, dat te veel warmte op den plantengroei in zeker opzigt denzelfden invloed kan uitoefenen als te veel koude, in zoo verre zij dien doet stilstaan, zoodat in warme gewesten de boomen soms worden ontbladerd door de hitte. Zelfs in ons land werd in den afgeloopen zomer de groei van het gras door te groote warmte verhinderd. Maar, zoo als gezegd is, bij irrigeren of vloeijen kan het nimmer te warm worden. Wanneer men nu in den afgeloopen zomer die dorstige weiden telkens door een gewenschten regen had kunnen verkwikken, dat is, wanneer men ze zoo dikwijls het noodig was behoorlijk had kunnen vloeijen, dan zou de opbrengst bij eene goede behandeling zooveel meer zijn geweest als zij nu minder was; dan had men overvloed gehad in plaats van gebrek.
Zoo wordt het wederom bevestigd, dat de uitersten dikwijls aan elkander grenzen.
Hier overvloed en daar gebrek. Heden te veel en morgen te weinig, en in de nabijheid van de kwaal wordt dikwijls het geneesmiddel gevonden.
In te weinig vochtigheid voorziet het vloeijen en in te veel het draineren; en, kan men beiden vereenigen dan heeft men de vochtigheid volkomen in zijne magt, vooral wanneer men

{==450==} {>>pagina-aanduiding<<}
gebruik maakt van de vernuftige methode, die een Franschman, rerolle genaamd, heeft uitgedacht en werkelijk op sommige plaatsen van Frankrijk tot stand gebragt. Hij heeft namelijk aangetoond, hoe men door middel van de draineerbuizen, water aan en af kan voeren en hoe men het op verschillende hoogte door den grond en ook over den grond kan voeren, zoodat men de wortels der planten kan bevochtigen, terwijl de bladeren droog blijven, en de planten dus als het ware gelijktijdig het volle genot hebben èn van regen èn van zonneschijn.
De middelen om den landbouw te verbeteren en te bevorderen zijn dus vele; maar menigeen zal tegen de groote kosten opzien om doelmatige verbeteringen daar te stellen, en dit is voorzeker in den volsten zin van het woord een kapitaal punt (*).
Hoofdzakelijk zijn de kosten die in aanmerking komen bij de beoefening en verbetering van een bedrijf drieërlei: 1. de kosten der benoodigdheden, 2. de transportkosten, 3. de arbeidsloonen.
Hetgeen op een goed gedreven bedrijf noodig is, wordt hoe langer hoe meer naarmate de landbouw zich meer ontwikkelt, en de zuinigheid zou de wijsheid bedriegen, wanneer men het noodige om de kosten achterwege liet, daar juist de meerdere ontwikkeling die men aan een bedrijf geeft, de meeste voordeelen verschaft.
Maar men moet wel weten wat werkelijk benoodigd is, en vooral trachten hetgeen men slechts tijdelijk noodig heeft in huur te bekomen, zoo als dit in Engeland veel het geval is met verschillende kostbare werktuigen, ja zelfs met fokvee, waarvoor de Engelschen duizenden guldens besteden.
De transportkosten zijn van meer algemeen belang en hebben niet alleen betrekking op hetgeen een bedrijf noodig heeft, maar ook op hetgeen dat bedrijf voortbrengt.
Goede wegen zijn in dit opzigt een noodzakelijk vereischte, en langs geene wegen zijn de kosten van vervoer voor groote afstanden minder dan langs waterwegen of kanalen.

{==451==} {>>pagina-aanduiding<<}

Daarom is het aanleggen van goede kanalen van zooveel belang, want niet alleen bevorderen zij den handel en de nijverheid, maar ook den landbouw, die daarop weder zoo'n gunstigen invloed uitoefent, zoodat goede kanalen dikwijls plotseling welvarende plaatsen doen ontstaan, waar vroeger slechts dorre heide was. De voorbeelden hiervan in ons land zijn niet ver te zoeken, en de mogelijkheid bestaat op meer dan eene plaats. Men denke slechts aan hetgeen tegenwoordig in Drenthe geschiedt, en aan hetgeen daar geschieden kan en eenmaal geschieden zal, wanneer de voorspelling van den graaf van hogendorp waarheid zal worden, en kanalen dat gewest bekwaam zullen maken om eene voorraadschuur te worden voor Nederland en waardiglijk te wedijveren met den schoonen landbouw van Vlaanderen.
In Drenthe bezitten wij schatten, die daar in de gedaante van turf begraven liggen, en die vele millioenen guldens bedragen. Maar om die schatten tot waarde te brengen worden ook alweder kanalen gevorderd.
Daar doen de kanalen gewigtige diensten, want de turf die daar even schadelijk is voor den grond als de meststoffen in Amsterdam voor die stad, omdat hij den grond onvruchtbaar maakt, kan langs de kanalen vervoerd worden met dezelfde schepen die de meststoffen aanvoeren.
En is de turf afgegraven, dan blijft er een grond over, die voor de bebouwing uitnemend geschikt is.
Die gronden bevatten dus niet alleen bestanddeelen die dadelijk tot waarde kunnen worden gebragt, maar zij kunnen daarna rijke vruchten geven, die op den duur de meeste waarde hebben.
Opmerkelijk is het: hier hebben wij te veel en daar te weinig water; hier moeten wij er tegen strijden en daar moeten wij in het gebrek voorzien; en wanneer wij dat goed doen, dan oogsten wij hier goud uit schuim en daar goud door schuim.
Want, zooals bilderdijk zegt:

Het aardrijk is de kroes waarin uw schatten stoven, 
En heeft de zon te hulp in 't stoken van haar oven. 
Zie daar het ware goud, dat waren rijkdom geeft (*). 



{==452==} {>>pagina-aanduiding<<}

Na kanalen komen goede straatwegen in aanmerking, en die bezitten wij op vele plaatsen uitnemend, maar zij zooden nog veel meer diensten kunnen doen, zoo men konde besluiten de tollen af te schaffen. Die tollen veroorzaken soms niet alleen vele kosten om ze te innen, maar zij maken dikwijls het vervoer van vele benoodigdheden en producten te kostbaar. De heer staring heeft de doelmatigheid aangetoond van het afschaffen der tollen en er onder anderen opmerkzaam op gemaakt, dat het gedeeltelijk aan de tollen is toe te schrijven, dat het meer kost, om een last rogge van Enschedé dan van Dantzig naar Amsterdam te vervoeren.
Het is dus wenschelijk, dat het voorbeeld van Noord-Holland en Zeeland worde nagevolgd, alwaar op enkele wegen de tollen zijn afgeschaft.
De arbeidsloonen kan men zeker niet verminderen, maar men kan den arbeid verminderen, en daartoe dienen beter werktuigen.
Men zal toch tegenwoordig niet meer gelooven, dat het te verkiezen is het werk door meer arbeiders te doen verrigten in plaats van door beter werktuigen. Want geen arbeider werkt om het werk, maar wel om het loon, en beter werktuigen maken hooger loonen mogelijk, en werk zal er wel nimmer ontbreken, tenzij de wetenschap niet meer van toepassing ware.
Het zwaarste werk wordt ook meestal het minste beloond, omdat paardenkracht en stoomkracht veel goedkooper zijn dan de kracht die arbeiders kunnen uitoefenen; daarom moeten de arbeiders werktuigen leeren gebruiken, waarbij wel verstand noodig is om ze goed te gebruiken, maar die dan ook kosten en handenwerk uitsparen en dus meer voordeel geven.
Werktuigen die veel werk en daardoor vele kosten uitsparen zijn dorschwerktuigen. Men berekent dat hierdoor 50 pct. kosten kan worden bespaard, en dat alleen op de tarweoogst van Engeland zoodoende 18 millioen gulden jaarlijks wordt uitgewonnen.

{==453==} {>>pagina-aanduiding<<}

Hetzelfde geldt van vele andere werktuigen. Goede ploegen vorderen minder paarden, goede maaiwerktuigen minder menschen, en zij winnen veel werk uit, omdat zij het graven en het gewone maaijen vervangen, terwijl zij die met die werktuigen goed kunnen werken hooger loon verdienen, hetgeen voordeel is èn voor den landbouwer èn voor den arbeider.
En wie denkt niet, wanneer er sprake is van verbeterde werktuigen, aan den veelvermogenden stoom en aan de allernieuwste toepassing van den stoom op het ploegen van den grond, waarvan aan Engeland de eer toekomt. Daar is in den afgeloopen zomer het pleit beslist, en zeer naauwkeurige opmerkingen en berekeningen hebben duidelijk aangetoond, dat het land met minder kosten door stoom kan geploegd worden dan door paarden, zoodat men met regt aan den beroemden fowler den uitgeloofden prijs van f 6000 heeft kunnen toekennen.
Maar zonder de noodige kapitalen is het onmogelijk den landbouw behoorlijk te drijven, en het is niet te ontkennen dat zeer vele landbouwers geen genoegzaam kapitaal bezitten of gebruiken.
Wanneer men nu nagaat waarin al geen geld wordt belegd en welke aanzienlijke verliezen door vele geldbeleggingen worden geleden, en hoe wisselvallig de voordeelen zijn die vele geven, dan zal men misschien tot het besluit komen, dat men met meer voordeel dan tegenwoordig wordt erkend, kapitalen kan voorschieten aan bekwame landbouwers of aan vereenigingen ter uitoefening van den landbouw.
Hetgeen in andere landen geschiedt, bevestigt dit genoegzaam. Zoo schieten de Engelsche kapitalisten aanzienlijke sommen voor landverbetering voor, en zelfs verzekerde Lord stanley in eene redevoering, welke hij in 1841, als voorzitter der koninklijke landbouwmaatschappij van Engeland, te Liverpool hield, dat hij ten volle overtuigd was, dat in het geheele land geene bank, geene handelsspeculatie, geene hypotheek zoo veilig, zoo zeker en voordeelig kan zijn, als die hypotheek, waarbij men zijn kapitaal, zelfs al ware het geleend, in den grond begraaft door daarstelling van onderaardsche kanalen of drains.
Verschillende landbouw-ondernemingen in het buitenland, die op gemeenschappelijke kosten worden ondernomen, geven

{==454==} {>>pagina-aanduiding<<}
goede rente, zooals die welke te Grignon bestaat, alwaar door eene maatschappij onder bestuur van den heer bella de landbouw op eene uitnemende wijze wordt gedreven, terwijl de jaarlijksche voordeelen 8-10 pct. bedragen.
Ook in ons land kunnen zulke ondernemingen voordeel geven, gelijk bevestigd wordt door den bloei eener dergelijke onderneming, die sedert vele jaren in den Wilhelmina-polder bestaat, en naar ik meen 1000 bunders bezit.
Eveneens zoude eene onderneming die zich ten doel stelde om geschikte gronden in Drenthe te ontginnen en te bebouwen, goede renten geven.
Vele menschen kunnen dus den landbouw bevorderen, hetzij direct, hetzij indirect, en vooral kan eendragtige zamenwerking hiertoe veel bijdragen.

En vragen wij in het algemeen van wie men de bevordering van den landbouw mag verwachten, dan geloof ik dat men haar met regt het meest mag verwachten van hen die daardoor gebaat worden, vooral wanneer door die bevordering de baten nog meer toenemen. Dit geldt zoowel ten opzigte van bijzondere personen als van eene geheele maatschappij, en dus ook van den staat.
Daar het nu buiten twijfel is, dat de staat belangrijk wordt gebaat door eene krachtige ontwikkeling van den landbouw, zoo zouden wij ook van den staat mogen verwachten, dat hij die ontwikkeling zal bevorderen.
Ten allen tijde toch heeft men moeten erkennen, dat het bevorderen van den landbouw is het bevorderen van het welzijn van den staat, en te regt heeft frederik de Groote dit gestaafd, toen hij de uitspraak van een beroemd Engelsch landbouwkundige tot de zijne gemaakt heeft, door te verklaren, dat diegeen zich het verdienstelijkst voor den staat betoont, die maakt dat twee grashalmen groeijen waar vroeger slechts één groeide (*).
En van hoeveel gewigt dit is, is duidelijk, omdat daardoor de opbrengst van het land verdubbeld wordt, zoodat staten die vroeger voor de eerste levensbehoeften van de aanvoeren van het buitenland afhankelijk waren, alsdan kunnen uitvoeren.

{==455==} {>>pagina-aanduiding<<}

Hetgeen in andere landen geschiedt, schijnt de meening te bevestigen, dat men van den staat mag verwachten, dat hij, vooral in den tegenwoordigen tijd, meer onmiddellijk bijdrage tot de bevordering van den landbouw. Men lette slechts op de beide landen, waar de landbouw het weligst bloeit, of waar hij tegenwoordig buitengewoon wordt bevorderd, dat is op Engeland en Frankrijk, om van Pruissen en België niet te spreken (*).
In Engeland, waar het laisser faire zoozeer op den voorgrond staat, heeft evenwel het gouvernement begrepen, dat het krachtdadig en meer direct moest medewerken tot bevordering van den landbouw, gelijk onder anderen blijkt uit een voorschot van f 84 millioen, door dat gouvernement toegestaan aan grondeigenaars, die duurzame verbeteringen op hunne eigendommen tot stand brengen.
Eveneens tracht het Engelsche gouvernement door gepaste maatregelen, vooral betrekkelijk het grondbezit, den landbouw in Ierland te bevorderen, zoodat wij mogen verwachten, dat dit land weder met regt zijn naam zal dragen van het Smaragden-eiland. Men schijnt dus in het buitenland te meenen, dat de landbouw meer nog geeft dan goud.
Maar vooral geeft het Fransche gouvernement in dit opzigt een opmerkelijk voorbeeld, en de Fransche keizer toont met der daad hoezeer hij doordrongen is van de waarheid van hetgeen hij eenmaal heeft verkondigd, dat met de bevordering of verwaarloozing van den landbouw de voor- of tegenspoed der staten gepaard gaat.

{==456==} {>>pagina-aanduiding<<}

In navolging van het Engelsche gouvernement werden 100 millioen francs beschikbaar gesteld, om voorgeschoten te worden voor drainering van den grond.
Door het gansche rijk worden landbouw-tentoonstellingen aangemoedigd en ondersteund, en bovendien worden geene kosten ontzien om landbouw-tentoonstellingen te houden van en voor de gansche wereld, en volgens het Journal van barral heeft het voornemen bestaan, om in een volgend jaar wederom eene dergelijke tentoonstelling te doen plaats hebben.
Door velerlei eerbewijzingen en belooningen wordt aldaar de landbouw aangemoedigd, en eenvoudige landbouwers worden met het legioen van eer begiftigd, zoo zij aan den landbouw belangrijke diensten bewijzen, bijv. door in een departement de teelt van een nuttig gewas in te voeren (*).
Ieder jaar worden aanzienlijke prijzen geschonken aan hen, die hun bedrijf het best hebben ingerigt. Die prijzen bestaan in eene kostbare zilveren vaas ter waarde van 3.000 francs en eene geldelijke gift van 8.000 francs, waarbij gevoegd wordt eene gift van 800 francs voor de bedienden.
De practijk en de wetenschap worden gelijkelijk bevorderd, en onlangs is eene som van 10.000 francs uitgeloofd voor het beste werk over landbouw (†). En vooral worden die inrigtingen tot stand gebragt en ondersteund, waar de wetenschap het best met de practijk kan zamenwerken tot ontwikkeling van den landbouw.
Een onpartijdig onderzoek zal doen zien, dat Engeland en Frankrijk veel voor den landbouw gedaan hebben, niettegenstaande zij in oorlogen gewikkeld waren, die veel geld en menschen gekost hebben.
Het is als werden zij daardoor meer overtuigd van de noodzakelijkheid om door den landbouw de geleden verliezen te herstellen en de welvaart te vermeerderen. Het is als werd de oorlog eene magtiger oorzaak van vooruitgang dan de vrede. Zoodat men zoude meenen, dat de vrede te veel voor-
{==457==} {>>pagina-aanduiding<<}
spoed geeft, en dat men meer genegen is tegen tegenspoed te strijden dan tijdig te trachten dien te voorkomen.
Ook in ons land ware het wenschelijk dat de landbouw meer onmiddellijk door den staat werd bevorderd, en wel in de eerste plaats door de bevordering van de wetenschap.
Vooral is het noodzakelijk, dat de wetenschap hare regten kan handhaven en dat haar de gelegenheid wordt gegeven te toonen, dat van haar de meeste en zekerste vooruitgang te wachten is, en dat de vreemde denkbeelden, die tegenwoordig nog over de zoogenaamde theorie heerschen, dikwijls onjuist zijn, omdat men de theoriën of beschouwingen van bijzondere personen verwart met de wetenschap.
Dat deze wetenschap krachtig door den staat bevorderd worde, is, dunkt mij, ook billijk en noodzakelijk, omdat zulke wetenschappelijke onderzoekingen van algemeen nut zijn, omdat de staat daar in het vervolg aanzienlijke voordeelen van geniet, en omdat afzonderlijke personen daartoe niet genoeg vermogen, of, zoo zij dit al mogten, de meeste niet genoeg van hare waarde doordrongen zijn.
Wanneer het nu waar is, dat weten is kennen en dat kennis is kracht, dat de wetenschap ons de waarheid leert, dat wij door hare hulp de natuur kunnen ondervragen en dat wij, wanneer die vragen goed gedaan worden, stellige antwoorden bekomen die zooveel verschillen van de duistere taal van vroeger als weten van gissen, - verdient de wetenschap dan niet spoedig en krachtig te worden bevorderd? Verdient zij niet dat dit geschiede door den staat, of zal men moeten wachten totdat de boeren dit zullen doen?
De boeren zouden eerst nog moeten worden onderwezen, en velen zouden zelfs dat onderwijs niet eens begeeren noch voor zich, noch voor hunne kinderen; het is ook hier: onbekend maakt onbemind.
Het is voorzeker een treurig denkbeeld dat het onderwijs in de wetenschap van den landbouw weinig wordt begeerd, en dat een gansch geslacht zal opgroeijen en te laat bemerken dat het niet kan beantwoorden aan de eischen van zijn tijd, zoo hierin niet wordt voorzien.
Wel is het moeijelijk de middelen aan te wijzen, hoe men den tegenzin der boeren moet trachten te overwinnen en op welke wijze men het onderwijs moet inrigten. Maar ook deze

{==458==} {>>pagina-aanduiding<<}
moeijelijkheid zal overwonnen worden wanneer wij letten op hetgeen in het buitenland geschiedt, bijv. in het naburige België, waar men in vele opzigten Frankrijk navolgt, of in Pruissen, waar tegenwoordig 4 (*) hoogescholen van landbouw bestaan en 22 middelbare en 66 lagere, terwijl op 48 scholen onderwijs wordt gegeven in boschbouw en aanverwante vakken van landbouw, om niet te spreken van het onderwijs op de dorpscholen.
De moeijelijkheid mag immers niet afschrikken, wanneer de overtuiging vast staat dat de wetenschap moet worden gebragt onder het volk voor zoo ver het daarvoor vatbaar is, en dat het onderwijs aan het opkomende geslacht hiertoe een magtig middel is.
Men zoude zeggen dat het onnoodig ware te beweren, dat het van zoo hoog belang is dat een der nuttigste wetenschappen, die niet genoeg bekend is en die toch zoo veel de welvaart kan bevorderen, onderwezen moet worden. Vooral omdat dit reeds zoo menigmaal in geschrifte is aangetoond en nog niet lang geleden door eene staatscommissie erkend.
Wij mogen dus verwachten dat ook eenmaal in ons land zal worden daargesteld en bevorderd, wat in andere landen reeds zoo heerlijk bloeit, omdat vermeerdering van kennis door deugdelijk onderwijs de schoonste nalatenschap is, die men aan de nakomelingschap kan schenken, omdat zij eene zekere bezitting is en voor den staat een waarborg van toekomstigen bloei.
Vragen wij verder wat wenschelijk is, dat in ons land voor den landbouw worde gedaan, dan geloof ik dat men consequent moet voortgaan het vele goede, dat op sommige plaatsen reeds bestaat, te ontwikkelen, en dit op andere plaatsen, waar het met voordeel kan geschieden, te doen navolgen. Maar dat men ook

{==459==} {>>pagina-aanduiding<<}
niet moet schromen vele verbeteringen en nieuwe en nuttige inrigtingen die den landbouw kunnen bevorderen, daar te stellen, en dat men bij dit alles zijn voordeel moet doen met naauwkeurig acht te geven op hetgeen in het buitenland in dit opzigt met goed gevolg is tot stand gebragt.
Zoo leert de geschiedenis van den landbouw dat draineren volstrekt noodzakelijk is om van vele gronden de meeste vruchtbaarheid te verkrijgen. In Denemarken heeft men dit zoozeer erkend, dat men het algemeen verpligtend wil maken, en in ons land disputeert men er nog over of het wel zoo nuttig is, en toch bestaan ook hiervan beginselen in Zeeland en elders (*). Zoude nu in dit opzigt in ons land geen voordeel kunnen gedaan worden met eenigzins het schoone voorbeeld te volgen dat in het naburige België gegeven is, alwaar het gouvernement zoo krachtig is tusschen beiden gekomen en met zulk uitnemend gevolg?
Een ander voorbeeld kunnen wij ontleenen aan de populaire voorlezingen over landbouw, die elders, b.v. in België en in Rusland, ja zelfs in Siberië veel nut doen, en die ook in ons land werden beproefd, maar die men meent dat mislukt zijn, omdat eenige jongelieden, die, hoe bekwaam ook, echter weinig of geene practische ondervinding van landbouw hadden, niet dadelijk crediet konden vinden bij de boeren (†).
En een derde voorbeeld geven de landbouwkundige onderzoekingen aan de hand. Men sticht laboratoria, observatoria en velerlei gestichten, die door steden en gewesten bijzonder worden ondersteund, maar een gesticht dat meer dan vele andere van nut zoude zijn, eene proefboerderij, brengt men

{==460==} {>>pagina-aanduiding<<}
te veel in verband met eene modelboerderij en noemt het te kostbaar, en toch staan vele kostbare werktuigen in de kabinetten der academiesteden te vermolmen, en toch gaat jaarlijks zeer veel geld verloren door de proeven waarmede wetenschappelijke landbouwers zich moeten behelpen (*).
In ons land is dus nog veel voor den landbouw te doen. Want al is het niet te ontkennen dat wij vooruitgaan, en dat vooral de maatschappijen van landbouw hiertoe veel bijdragen, toch worden wij eerder medegetrokken dan dat wij voorgaan.
Maar zelfs deze zaak kan spoedig veranderen en ook in dit opzigt het spreekwoord waarheid worden, dat de uitersten aan elkander grenzen.
Want dat in ons land in korten tijd veel kan gedaan worden, wanneer daartoe de ernstige wil bestaat, en dat wij niet minder gewoon zijn voor te gaan dan te volgen, schijnt de geschiedenis te leeren.
En al kunnen wij nu niet meer pralen met vertoon van magt gelijk weleer, daarom kunnen wij toch wel even als

{==461==} {>>pagina-aanduiding<<}
vroeger voorgaan met datgene te doen wat de welvaart van een volk voortdurend kan vermeerderen, en wat de veranderde tijdsomstandigheden daartoe tegenwoordig vorderen.

Wanneer wij nu moeten erkennen, dat in ons land de kiemen en krachten aanwezig zijn, waaruit en waardoor eene schoonere toekomst voor den landbouw kan ontstaan, en dat wij de middelen bezitten om hetgeen nog niet aanwezig is daar te stellen, wie zou dan niet wenschen dat een wijs gebruik werd gemaakt van hetgeen aanwezig is, en aan het noodige dat nog ontbreekt, ter bekwamer tijd aanzijn werd gegeven?
Want dan immers mogen wij verwachten dat de vruchten overvloedig zullen zijn en de nakomelingschap erkentelijk.


De kunst bij de Semiten. door Francis Pulszky.

De naam Semiten wordt thans zooals men weet algemeen gebruikt om zekere volksstammen aan te duiden, die door taal en gezigtsuitdrukking onderling zeer naauw aan elkander verwant zijn. Men bestempelt met dien naam de Syro-Arabische volkeren, dat wil zeggen, de Syrische, Phoenicische en Hebreeuwsche stammen (met inbegrip van Edom, Moab, Ammon, Midian en de Nabateërs van Harran) en de Arabieren. Al die volkeren onderscheiden zich in taal zoowel als in geaardheid zeer van de Arische (Indo-Europesche) volkeren.
Niet ligt zal men den invloed der Semiten op de beschaving te hoog schatten, en men kan zonder overdrijving zeggen, zooals bunsen gedaan heeft, dat alle zedelijke en godsdienstige vooruitgang der menschheid van de Arische en Semitische volkeren afgeleid kan worden, zoodat de eersten als het ware de schering, de laatsten den inslag geleverd hebben. Hoewel dezen zeker nooit sterker geweest zijn dan ten getale van 30 millioen, werd hun aantal echter - om zoo te zeggen - vergroot door hunne eeuwige rusteloosheid en handelsbetrekkingen, hunne verhuizingen, colonisatiën en veroveringstogten,

{==462==} {>>pagina-aanduiding<<}
waardoor zij bijna overal in aanraking kwamen met de meeste dragers der beschaving. De Indo-Europeërs overtreffen de Semiten minstens tienmaal in aantal; maar toch heeft hunne beschaving in hooge mate en duurzaam den invloed der Semiten ondervonden, zonder dat deze laatsten daarbij met de meerderheid versmolten zijn. Nog in onze dagen bewaart het Semitische ras zijne bijzondere kenmerken zóó trouw, en de stempel van hunne afstamming is zóó duidelijk op hunne gelaatstrekken gedrukt, dat men er zich niet in vergissen kan.
Drie volksstammen onder de Semiten zijn het vooral, die in de geschiedenis der menschheid eene gewigtige rol gespeeld hebben. Aan de Phoeniciërs, die het eerst de Middellandsche Zee en den Atlantischen oceaan bevoeren, hebben wij het alphabet, en waarschijnlijk ook het munten van geld te danken. Ten Oosten en Zuiden van Phoenicië woonden de Hebreën, die, hoewel gering in aantal, door hunne erkenning van één eenigen God den grond tot de nieuwere beschaving gelegd hebben, en wier bekwaamheid in geldzaken nog heden ten dage op alle groote geldmarkten voelbaar is. Nog verder ten Zuiden vinden wij de Arabieren, de verklaarde vijanden van de beeldendienst, veroveraars van Noordelijk-Africa, die de beschaving onder de zwarte menschenstammen gebragt hebben en als kooplieden de kusten van den Indischen oceaan bewonen.
Al deze dragers en voortplanters der beschaving hebben nooit gevoel gehad voor de schoonheid der schilder- en beeldhouwkunst. Integendeel waren deze beide kunsten bij de Hebreën en Arabieren door de heiligste godsdienstvoorschriften verboden. Maar ook de Phoeniciërs hadden geene nationale kunst; beurtelings ontleenden zij hunne kunstvormen van Aegyptenaren, Assyriërs en Grieken, maar ze vervielen dikwijls weder in hun eigen barbaarschen smaak. Ernest renan zegt in zijn beroemde werk: Histoire générale et système comparé des langues Sémitiques, over dit onderwerp: ‘Zelfs het versieren van handschriften, waarin Turken en Perzen zulk een levendig gevoel voor kleuren hebben aan den dag gelegd, is voor de Arabieren stuitend, en in streken waar de Arabische geest zich geheel zuiver bewaard heeft, als b.v. in Marocco, geheel onbekend. Alleen de muzijk, de meest subjective van alle kunsten, is bij de Semiten bekend. De schilderkunst zoowel als de beeldhouwkunst zijn altijd door

{==463==} {>>pagina-aanduiding<<}
godsdienstvoorschriften verbannen; hunne voorliefde voor het werkelijke, handtastelijke was onvereenigbaar met de scheppende vinding, die het eerste, het onmisbare vereischte is voor de twee genoemde kunsten. Een Muzelman, wien de reiziger bruce eene teekening van een visch zien liet, vroeg na een oogenblik van verbazing: ‘“Als deze visch op den dag des oordeels tegen u opstaat en u aanklaagt mat de woorden: “Gij hebt mij een ligchaam gegeven, maar geene levende ziel”, wat zult gij dan antwoorden?”’ Het verbod tegen elke voorstelling in beelden, dat verscheiden malen in de Mozaïsche boeken herhaald wordt en de beeldstormende ijver van mohammed, bewijzen klaarblijkelijk de neiging van deze (Semitische) volkeren om een standbeeld voor een werkelijk wezen te houden. Kunstlievende rassen, die gewoon waren het symbool van de idée te scheiden, waren niet verpligt om zoo gestreng te werk te gaan.
Zooals reeds gezegd werd, het zuivere, uit klankteekens bestaande (phonetische) alphabet is, volgens de schrijvers der oudheid zoowel als de hedendaagsche taalonderzoekers, eene uitvinding van den Phoenicischen geest. Alle verschillende phonetische alphabets ter wereld - misschien met uitzondering van het spijkerschrift en het Hindoeschrift (Lat en Devanagiri) - zijn uit Phoenicische letters ontstaan; de Arische volkeren hebben alleen de Semitische keelletters door hunne eigenaardige klanken vervangen. De hiëroglyphen van Aegypte bleven tot het Nijl-dal bepaald; het Devanagari tot de twee Indische schiereilanden en hunne aanhoorigheden; het spijkerschrift tot het bekken van den Tigris en Euphraat, en tot het hoogland, dat er ten oosten aan grensde, terwijl het Phoenicische alphabet en die er van afgeleid zijn over het geheele blanke menschenras verspreid zijn - eene omstandigheid, die feitelijk den Semitischen invloed bewijst.
Eenigzins minder van gewigt dan het phonetische alphabet, is de uitvinding van gemunt geld, die insgelijks van Phoenicischen oorsprong is, hoewel het eiland Aegina en Lydië evenzeer aanspraak maakten op de eer der eerste uitvinding. Maar Aegina en de Peloponnesus, hoewel zij rijk waren in zilvermijnen, bezaten noch coloniën noch uitgebreiden buitenlandschen handel, welke alleen aanleiding kunnen gegeven hebben tot de begeerte naar gangbare munt. Lydië, dat evenmin

{==464==} {>>pagina-aanduiding<<}
coloniën of uitgebreiden buitenlandschen handel had, bezat zelfs geen goud vóór de verovering van Phrygië. Het eerste gemunte geld kan alleen van een handeldrijvend volk afkomstig zijn. Noch het Aegypte der Pharao's, noch de rijken van Assyrië en Babylon, noch de Hebreeuwsche koninkrijken kenden het gebruik van munten. Zij wogen het goud en zilver als prijs voor hetgeen gekocht of verkocht was, maar kwamen nooit op het denkbeeld, om het in gelijke stukken te verdeelen, of om het naar gewigt en waarde te merken. Eerst betrekkelijk laat, en wel bezwaarlijk eer dan de 7de eeuw vóór onze tijdrekening werden goud en zilver op openbaar gezag gemunt, om als gangbaar ruilmiddel te dienen. Alcidamas, de Atheensche rhetor uit de 4e eeuw v.chr., zegt: ‘Munten werden door de Phoeniciërs uitgevonden, die de wijsste en verstandigste van de Barbaren waren; - van een stuk metaal namen zij gelijke deelen en stempelden ze met een teeken, naar hun gewigt, zwaardere en ligtere.’
(De standaardgewigten van Nimroed, die thans in het Britsch Museum zijn, brengen nu zelfs het Babylonische talent verder terug, tot Assyrië, en het is niet van gewigt ontbloot, dat hunne opschriften òf zuiver Phoenicisch zijn, òf in twee talen uitgedrukt zijn. - Wat het munten betreft, overal staat het oorspronkelijk in verband met den gewigtstandaard, waarvan het de meest practische toepassing is op zilver en goud als maten voor de waarde. De standaard der gewigten moet die van de munt voorafgegaan zijn, en kan geene gelijktijdige uitvinding wezen. Misschien is pheidon (van Aegina) wel degene die het eerst in Griekenland munten sloeg en die te gelijk met het munten den Babylonischen standaard van maten en gewigten uit Phoenicië invoerde, maar de Grieksche overlevering, die hem de uitvinding toeschrijft zoowel van den standaard der gewigten als van het munten, is logisch onjuist, wat betreft de munten, en historisch onwaar, wat betreft de gewigten).
Van dien aard nu waren de blijvende weldaden, die het menschelijk geslacht aan het Semitische ras te danken heeft. Zijne verdiensten als voortbrenger en voortplanter van het Monotheïsme zijn reeds te veelvuldig - ook in het aangehaalde werk van e. renan - uiteengezet, om hier nader betoog te behoeven.

{==465==} {>>pagina-aanduiding<<}

Bovendien waren de Semiten in oude tijden nog de voorloopers der Indo-Europesche beschaving aan de Middellandsche Zee en aan de oostkusten van den Atlantischen oceaan, en later weder - gedurende de middeleeuwen - in Hindostan en Java. Heden ten dage nog banen zij den weg voor Europesche beschaving en handel in Soedan en Midden-Africa.
En met dat al verhieven deze hoog begaafde dragers der beschaving zich nooit tot eenige hoogte op het gebied der beeldende kunsten, en waren zij niet in staat om een nationalen stijl van schilder- of beeldhouwkunst uit te vinden of te vestigen. Wat de Hebreën en Arabieren betreft, wordt dit gemis dikwijls toegeschreven aan de verbodsbepalingen van de Mozaïsche wet en van den Koran, maar het is waarschijnlijk juister om het verbod af te leiden uit het gemis aan kunstgevoel onder de volkeren, voor wie de wet bestemd was. Immers, ook vóór mohammed hadden de Arabieren weinig of geene afgodsbeelden van menschelijken vorm, geen beeldhouwwerk of schilderijen, terwijl dezelfde Koran niet beletten kon, dat de Perzo-Affghanen, die toch ook den Islam belijden, zoowel de Sjiïten als de Sunniten voortgaan met teekenen en schilderen, en zelfs met beeldhouwen, ten minste van reliefs.
[G.r. gliddon, die geruimen tijd als consul voor de Vereenigde Staten in Aegypte woonde, deelt te dien aanzien mede (Indigenous races of the earth, p. 192): ‘Ondanks den Islam komt de eigenaardigheid van het ras in Aegypte weder voor den dag onder de Thebaansche fellàhs, wier Benvenuto Cellinis met de gebrekkigste werktuigen ‘nieuwe antiquiteiten’ fabrieken, met voldoende bekwaamheid om aan de liefde voor Aegyptische kunst bij rondreizende Anglo-Saxische leêgloopers te voldoen. Ali cammoeni was, toen ik te Thebe woonde, het opperhoofd der inlandsche kunstenaars in dat vak. Mijn vriend a.c. harris en ik zelf voorzagen hem van alle kleinigheden die hij gebruiken moest en die wij missen konden (stukjes tin en glas, gebroken pennemessen, spijkers, oude tandenschuijers, enz.), hopende daardoor de markt rijkelijk te voorzien van merkwaardige oudheden, voldoende voor ‘les badauds’ en aldus te verhinderen dat zij de echte monumenten zouden beschadigen.]
Tot op den huidigen dag worden te Delhi, Kaboel en Teheran door ware geloovigen, zonder eenig godsdienstig be-
{==466==} {>>pagina-aanduiding<<}
zwaar, portretten geschilderd, terwijl de Arabische gezant van den Sultan van Marocco aan Koningin victoria, zich beleedigd achtte toen buiten zijn weten een daguerréotype-portret van hem genomen was, omdat ‘zijne gedaante van hem gestolen was’, zooals hij zich uitdrukte.
Bij die takken der Semiten, die vele goden vereerden, waren schilder- en beeldhouwkunst niet door de godsdienst verboden, en toch ontwikkelde zich bij de Syriërs en Phoeniciërs nooit eene nationale kunst, niettegenstaande hun rijkdom en hunne nijverheid en hunne prachtlievendheid.
Het aantal en de uitgebreidheid der gedenkteekenen van kunst in Syrië, Phoenicië, Palaestina en Idumaea, alsmede van die overblijfselen waaraan men om hunne Phoenicische en Punische opschriften, een Semitischen oorsprong mag toekennen, is vrij aanzienlijk; hoewel het in vergelijking met het aantal Aegyptische, Grieksche of Etrurische oudheden, inderdaad gering is. Evenwel zijn deze gedenkteekenen niet onderling gelijksoortig, en vertoonen zij geene bijzonderheden, aan alle gemeenschappelijk, waardoor zij zich van andere gedenkteekenen onderscheiden. Zij zouden alle door vreemden, Aegyptenaren, Assyriërs, Grieken, Etruriërs of Barbaren, gemaakt hebben kunnen zijn. Onder de nog bestaande bouwvallen heeft men er in Petra, de rotsstad der Nabataeërs, dat de latere Grieksche, en in Baalbek (Heliopolis) en Palmyra, dat de latere Romeinsche vormen van bouwkunst vertoonde. De rotsgraven van Jeruzalem zijn blijkbaar uitgehouwen door kunstenaars, die volkomen gemeenzaam waren met de Dorische zuil en aan den geest der Grieksche kunst getrouw bleven, hoewel zij druiven en palmboomen en sommige Oostersche vormen onder de versierselen van hunne rotsgraven bijbragten.
Onder de Semitische standbeelden en reliefs is ongetwijfeld het gewigtigste de zwarte bazalt-sarcophaag van esmunazar, Koning van Sidon. In Februarij 1855 werd deze ontdekt, nabij Seyde, het oude Sidon. De Fransche Consul peretié wist dit gedenkteeken magtig te worden en zond het naar Frankrijk, waar het in het Louvre geplaatst is, met de koninklijke gedenkteekenen van Aegyptische Pharao's en Assyrische heerschers. Het Phoenicische opschrift van den sarcophaag, door den Hertog de luynes gelezen en verklaard, is eene zeer sprekende uitdrukking van Semitische denkwijze. Het luidt als volgt:

{==467==} {>>pagina-aanduiding<<}

‘In de maand van Bul, in het veertiende jaar der regering van mij, esmunazar, Koning der Sidoniërs, zoon van Koning thebunath, Koning der Sidoniërs, sprak de Koning esmunazar en zeide:
Te midden van mijne feesten en mijne geurige wijnen ben ik weggerukt uit het gezelschap der menschen om te weeklagen en te sterven en te liggen in deze doodkist, in dit graf, in de begraafplaats, die ik gebouwd heb.
Bij dezen bezweer ik ieder koninklijk geslacht en ieder mensch, om dit graf niet te openen, de rustplaats van de geloovigen niet te doorsnuffelen (want er zijn beelden van goden onder hen), het deksel van deze doodkist niet weg te nemen en niet te bouwen boven de hoogte van dezen grafheuvel, de hoogte van het bed mijns slaaps, al mogt zelfs iemand zeggen: Luister niet naar degenen, die vernederd zijn (in den dood). Want dat koningsgeslacht, of die man die dit graf schendt, hetzij dat hij het deksel van deze doodkist afneemt, of boven het gedenkteeken, dat de kist bedekt, bouwt - mogen die geen lijkbed voor zich bezitten onder de Rephaim (schimmen); mogen zij onbegraven blijven, geene zonen en geen nakomelingschap nalatende, en mogen de groote goden hen in de hel houden.
Zoo het een koningsgeslacht is, moge hunne vervloekte misdaad over hunne kinderen komen tot aan het uitsterven hunner nakomelingschap.
Zoo het een (privaat) man is die den heuvel van dit graf opent, of die het deksel van mijne doodkist en de lijken der koninklijke familie wegneemt, die man is een heiligschenner.
Moge zijn stam niet opschieten van uit de wortels en geene vruchten voortbrengen, moge hij geteekend zijn door de algemeene afkeuring te midden van degenen, die onder de zon leven.
Want, helaas, ik ben weggerukt te midden van mijne feestmalen en mijne geurige wijnen, om het gezelschap der menschen te verlaten en mijne weeklagt uit te spreken en dan te sterven.
Ik rust hier, ik, waarlijk, esmunazar, Koning der Sidoniërs, zoon van Koning thebunath, den Koning der Sidoniërs, zoon van den Koning esmunazar, den Koning der Sidoniërs, en met mij mijne moeder amestoreth, die priesteres was van

{==468==} {>>pagina-aanduiding<<}
astarte, in het paleis der koningin, de dochter van Koning esmunazar, den Koning der Sidoniërs, die den tempel der groote goden bouwde, den tempel van astarte te Sidon, de zeestad, en wij hebben beiden prachtige offers aan de godin astarte gewijd. Met mij rust mede onchanna, die ter eere van esmun, den geheiligden god, Enedalila in het gebergte bouwde en mij prachtige geschenken gaf, en onchanna, die tempels bouwde voor de groote Goden der Sidoniërs, te Sidon, de zeestad, den tempel van baal-sidon, en den tempel van astarte, den roem van baal, zoodat de Heer adon milchon ter belooning voor zijne vroomheid ons de steden Dora en Japhia overleverde, met hare uitgestrekte akkergronden voor tarwe, die boven Dan liggen, als een pand voor het bezit der versterkte plaatsen, die ik gesticht heb, en die hij voltooid heeft als bolwerken voor onze grenzen.
Door dezen bezweer ik ieder koninklijk geslacht, en ieder man, dat zij mijn graf niet openen en mijn grafheuvel niet slechten, dat zij niet bouwen boven het gedenkteeken dat dit lijkbed bedekt, dat zij er mijne doodkist niet uithalen, in vreeze dat de groote god hen gevangen neme. Anders - moge dat koningsgeslacht, die heiligschenners en hunne nakomelingen voor altijd vernietigd worden!’
Volgens het geschrift is er geen twijfel mogelijk, of men had daar de doodkist van een koning van Sidon voor zich; en toch, wanneer zij zonder een opschrift gevonden was, zou niemand getwijfeld hebben aan haar Aegyptischen oorsprong. De vorm van de doodkist, overeenstemmende met de gedaante van eene mummie, is geheel eveneens als die der sarcophagen van de XIXde dynastie, en de eigenaardige conventionele baard, het hoofdtooisel, het halssnoer en de havikkoppen van Horus op de schouders van den koning, komen geheel en al overeen met de drie doodkisten van de familie van den Aegyptischen Koning amasis, welke door abbas Bassa aan den vorst van Leuchtenberg ten geschenke gezonden zijn. Daaruit zou men met den Hertog de luynes kunnen afleiden, dat esmunazar een tijdgenoot was van amasis. En inderdaad vinden wij, dat apries van Egypte omstreeks 574 v.chr. in Phoenicië viel, Sidon innam en waarschijnlijk juist dezen koning in een staat van afhankelijkheid van Aegypte bragt. Dit zou verklaring kunnen geven van den Aegyptischen stijl van Koning

{==469==} {>>pagina-aanduiding<<}
esmunazar's doodkist, tenzij men kunne bewijzen dat de Phoenicische beeldhouwkunst altijd eene dochter van de Aegyptische geweest is. Voor dit vermoeden zou kunnen spreken, dat sommige bronzen munten van het eiland Malta, dat zonder twijfel eene Phoenicische colonie was, in Pharaonischen stijl bewerkt zijn. Maar ofschoon het vrouwelijke hoofd, dat men op deze munten ziet, blijkbaar een Aegyptisch hoofdtooisel draagt en versierd met de koninklijke ‘Atf’ - d.i. de kroon van osiris en andere godheden, bestaande uit eene suikerbroodvormige muts met twee struisvederen aan de zijden en eene schijf op de hoorns van eene geit van voren, - vertoont de keerzijde daarvan echter een geheel anderen stijl, namelijk eene nabootsing van Assyrische kunst: een man, knielende en met vier vleugels voorzien. Maar de munt van Malta is niet het eenige voorbeeld van Assyrischen stijl op Phoenicische gedenkteekenen. Dr. layard heeft verscheiden cylindervormige zegels bekend doen worden, voorzien met den Phoenicischen naam van den eigenaar en in Phoenicische letters. De gewigten in den vorm van leeuwen, die in het paleis van Nimroed gevonden werden en in het Britsch Museum bewaard worden, zijn insgelijks van Phoenicische opschriften voorzien, maar men kan ze niet voor het werk van Semitische kunstenaars houden. Het opschrift in twee talen, dat zij bezitten, bewijst alleen dat er twee verschillende nationaliteiten in het rijk waren, en dat juist het stelsel van gewigten en maten bijzonder van belang geweest moet zijn voor het Semitische gedeelte der bewoners, daar er geene andere voorbeelden van officiële opschriften in twee talen onder de overblijfselen van Assyrië ontdekt zijn. Daardoor wordt men gedrongen om het denkbeeld te laten varen, dat de Phoenicische kunst van de Aegyptische afstamde en men kan dus alleen zeggen, dat de Semiten hunne kunstvormen van de naburige volkeren ontleenden. Zoo
schijnen de met geheimzinnige teekens voorziene gesteenten uit de Schrift - Urim en Thummim, die de borstplaat van den Hebreeuwschen hoogepriester versierden, philologisch zoo naauw verwant met den Aegyptischen Uraeus en Thmei (de teekenen van magt en waarheid), dat zij, zooals sommige kenners van de Aegyptische oudheid vermoed hebben, wel van Aegypte ontleend konden zijn. Zonder echter aan dit vermoeden, dat noch te bewijzen noch geheel weg te redeneren is,

{==470==} {>>pagina-aanduiding<<}
al te groot gewigt te hechten, is het onmiskenbaar, dat de beelden bij de propheten uit den laatsten tijd van het Hebreeuwsche koninkrijk - bij voorbeeld, het visioen van ezechiël - geheel en al Assyrisch zijn. De adelaar, de gevleugelde leeuw, de os en de mensch, die later de symbolen der vier Evangelisten werden, zijn ons thans vrij gemeenzame bekenden geworden door de Assyrische reliefs uit het Louvre en het Britsch Museum. Zoo zijn de rollende gevleugelde bollen (orbs) der propheten blijkbaar dezelfde symbolische teekenen, die bij de Aegyptenaren hor-hat, de hemelsche zon, voorstelden, en naar Ninevé en Persepolis overgebragt werden als het symbool voor de Feruers of beschermengelen.
Maar de Phoeniciërs hadden geene bepaalde voorliefde voor Aegyptische of Assyrische kunstvormen. Zelf niet in staat om eene nationale kunst voort te brengen, namen zij in plaats daarvan de Grieksche aan. De aangezigten op alle munten van Phoenicië en Cilicië, hetzij ze van een vrij nationaal bestuur afkomstig zijn of den naam van Perzische Satrapen dragen, zijn Grieksch wat den stijl betreft; zoo ook de gedenkmunten der Carthaagsche steden van Sicilië, in schoonheid met de beste van Syracuse wedijverende. ‘Hunne sierlijkheid is’ - volgens gerhard (Ueber die Kunst der Phoenicier, Berlin, 1848) - ‘een bewijs niet van hoog ontwikkelde, maar van ontbrekende nationale kunst, want een vreemde stijl kan alleen daar ingevoerd worden, waar geene nationale vormen te verdringen zijn.’ Zelfs het hoofd van de Cyprische venus, door ross ontdekt en door gerhard wereldkundig gemaakt, is in zijne voornaamste vormen geheel en al Grieksch en doet ons denken aan den vroegsten Griekschen stijl. Gerhard rekent het onder de voorbeelden van oud-Grieksche beeldhouwkunst, hoewel het op een oorspronkelijk Phoenicisch eiland gevonden werd, omdat wij geen ander voorbeeld van een dergelijken stijl van Semitische kunst kennen, terwijl de Grieksche reliefs van selinus er geheel mede overeenstemmen.
De grond van Carthago en van Noordelijk Africa, zoover de Punische heerschappij reikte, heeft geene gedenkteekenen van Carthaagsche kunst opgeleverd. Alle sporen van Punische beschaving zijn door de Romeinsche verovering en de daarop gevolgde beschaving weggeveegd. Spanje en Sardinië moeten ons dus de voorwerpen van Carthaagsche kunst leveren.

{==471==} {>>pagina-aanduiding<<}
Maar de bronzen standbeeldjes, die uit de Punische graven van Sardinië (Nuraghe) opgedolven zijn (vgl. de la marmora, Voyage en Sardaigne de 1829 à 1836), zijn zóó barbaarsch en kunsteloos, dat men ze aan inlandsche stammen had kunnen toeschrijven, ware het niet, dat men geheel dezelfde soort van afgodsbeeldjes op sommige eilanden van den Archipel en bij den berg Libanon gevonden had (gerhard, t.a.p.). David urquhard, de welbekende Oostersche reiziger en diplomaat, bragt vijf zulke standbeeldjes meê, die hij bij de Maroniten magtig geworden was, en die ontdekt waren gedurende zijn verblijf in Syrië. Zij versieren thans des Schr.'s verzameling van oudheden. Soortgelijke gedenkteekenen werden uit het oude Tyrus aangebragt door wijlen borel, Fransch Consul te Smyrna.
[In het werk, waaruit dit stuk ontleend is, vindt men afbeeldingen van 4 dezer monsterachtige beeldjes.]
Al die beeldjes zijn gekenmerkt door het eigenaardige hoofdtooisel in den vorm van een hoorn, dat ook in de H. Schrift vermeld wordt, en dat tot op heden onder de Drusen de nationale dragt van de vrouwen gebleven is. De leelijkheid van deze, zoowel als van de Sardinische beeldjes, schijnt wel moeijelijk te rijmen met de gangbare meening aangaande den rijkdom en de pracht der vorstelijke kooplieden van Sidon en Tyrus, en de magt van Carthago; maar men kan daarom niet aan hun Semitischen oorsprong twijfelen, want volgens herodotus (III, 37) waren leelijke en verwrongen voorstellingen onder de Phoenicische vormen der Godheid niet uitgesloten. ‘Winckelman's vermoeden,’ zegt gerhard, in zijn meermalen aangehaald werk, ‘dat sierlijkheid misschien de voornaamste trek geweest is van de Phoenicische kunst, wordt door de bestaande afgodsbeeldjes niet bevestigd; deze zijn ruw en geschikt om schrik aan te jagen, even als die van Mexico.... Alle Oostersche elementen in de Grieksche en Etrurische kunst,’ zegt hij verder, ‘die vroeger aan Phoenicischen invloed toegeschreven werden, kunnen tot geheel andere streken van Azië gebragt worden, in de eerste plaats tot Lydië (Candaules, Croesus), maar als men tot de bron opklimt - tot Babylon en Ninevé. Naar de overblijfselen van Phoenicische gedenkteekenen te rekenen, moet de verdienste van dit volk alleen daarin gezocht worden, dat het geschikt kon omgaan

{==472==} {>>pagina-aanduiding<<}
met sommige stoffen, als brons, goud en ivoor, glas en purper; en verder in hunne verhouding als middenpersonen tegenover de hoogere kunst van binnen-Azië, doordat zij de hier heerschende vormen nabootsten en westwaarts overbragten.’
Het gemis van hoogere nationale kunst bij de Semiten, maakt ook dat men het aan Aegyptische en Assyrische gedenkteekenen moet dank wijten, dat de oude Semitische gelaatstrek, die nu reeds 30 en meer eeuwen onveranderd gebleven is, voor ons duidelijk herkenbaar bewaard is. Wij zouden hen niet hebben kunnen herkennen uit de werken hunner eigen kunstenaars, die òf de Aegyptenaren, Assyriërs en Grieken nabootsten, òf weder tot volslagen barbaarschheid van smaak vervielen, maar nooit uit eigen boezem eenige innerlijke aandrift gevoelden om de natuur in schilder- en beeldhouwkunst weêr te geven.
Onze onderzoekingen over de Semitische kunst stellen in het helderste licht, dat er hoog begaafde menschenrassen zonder kunstgevoel zijn kunnen, en dat noch rijkdom, noch liefde tot pracht, noch het genie van uitvinding, noch beschaving de kunst onder hen kunnen opwekken.





Een togt naar de Guano-eilanden.

Drie rotsen zonder eene enkele grashalm, wier bruine oppervlakte onder de heete zonnestralen, zelden door eene wolk opgevangen, gebarsten zijn, - rotsen, waarop sedert den zondvloed geen regen is gevallen, zijn tegenwoordig Peru's grootste rijkdom. Het zijn de Chincha-eilanden. Steeds zijn zij omringd met schepen, die de vettigheid welke den bodem bedekt wegvoeren, namelijk den guano, die de uitgeputte akkers van verwijderde landen vruchtbaar moet maken. Bij dit guanodistrict kunnen thans ook nog de Lobos-eilanden gerekend worden, waarop Peru eene twijfelachtige aanspraak maakt; doch de guano van de Lobos-eilanden staat in quantiteit en qualiteit ver beneden die der Chincha's, waar alle guano van daan komt, die naar Engeland gaat.
Al spoedig kon men op ons schip de nabijheid der Chincha-eilanden bespeuren, want hoewel wij nog vijf à zes zeemijlen, en nog wel tegen den wind op, zeilen moesten, werd toch de

{==473==} {>>pagina-aanduiding<<}
guano-stank sterker bij elke scheepslengte die wij nader kwamen.
De drie eilanden liggen op ééne lijn van het noorden naar het zuiden, met tusschenruimten van ééne en twee mijlen.
Het zuidelijkste eiland is nog onaangeroerd, en te oordeelen naar hetgeen ik zag op een togtje, dat ik daarheen maakte, scheen het mij toe meer guano te bevatten dan een der twee anderen. Het middelste eiland, waar wij onze lading innamen, is nog maar weinig geëntameerd; het meest wordt van het noordelijkste eiland gehaald. In de hoofdzaak is de formatie van alle drie de eilanden eenerlei. Alle drie verheffen zich aan eene zijde met een loodregten rotswand; van den rand hiervan daalt de guano glooijend neder tot aan het middenpunt, waar eene rotspunt zich boven de oppervlakte verheft; van hier af loopt het eiland weder zacht glooijend omlaag tot aan de kust, en de guano komt tot op weinige voeten bij de zee. Elk eiland ziet er in de verte uit als een afgestompte kegel. Oorspronkelijk was de bodem met rotsachtige heuvelen en dalen doorsneden; maar daar de guano langzamerhand de dalen opgevuld en ook de heuvelen met eene laag overdekt had, hebben de guano-groeven dikwijls eene diepte van 80 tot 100 voet, maar ook wel van maar eenige duimen. Ofschoon de eilanden niet groot zijn, - omtrent twee mijlen in omvang -, is de ophooping van guano toch bijna ongeloofelijk. Berekeningen kunnen, juist wegens die zeer uiteenloopende dikte van de laag, niet anders dan zeer onzeker zijn; doch ik maakte eene raming van de gemiddelde dikte en bevond, dat dan deze drie kleine eilanden alleen meer dan 250 millioen tonnen (elk van 1000 Ned. ℔) zuiveren guano bevatten, die, wanneer men op dezelfde wijze voortgaat als in de laatste zes jaren, eerst in 180 jaren uitgeput zouden zijn, en die - tegen 5 £ per ton - eene waarde van 1250 millioen £ hebben zouden.
Een nieuwere reiziger verzekert, dat de guano reeds in de tijden van de Incas bekend werd, en dat de Spanjaarden het gebruik er van leerden van de Indianen, die hem altijd gebruikten. In Peru wordt hij vooral bij den bouw van maïs en aardappelen gebruikt. De wijze waarop men hierbij te werk gaat, is verschillend van die in Engeland. Wanneer de planten boven den grond komen wordt er een smalle voren

{==474==} {>>pagina-aanduiding<<}
òf om elke plant heen, òf langs de rij getrokken. In dezen voren doet men eene kleine hoeveelheid guano en dekt er de aarde losjes over heen; dan wordt het geheele veld 20 tot 24 uren onder water gezet. Na verloop daarvan wordt het water afgeleid, en de werking dezer behandeling is dan spoedig aan het voorspoedige groeijen der planten zigtbaar. Waar geene genoegzame hoeveelheid water voorhanden is, worden andere middelen van besproeijing aangewend; maar de guano wordt nooit met de hand uitgezaaid, zooals in Engeland. De naam zelf is Indiaansch, en luidt oorspronkelijk huanu, dat de excrementen der dieren beteekent; de Spaansche Peruanen veranderden dit in huano, en daar zij de h zoo sterk aspireren, hebben de Engelschen het woord van hen als guano overgenomen. Hij wordt overal op de kusten van Zuid-America, zelfs tot aan Kaap Horn aangetroffen, doch die van de Chincha-eilanden wordt voor den besten gehouden, waarschijnlijk wegens zijne buitengewone droogheid, daar deze eilanden op eene hemelsbreedte liggen waar aan die kust geen regen valt.
En nu, nadat wij tusschen het noordelijke en het middelste eiland het anker uitgeworpen hebben, daar wij van het laatste onze lading moesten innemen, willen wij eene boot huren en den verbazenden mesthoop van nabij in oogenschouw nemen. Wij varen om het halve eiland heen, om aan de landingsplaats te komen, en stappen op eene smalle zandige kust aan land, die juist voor ons gemak daar schijnt te zijn gemaakt. Onze komst jaagt duizenden watervogels op, maar deze duizenden worden als niets gerekend, want men vertelt ons, dat de schepen alle vogels verjaagd hebben. Boven ons vliegt een zwerm pelicanen, die als haviken boven het water zweven, en ook op dezelfde wijze op hun aas neêrschieten. Een van hen valt juist op dit oogenblik naar beneden, alsof hem een kogel door den kop geschoten ware, maar nadat hij ondergedoken is, ziet men hem weder naar boven vliegen, met een visch, die in zijn snavel spartelt. Digter bij ons, ja bijna om onze hoofden fladderende, zijn rotganzen, meeuwen, guanovogels en tallooze andere vogels van onbekenden naam en vorm. Op eene alleenstaande rots aan de lage zijde des eilands staat de penguin, de dominé der matrozen, dus genoemd om zijn zwarte kleed, zijn witten hals en zijn deftig uiterlijk. Zijne korte, ver achteruitstaande pooten, en zijn lange ligchaam

{==475==} {>>pagina-aanduiding<<}
zijn niet zeer geschikt voor eene wandeling op het strand; maar hij kan uren lang op eene kleine door de golven bespoelde rots zitten, oogenschijnlijk in zoo diepe verstrooidheid, dat men in de verzoeking komt, om hem met de hand te grijpen. Maar juist als de boot hem nabij komt, en er reeds eene hand uitgestoken is, om hem in den nek te pakken, verwijdert hij zich hals over kop op zeer oneerbiedige wijze, duikt onder de boot heen en laat zijn kop weêr zien op ongeveer een kwartier afstands in zee, waar ieder hem vangen mag die kan, want hij is de vlugste zwemmer en de beste duiker. - Met weinige schreden zijn wij bij den guano en met nog eene tot aan de knie er in.
De guano heeft zich gelijkmatig opgehoopt, de onderste lagen zijn door het gewigt der bovenste ineengedrukt, en hebben eene donkerroode kleur gekregen, die, hoe digter bij de oppervlakte, des te lichter wordt. De oppervlakte zelve heeft eene witachtig bruine korst, die door de zon geheel uitgedroogd is. Onder deze korst vindt men een aantal eijeren en nesten. Zij is door de vogels compleet in cellen ingedeeld, diepe langwerpige gaten, die de dieren er met de pooten in krabben, en waarin zij hunne eijeren leggen, zelden meer dan twee in een nest. Deze gaten, die dikwijls in elkander uitkomen, vormen lange galerijen met verscheiden ingangen, en dit mijnsysteem is op zoo uitgebreide schaal aangelegd, dat men op het gansche eiland bezwaarlijk een voet verzetten kan, zonder er tot aan de knie in te zakken en door een harden snavel gekitteld te worden, die onze onbedekte beenen aangrijpt.
Nadat wij met groote moeite, en met verlies van verscheiden vierkante duimen huid van onze beenen, het hoogste punt des eilands bereikt hadden, daalden wij af naar de zijde waar de groeven zijn, en bereikten weldra de hoofdstad. Zij ligt op eene kleine van guano bevrijde ruimte en bestaat uit 20 of 30 ellendige hutten. Ieder van deze woningen is zamengesteld uit vier lange palen, die in den grond geslagen zijn; het vlakke dak bestaat uit stroomatten en door dezelfde bekleeding wordt de hut aan drie zijden gesloten, terwijl de andere zijde open gelaten is. Behalve eenige ruwe banken, twee of drie pannen en eenige tinnen kroezen en schotels, hebben deze woningen geen huisraad. In een paar dier hutten staat eene kleine botiga (eene aarden kruik van een vreemd maaksel), die met

{==476==} {>>pagina-aanduiding<<}
pisco, eene soort van brandewijn, gevuld is. Voor bedden dienen dunne matten, en maar enkele bewoners zijn in het bezit van de gewone roode deken der Peruanen.
Kleederen schijnen bijna geheel afgeschaft te zijn; een oude poncho en eene versleten katoenen broek maken de kleeding uit der aristocratie, maar velen loopen geheel naakt. Ééne hut, die er iets fatsoenlijker uitziet dan de anderen, wordt bewoond door twee Engelsche matrozen, die zin in het eiland gekregen hebben, en zich loodsen noemen, daar zij aanspraak maken om het opzigt over de schepen te hebben terwijl ze geladen worden, en ze voor anker te brengen.
Digt bij de stad loopt een ruw, steil pad naar zee, waar langs de benoodigdheden en het water, dat de schepen moeten meêbrengen, aangevoerd worden.
Op het noordelijke eiland is eene dergelijke verzameling van huizen, maar grooter; hier woont ook de commandant, een oudachtig heer met een militair voorkomen, - een van de hoogste aristocratie, want hij bewoont een huis, dat een venster bezit. Op dit eiland wonen door den bank een paar honderd personen, op het middelste maar tachtig. Hun aantal wisselt echter af naar de meerdere of mindere vraag naar guano. Het zijn meest allen Indianen, en zij schijnen tamelijk tevreden te zijn op hun stoffig grondgebied, ofschoon alles wat hen omringt, zelfs de eetwaren, met guano als doortrokken zijn. Zij verdienen veel geld, leven naar hun smaak tamelijk goed, werken des nachts en rooken en slapen overdag. Om hunne verdiensten op te krijgen, maken zij van tijd tot tijd een uitstapje naar Pisco, waar zij hun geld tamelijk op dezelfde manier als onze matrozen doorbrengen, als men namelijk Piscobrandewijn en Chiche (maïsbier) in de plaats van jenever of bier, en guitar en fandango in plaats van de viool stelt.
Om den guano te laden zijn de gravers oorspronkelijk aan den hoek van de steile zijde des eilands begonnen en hebben zoo landwaarts voortgewerkt, zoodat het uitgegraven gedeelte het voorkomen heeft van een vierkant, dat in een heuvel ingegraven is. De steile, loodregte zijde van de rots, die van den zeekant als een muur omhoog stijgt, en de steilte der kusten maken het bevrachten der schepen bijzonder gemakkelijk. Op den top der rots is eene groote omheining uit palen gemaakt, en met sterke ketenen rondom bevestigd. Die kan vier- tot

{==477==} {>>pagina-aanduiding<<}
vijf-honderd ton guano bevatten; van boven is deze ruimte zeer wijd en loopt schuinsch toe tot aan den uitersten rotsrand, waar eene smalle opening aangebragt is. Hierin past eene lange wijde slang van zeildoek, die van den top der rots tot bijna aan de oppervlakte der zee afhangt. Wanneer het schip door middel der booten genoeg guano voor ballast ingenomen heeft, dan komt het aan deze slang, wier eind aan boord genomen en door het groote luik wordt gestoken. De guano loopt op die wijze met een voortdurenden stroom in het ruim, nagenoeg 350 ton per dag, en de omheining boven wordt des nachts weder door de Indianen gevuld. Zij slepen den guano in zakken op hun rug aan, waarbij zij iedere keer ongeveer tachtig pond dragen.
Bij het inladen of ingieten zelf zijn er enkelen boven bezig om den guano in de slang te werken; aan hare opening staat een Indiaan, die, door het aantrekken of vieren van eene lus, het afloopen van den guano langzamer of spoediger laat gaan of des gevorderd kan doen ophouden. Ook zijn er op verscheiden plaatsen van de slang touwen aangebragt, die naar de masten van het schip en zoo verder naar het dek loopen, waar aan ieder touw een man staat, die door inhalen en vieren de slang in beweging houdt, waardoor zij niet zoo ligt verstopt raakt. Dit gebeurt echter toch nog wel eens, en dan behoort er nog al wat toe om de zaak weêr in orde te brengen, daar de guano door de drukking dan tot eene compacte massa zamengeperst wordt, zoodat somtijds de slang opengesneden moet worden. Dikwijls gebeurt het dat er een vogel mede in de slang geraakt en zoo in het schip komt, en op een der beide eilanden is eens een Indiaan bij ongeluk mede er in gegleden; hij werd er aan het andere einde dood uitgehaald. Op ieder eiland zijn twee zulke omheiningen met eene slang, waarvan de eene veel kleiner is en slechts tot het vullen der booten dient.
Ook wij moesten nu eindelijk aan 't werk. De ballast wordt opgeheschen en over boord geworpen en de groote sloep is ijverig in de weêr om er guano voor in de plaats te brengen. Dit is een zeer onaangenaam werk. Ik behoorde tot de bemanning dier sloep, en daar er natuurlijk vrij wat wedijver tusschen de verschillende schepen bestaat, om het eerst klaar te komen, waren wij dag en nacht in beweging. Wij gingen

{==478==} {>>pagina-aanduiding<<}
des nachts van het schip af en bleven onder de slang liggen tot aan den morgen, om de eerste lading voor onze sloep in te nemen.
Toen de dag aanbrak, waren wij derhalve blijde de slang in onze sloep te krijgen en ons te kunnen opvrolijken met in afschuwelijk Spaansch den Indiaanschen wachter toe te roepen, dat hij den guano kon laten loopen. In weinige oogenblikken kwam de lading naar beneden, en oogen, mond en neus stoven vol met het bijtende stof, dat zeer gemakkelijk in de sloep liep, totdat zij tot aan den rand vol was en de geheele bemanning er als een deel van de lading zelve uitzag. Een oude zeeman, wiens schaduwrijke bakkebaard en lange haar mest genoeg bevatten om een klein landgoedje vruchtbaar te maken, vervloekte in energische bewoordingen alle landhuishoudkundigen ter wereld, dat zij matrozen gebruikten om hun vuile werk te doen, in plaats van zelf te komen en den guano in hunne eigen breedgewielde wagens naar huis te rijden. Toen de sloep geladen was, stuurden wij langzaam naar het schip, waar onze lading, in zakken gedaan, de plaats van den ballast innam. Deze soort van arbeid duurde drie weken, eer de beurt aan ons was, om onder de groote slang te komen.
Onze kost aan boord zou voor velen zeer uitlokkend geweest zijn. Schildpad was ons gewone geregt, daar het voordeeliger was om een dollar voor eene schildpad van 50 à 60 pond te geven, dan vleesch van Pisco te laten komen. Onze schildpadsoep zou echter aan een dîner eene slechte figuur hebben gemaakt, schoon zij voor matrozen dik genoeg was. Verder hadden wij bataten, eene soort zoete aardappelen, die zeer groot zijn, en bijzonder in den smaak der Engelschen vallen. Yura, eene soort van wortel, die veel overeenkomst heeft met den pastenakel, visschen en vogels, zeer vele specerijen, benevens overvloed van vrachten, meloenen, druiven, bananen, Chirimoyas (eene soort van peren), alligator-peren, enz. De proviandsloep was altijd vol met allerhande artikelen van dien aard. Van tijd tot tijd bragt zij ook enkele zakken vol pisco mede, die als smokkelwaar met de noodige formaliteiten gesluikt werd.
Eindelijk kwam een dier Engelsche matrozen die op het eiland wonen, en bragt ons aan het strand in de goede ligging om onze lading in te nemen. Tevens kwamen er ook een

{==479==} {>>pagina-aanduiding<<}
half dozijn Indianen, of Cholos, zooals wij ze noemen; een naam, dien de matrozen aan alle Peruaansche inboorlingen geven, ofschoon hij eigenlijk maar een enkelen stam toekomt. Het werk dezer lieden bestaat hierin, dat zij den guano in het ruim uitspreiden, als hij uit de slang loopt. Wat dat voor werk is, kan men ligt begrijpen: de atmospheer in het ruim is dadelijk vol stuivenden guano, en hierin werken de Indianen zoo goed als naakt; zij hebben een bos werk voor mond en neusgaten gebonden, dat wel lucht maar geen stof doorlaat. Bovendien zijn zij in twee ploegen ingedeeld, die elkander telkens om de twintig minuten aflossen. Zoolang zij aan 't werk zijn, zijn zij zeer vlijtig, hanteren hunne scherp toeloopende schoffels met eene handigheid, die zelfs den matroos verbazen moet, en komen, wanneer zij afgelost zijn, uitgeput en in zweet badend op het dek. En in dien toestand drinken zij een goeden schep koud water, en eene groote dosis onvermengden rum of pisco er boven op, gaan dan in het koelste gedeelte van het schip liggen, en blijven daar totdat het weder hunne beurt wordt, om den schoffel op te nemen.
De equipage wordt gebruikt, om de lijnen te besturen, die aan de slang zitten, en ook dezen zijn, ofschoon zij nog in de open lucht werken, genoodzaakt om het verband van werk te gebruiken, want de stofwolken, die uit het ruim opstijgen, zijn verstikkend. Het schip is van de kiel tot den wimpel met guano bedekt, die zelfs in de kajuit van den kapitein en in het keukengereedschap van den kok doordringt. Zelfs de ratten moeten niezen, en het gansche schip is in eene groote houten snuifdoos veranderd. Dit lijden duurt intusschen niet lang; drie dagen zijn doorgaans genoeg, om een groot schip vol te laden. Na den derden dag was ik echter hartelijk blij, toen de luiken gesloten, de ankerkettingen opgehaald werden, en de kluiver weêr naar Pisco wees.
Hier bleven wij drie dagen, die wij hoog noodig hadden om het schip schoon te maken en te beproeven of er de oude kleur weêr op wou komen. Want toen wij Chincha verlieten, waren ra's, masten, zeilen, touwwerk en de gansche romp van onderen tot boven met een allersmerigst bruin overdekt.

(Uit het Engelsch.)



{==480==} {>>pagina-aanduiding<<}

Champagne-stijl.

Ristori, de gevierde tragedienne, de gelukkige mededingster, maar in zeker opzigt ook de antipode van rachel, - is, zoowat in de warmste dagen van dezen warmen zomer, in Amsterdam geweest. En ziet, de kalme hoofdstad, waar de kunst toch niet op den troon en goede smaak niet àltijd voorzit, waar Italiaansch minder bekend is dan Grieksch en vooral Hebreeuwsch, is in eene soort van roes gekomen, en heeft al hare krachten ingespannen om te bewonderen, wat zij nu eenmaal wist, dat bewonderd moest worden.
Aardig was het de menschen - ik bedoel het gros, - over hetgeen zij gezien en gehoord hadden te hooren spreken. Ieder wist u te vertellen, dat het mooi was, en onbegrijpelijk mooi, en goddelijk mooi, en o zoo mooi! maar erg warm in de zaal; doch daarbij bleef het, en het gesprek over ristori was dan ook spoedig uitgeput. Eens recapituleren, waarin juist hare kracht, waar ook misschien hare zwakke zijde was, hoorde men slechts weinigen doen. En waagdet gij het eens voorzigtig en beschroomd de bedenking te opperen, dat zij, ja in natuurlijkheid van houding en gebaren, in levendigheid en uitdrukking van gelaat en oog onvergetelijk en onovertroffen is, - maar dat juist hare overmaat van kracht haar wel eens tot te heftige opvatting harer rol, en het zuidelijke bloed wel somtijds ietwat tot gezwollenheid in de voordragt en declamatie verleidde, - ah! dan waart ge een ketter, een vitter, een wijsneus. Trouwens dat hadt ge ook reeds kunnen voorzien, toen gij bij de voorstelling tegenwoordig waart, waar men, - naar de stalen wet eenmaal door het classieke Schellinkje gesteld, - juist het hardst applaudisseerde na de passages waar de volle, krachtige stem zich het luidst had doen hooren.
Maar Amsterdam had nog andere organen. Vooreerst eene kleine, zeer kleine, keurbende uit het aantal bewonderaars, die haar eene fatsoenlijke serenade hebben gebragt, - helaas! maar met de helft der bestemde musicanten, daar een treurig ongeluk van een wagen de andere helft tot levenslange of tijdelijke invaliden had gemaakt. Die serenade zelve had goed kunnen zijn; maar de smalle gemeente der hoofdstad wilde ook op hare manier grappig wezen. Toen de Italiaansche, ver-
{==481==} {>>pagina-aanduiding<<}
getende dat zij niet in het land der Corinna's was, zelve hare magtige stem over de vergaderde menigte in de Doelenstraat liet heerschen - verhief een Jordaangenie, petillerende van Goudsbloemsgrachts- nu Willemstraatsgeest, den mysterieusen galm van Ouwe hoe-den, en natuurlijk begon men te lagchen in plaats van te luisteren. - Zij verstaat geen Hollandsch, zij die hierdoor zoo grof geïnterpelleerd werd, en is nu misschien wel geneigd te gelooven, dat die kreet eener weinig schoone, maar toch eigenaardige harmonie, werkelijk geestig moet geweest zijn.
Ten anderen hebben de dagbladen gebazuind en gefanfaard wat ze konden. Zij hebben haar gansch eenvoudig beschouwd als boven de critiek - en dat was eene billijke beleefdheid voor de vreemdeling! - en dus slechts gewedijverd, wie het handigst in het zamenlappen van hoogdravende zinnen van lof en vergoding was. Om het te variëren werd er b.v. eens een heel artikel gewijd aan de warmte in de schouwburgzaal; maar dat was slechts een sierlijke omweg om hetzelfde doel te bereiken. Immers dat bij zulke warmte de zaal zoo vol was, dat was wel het beste - en stellig ook het meest practische en duidelijke bewijs, - dat zij bovenmenschelijk schoon speelde. Een dier courantartikelen heeft echter bijzonder mijne aandacht getrokken, door de stoute dosis van bombast, die daarin werd uitgestort. Het is niet met inkt, - ook niet met bloed, maar met champagne, met aether, wat weet ik het, misschien met rumgrog of jenever geschreven. Maar het is ondertusschen zulk een fraai staaltje van reclame-stijl, dat wij alleen uit een letterkundig oogpunt meenden daartegen protest te moeten aanteekenen - neen, er ons mede te vermaken. Het staat in het Handels- en Effectenblad van 25 Junij; maar het is geenszins omdat wij iets tegen dat blad hebben, dat integendeel door verbazende activiteit in zijn korte leven reeds wonderen heeft gedaan, door zich zoo spoedig tot een geduchten concurrent zelfs van het Handelsblad te verheffen. Ook vragen wij den ons onbekenden d., die het artikeltje teekende en door latere artikeltjes getoond heeft ook wel verstandiger te kunnen stellen, verschooning, dat wij nu juist op zijne zonde tegen smaak en stijl - waarin hij zoovele medezondaars heeft, - bij toeval stuiten en haar releveren.
Maar der moeite waard is het om dien zeepbellenpracht van stijl en woorden te lezen.

{==482==} {>>pagina-aanduiding<<}

Statig is de aanhef: ‘Reeds zijn twee der vier kostbare (toch nog goedkooper dan die van rachel) voorstellingen van de groote tragedienne heengevloden. Nog slechts tweemalen zal het ons gegund zijn...’ - Het is wel zaak tot tweemalen te zeggen, dat er nog maar twee voorstellingen te wachten zijn, daar men zeker kan zijn, dat het een logen is; immers bij zulke zaken komt er altijd nog een, twee of meer toegiften. En wat zal ons nu gegund zijn, altijd als wij gaan kunnen en willen?
... ‘in volle teugen den nectar te zwelgen’... Daar zijn wij op de poëtische hoogte! en bij dien nectar behoort ook meer dan een alledaagsch woord: in te drinken is niet genoeg, zwelgen moet het zijn, dat wel meer aan solide dan aan liquide spijzen doet denken, en aan der honden dan aan der menschen manier van eten, maar toch iets grootschklinkends heeft. Wat voor soort van nectar het is wordt nader omschreven - en het is noodig ook.
... ‘die aan de zoete lippen, aan de welluidende, voor alle buigingen vatbare stem’ (dat is mijne stem ook, hoewel ik het in het gebruik maken van die vatbaarheid maar niet ver gebragt heb), ‘aan de onberispelijke zoetvloeijende uitspraak, aan de buigzame rijzige gestalte, aan de(n) schoon gevormde(n) arm, aan den edelen majestueusen gang, met een woord: aan het harmonisch geheel der met alle vereischte gaven voor eene treurspelspeelster uitgeruste vrouw, ontstroomt.’ - Oef! wij zijn er. Kom nu toch eens even tot bedaren van dezen ultrapoëtischen roes. Wat is dat toch voor nectar, die aan al die dingen ontstroomt, aan de lippen, aan de stem, aan de uitspraak, aan de gestalte, aan den arm, aan den gang, en summa summarum aan het geheel? Uit tastbare dingen en abstracte begrippen moet die nectar dan maar uitstroomen; zelfs aan bepaalde ligchaamsdeelen, en dan bij zulke inspanning in die warmte! denk maar niet verder na. - Dan komt de solennele vraag:
‘Waarmede zullen wij beginnen, waarmede eindigen, om den geweldigen indruk, het peillooze (peilloos) diepe effect’ (zelfs een goede billardspeler zou u kunnen zeggen, dat een indruk diep, maar een effect niet anders dan krachtig, sterk wezen kan), ‘dat de hoogste (!) verpersoonlijking van de dramatische kunst, dat het onbereikbare genie van adelaide

{==483==} {>>pagina-aanduiding<<}
ristori in de rol van phedra op ons gemaakt heeft, te beschrijven?!’
Begin dan maar niet, òf, eenmaal zóó begonnen, eindig dan maar zoo spoedig mogelijk! Maar onze courantenbard vindt het statiger met bombast te beginnen en met nonsens te eindigen.
Van dien indruk, ‘dien het op ons gemaakt heeft’ denk ik eigenlijk dit: Men heeft dorst gekregen, is uit de comedie naar een café gegaan, heeft Beijersch bier of Champagne gedronken en zich toen moedig, zeer moedig gevoeld om eens klaterend te humbugiseren.
‘Waar vinden wij, geschokt, geroerd, in ons diepste gevoel aangegrepen en overweldigd als wij zijn door hare onbetwistbare artistische superioriteit, woorden genoeg om...?’
Woorden genoeg? In den inktpot. Smeer maar toe! maar gedachten, dat is wat anders.
... ‘de onbegrensde bewondering, waarmede wij vervuld zijn over haar vulcanisch spel...’
Wat is dat voor spel, is het nog iets anders dan eene parabolische uitdrukking voor smidswerk?
... ‘lucht te geven (?), waar vormen, om uit te drukken, wat wij ten volle beseffen’ (dat zegt nog al wat), ‘namelijk, dat ristori de Phédra’ (hier dus de tragedie van dien naam) ‘opgevat heeft, zooals eene phedra’ (hier dus de persoon) ‘begrepen, en in den worstelstrijd van zoo vele en verschillende en hevige, haren boezem bestormende en verterende’ (nog meer?) ‘hartstogten opgevat kan worden,’ enz.
Eilieve! loopen daar dan al die hoogdravendheden op uit, om te vertellen, dat ristori Phaedra opgevat heeft, zooals Phaedra opgevat kàn worden? En aangezien phaedra gruwelijk slecht, middelmatig en zeer juist opgevat kan worden, zoo zegt die gansche woordenpracht volkomen niets. Al wat wij dus tot nog toe gelezen hebben leert ons niets anders, dan dat er nog maar twee voorstellingen te wachten waren, en dat is toevallig juist anders uitgekomen.
Gij hebt echter geen lust, waarde leger! het geheele stuk op die wijze te doorloopen. Trouwens in het vervolg wordt het dan ook iets dragelijker. Hoewel altijd in denzelfden kermistoon, wordt er toch eene soort van verslag der voorstelling gegeven.
Treffend is echter weêr de laatste greep.

{==484==} {>>pagina-aanduiding<<}

... ‘Ach! de dood verduistert haar gezigt,... wij zien haar sterven... nog één snik... en zij is niet meer!’
‘En nooit heeft de arts aan de doodsponde een natuurlijker afsterven tot in de kleinste bijzonderheden aanschouwd.’
Lieve vriend! als een arts een afsterven tot in de geringste bijzonderheden aanschouwt, dan is de patient dood, dat verzeker ik u, en als diezelfde verschijnselen zich bij ristori vertoond hadden, dan zou zij twee dagen daarna niet weder opgetreden zijn. Blijf toch bij zinnen!
De natuurlijkheden eindigen met een ‘schitterend licht’ dat anderen overschaduwt, - volgens eene nieuwe wet, die een lichtgevend voorwerp laat doen, wat anders het werk van een lichtonderscheppend voorwerp is.
Het getuigt van goeden smaak ristori's spel te bewonderen, maar niet om het in zulke termen te doen.


Voorgenomen togt naar Sinaï.

De met roem bekende reiziger in Zuid-Africa, francis galton, is voornemens om met een anderen hartstogtelijken Engelschen reiziger, den Heer spottiswoode, in dezen herfst naar het schiereiland Sinaï te reizen, om dit voor de geschiedenis zoo gewigtige land gedurende eene reeks van maanden naauwkeurig op te nemen. Ondanks de menigte verdienstelijke reisbeschrijvingen van beroemde en minder beroemde mannen, die dit schiereiland doorreisd hebben, is onze kennis daarvan toch nog zoo gebrekkig, dat er geene kaart van bestaat, die volkomen vertrouwen verdient, terwijl men de geschiedenis van den togt der Israëliten nog niet behoorlijk critisch heeft kunnen nagaan. Wij begroeten derhalve deze onderneming met levendige belangstelling en de beste wenschen voor een goeden uitslag. De reizigers zullen door de Engelsche Admiraliteit voorzien worden van instrumenten, die niets te wenschen overlaten.
Petermann's Mitth., 1859, No. 5.
(Zoodra en zoo dikwijls als er later iets over deze onderneming, wanneer ze werkelijk tot uitvoering komt, bekend wordt, zullen we onze lezers daarmede bekend maken.)






{==485==} {>>pagina-aanduiding<<}

Mengelwerk.

Over de kunstmatige vormsverandering van het hoofd en andere ligchaamsdeelen bij verschillende volkeren.


Door Dr. von Jäger.


Met aanteekeningen van Dr. A. Sasse (*).

Men mag het als een menschkundig raadsel beschouwen, dat bij nagenoeg alle volkeren, zoowel in den zoogenaamden natuurstaat als bij meerdere of mindere beschaving, de zucht bestaat en ook het gebruik heerscht, om den natuurlijken vorm van enkele ligchaamsdeelen meer of minder geweld aan te doen.
Wilde men dit onderwerp geheel volledig behandelen, dan zou men kunnen beginnen met de ondoelmatige kleeding bij het vrouwelijke geslacht, die velerlei schadelijke gevolgen en belemmering in hare moederlijke betrekking ten gevolge heeft. Verder zou men kunnen spreken over de bekende gewoonte om de jonge kinderen lang in dezelfde ligging te houden, terwijl de vrije beweging der ledematen bijna geheel onmogelijk gemaakt wordt, en het door dat inpakken alleen gemakkelijker wordt om met het kind om te gaan. De beschaafde Europeaan heeft dit gebruik gemeen met den wilden Indiaan, die op zijne togten niet buiten eene dergelijke inrigting kan, maar het overigens met alle voorzigtigheid en zelfs eenigermate sierlijk doet. Die handelwijze heeft, voor zooverre zij nog later voortgezet wordt, de verlamming of althans werkeloosheid der spieren die het oor bewegen, ten gevolge, zoodat slechts zeer weinig menschen dit willekeurig bewegen kunnen.
Maar dit onderwerp behoort meer tot het gebied der geneeskunde of liever der (nog te weinig in het doen en laten des volks doorgedrongen) gezondheidsleer.

{==486==} {>>pagina-aanduiding<<}

Om met de verminkingen aan het hoofd te beginnen, willen wij vooreerst herinneren aan het bij sommige volkeren gebruikelijke afslijpen of vijlen der tanden, eene bewerking, waarvan het doel niet geheel duidelijk is, en die overigens ook van geringe beteekenis is, omdat zij weinig verandering brengt in het voorkomen. Daarentegen is een van de zonderlingste gebruiken, de vooral bij vele volkeren van America in zwang zijnde kunstmatige of liever gewelddadige verandering van den vorm des schedels bij kinderen, hetgeen kort na de geboorte plaats vindt. De oudste graven der Peruanen bewijzen voldoende, hoe oud dit gebruik is. Het heeft zich tot op onzen tijd bij eenige Indiaansche stammen van America staande gehouden, terwijl het aan de Peruanen door eene synode van het jaar 1585 streng verboden werd, om verder zoo met hunne kinderen te handelen.
De wijze waarop men daarbij te werk gaat, is bij verschillende volksstammen eenigzins verschillend, al naar den vorm welken de schedel hebben moet. Volgens de berigten van meijen, morton en tschudi, die hierbij als ooggetuigen spreken, gaat men in de hoofdzaak op de volgende wijze te werk:
Het kind wordt spoedig na de geboorte op eene met mos of gras bedekte vaste onderlaag gelegd, - dan eene kleine plank met banden voor het voorhoofd vastgemaakt, zoo dat tusschen de plank en het voorhoofd ook eenig mos of gras komt, en op die wijze de schedel van voren naar achteren - gedeeltelijk ook door middel van de handen van ter zijde - zamengeperst. Ongeveer acht maanden blijft het hoofd van het kind zóó ingepakt; na verloop van dien tijd zijn de naden van de beenderen des schedels zoo stevig geworden, dat de gewenschte vorm voor altijd blijft bestaan. Tegenwoordig heeft die gewelddadige verandering van den schedelvorm echter zelden meer plaats, gedeeltelijk ten gevolge van het boven bedoelde verbod, gedeeltelijk ten gevolge van de zich uitbreidende beschaving. Vroeger schijnt het meer gediend te hebben als onderscheidingsteeken van hoogere geboorte, vooral voor de mannelijke afstammelingen der hoogere standen. Onder de Indianen van de Columbia-rivier heeft de afplatting van den schedel bij voorbeeld zulk eene hooge beteekenis, dat zij aan hunne slaven, die grootendeels van de naburige stammen afkomstig zijn, niet veroorloofd wordt. Opmerking verdient het,

{==487==} {>>pagina-aanduiding<<}
dat, zooals tschudi en morton zagen, de schedelvorm, bij kinderen zoowel als volwassenen, onder de bewoners van Peru wier schedel niet kunstmatig verwrongen was, rond was, een schedelvorm die aan dat menschenslag bijzonder eigen is. Dientengevolge moet men verklaren, dat eene kunstmatige misvorming van het hoofd, die gedurende verscheiden geslachten plaats gevonden heeft, geen erfelijk verschil in den schedelvorm te weeg gebragt heeft.
Fitzinger beschrijft in het 5de Dl. der Denkschriften der mathematisch-physikalischen Classe der Wiener Akademie een schedel, die bij Graffenegg in Neder-Oostenrijk gevonden werd, en die op soortgelijke wijze misvormd was als de schedels der oude Peruanen. Volgens latere onderzoekingen behoorde die schedel tot den stam der Avaren, die reeds in 563 n. chr. Pannonië of Hongarijë en een deel van het tegenwoordige Oostenrijk in bezit hadden, en eerst in het jaar 791 door den in de geschiedenis zoo gedenkwaardigen 52daagschen veldtogt van Keizer karel den Groote uit Oostenrijk verdreven en tot aan de uitmonding van den Raab in den Donau teruggedrongen werden. Fitzinger wijst tevens op de gelijkenis tusschen dezen vervormden schedel en het beeld van attila, den Koning der Hunnen, op een ouden gedenkpenning. Aan den anderen kant wijst fitzinger op de overeenkomst tusschen dezen schedelvorm en dien van de schedels, die in de Krim gevonden werden. Het beeld van attila zelf op den bedoelden gedenkpenning wordt door anderen meer met het Mongoolsche ras vergeleken, en daarvan de gewoonte afgeleid, dat eenige Hunnen bij hunne kinderen het gezigt en vooral den neus platdrukten, om hun daardoor meer van den gezigtsvorm bij het heerschende Mongoolsche ras te geven. In de Krim en in de landen die aan de Zwarte Zee grenzen, bestond het gebruik om het hoofd te vervormen reeds van ouds. Hippocrates maakt reeds gewag van de gewoonte om den schedel bij jonge kinderen door binden hooger te maken. De volkeren waarbij dit gebruik heerschte, noemt hij Macrocephali; maar zeker ten onregte neemt hij aan, dat deze eerst kunstmatig te weeg gebragte schedelvorm in vervolg van tijd erfelijk geworden is. Immers deze meening wordt door hetgeen boven ten aanzien van de
Peruaansche schedels aangevoerd is, wederlegd. Bij de Caraïben en eenige volksstammen in het Noorden van Peru, vooral ook bij de Indianen

{==488==} {>>pagina-aanduiding<<}
in de Oregonstreken aan de Columbia-rivier heerscht integendeel de gewoonte om den schedel naar beneden te drukken. Een van deze volksstammen noemt men daarnaar plathoofden (flatheads).
Vroeger schijnt volgens blumenbach [en vesalius] bij verscheidene volkeren van Europa het gebruik geheerscht te hebben, om den schedelvorm te veranderen. Daarvan is bij de meesten zeker ter naauwernood een spoor overgebleven, en in geen geval schijnt daarbij eenig opzettelijk doel te bestaan. [Ieder kent zeker het driehoekige lapje doek met lange banden, die verscheidene malen van voren naar achteren om het hoofd der jonggeborenen geslagen worden, een stuk dat hier te lande ten minste onder de mindere standen nog een onmisbaar stuk in de luijermand is]. Maar des te meer moet het bevreemden, dat, niettegenstaande den voortgang der beschaving, nog heden ten dage in Frankrijk (volgens foville) en vooral in de omstreken van Toulouse (naar retzius) het gebruik bestaat om den natuurlijken vorm van het hoofd te veranderen. Dáár wordt namelijk door eene muts die strak over het voorhoofd gaat, en door banden die om het hoofd gewikkeld worden, de omvang van het hoofd van voren naar achteren kleiner gemaakt en de schedel meer naar boven gedrongen.
[Het Edinburgh Medical Journal, Dec. 1858, deelt uit de Transactions of the Shangai Literary and Scientific Society, 1857, ook iets ten aanzien van dit gebruik mede, naar aanleiding van Chinesche bronnen.
In de jaarboeken van de dynastie han en later, wordt melding gemaakt van Sjin-han, een Coreaanschen stam, die het hoofd der jonggeboren kinderen door steenen plat maakten. Verder wordt in de vroegste berigten aangaande de Soeloes, waarvan in 683 n. chr. een gezantschap naar China kwam, medegedeeld, dat een van de gebruiken bij dit volk was, om de hoofden der kinderen plat te maken. Deze handelwijze is misschien in die streken in onbruik geraakt, maar toch vindt men sporen daarvan in het Oosten van Azië. Volgens nieuwere berigten aangaande de Coreanen, bezitten deze geen uitstekend achterhoofd [behooren zij dus tot retzius' afdeeling van korthoofden - Brachycephalen]. Werkelijk bestaat algemeen onder de Chinezen de meening, dat de Mantsjoes - de overheerschende stam - zeer plat zijn aan het achterhoofd, en zelfs

{==489==} {>>pagina-aanduiding<<}
heeft het gerucht geloopen, dat de opstandelingen van Kwang-si, toen zij het Mantsjoe-garnizoen van Nanking over de kling joegen, bij menschen waar zij aan twijfelden, het hoofd onderzochten, en diegenen over hoop staken wier achterhoofd plat was. De gewoonte, die in Siam, Mantsjoerië en Corea heerscht om de kinderen op den rug te dragen, gebonden aan eene platte plank, draagt zeker niet weinig bij om aan het achterhoofd, in den weeken vormbaren toestand des schedels op dien leeftijd, een onnatuurlijken vorm te geven. - Zoover het boven aangehaalde berigt, dat allezins belangrijk is, maar waarin de verklaring voor de platheid van het achterhoofd meer dan gewaagd heeten mag. Kunstmatige misvormingen bij den mensch zijn niet erfelijk, welke analogiën men uit de dierenwereld ook moge aanhalen. Het zij voldoende hierop te wijzen, dat de sedert omstreeks 4000 jaren bij de Joden in gebruik zijnde besnijdenis niet in staat is geweest, de operatie onnoodig te maken.
Zoo merkt ook de Weener ontleedkundige hyrtl te regt op: ‘Men gaat zeker veel te ver, wanneer men, als vesalius, meent, dat het breede achterhoofd der oude Duitschers en de breede slapen der Belgiërs van het liggen der kinderen komt, of dat de ronde hoofden der Turken door den tulband, en de vlakke hoofden van de Egyptenaren en eenige bergstammen door het dragen van zware lasten op het hoofd veroorzaakt zijn, zooals hufeland meent. Hyrtl deelt verder nog een merkwaardig geval van misvorming mede bij den schedel van een Indiaan uit de golf van Mexico. Deze schedel was namelijk door een breeden, diepen indruk in twee zijdelingsche, halfkogelvormige helften verdeeld.
Ook bij sommige Tatarenstammen is het nog gebruikelijk het hoofd te misvormen, en zeer onlangs merkte Dr. scherzer, een der natuuronderzoekers, die met het Oostenrijksche fregat de Novara eene wetenschappelijke ‘reis om de wereld’ maken, hetzelfde gebruik ook bij de bewoners der Nicobaren-eilanden op.]
Die kunstmatige verandering van den schedel heeft zeker nergens ten doel, om invloed uit te oefenen op de ontwikkeling der geestvermogens, maar wanneer men er opzet in zien wil of zien moet, schijnt er een teeken van rangsonderscheiding mede bedoeld te zijn. Zoo geniet bij de Choctaws-Indianen van America, even als het bij de oude Peruanen het

{==490==} {>>pagina-aanduiding<<}
geval was, alleen het mannelijke geslacht de eer van eene kunstmatige vormsverandering van den schedel. In andere gevallen heeft die verandering zeker ten doel, om daardoor den vorm van het hoofd nader te brengen aan den vorm, zooals die bij den heerschenden stam voorkomt.
[Wat den invloed der bedoelde veranderingen op de geestvermogens betreft, deze kan niet anders dan ongunstig genoemd worden, al zijn er ook voorbeelden genoeg uit het leven der Americaansche Indianen aan te halen, waaruit schijnt te blijken dat die vermogens onder deze veranderingen niet geleden hebben. In de eerste plaats namelijk vermeldt foville, dat van 431 krankzinnigen in het gesticht te Rouen 247, dus meer dan de helft, nog den indruk vertoonden van den band, waarmede in de jeugd hun schedel omsnoerd was; en gelijke waarnemingen zijn door de geneesheeren uit de krankzinnigengestichten te Toulouse en Parijs gemaakt.
De meening, dat de besproken misvorming van het hoofd geheel geene beteekenis hebben zou, is natuurlijk zeer gemakkelijk, en zou ontslaan van de moeite om op te sporen wat aanleiding tot die handelwijze gegeven kan hebben. Het is echter eene meening, waartoe men eerst zijne toevlugt zou mogen nemen, wanneer vruchteloos beproefd was om eenig redelijk doel voor de bewerking aan te wijzen. Op dezelfde wijze heeft men in vroegeren tijd alle verhalen der Mythologie veelal voor laffe, onbeduidende, onzinnige scheppingen van menschelijk vernuft of onverstand verklaard, terwijl het echter door voortgezet onderzoek meer en meer gelukt is om die mythen tot een redelijken grondslag terug te brengen. Zoo verklaarde men ook in vroegeren tijd op het gebied der Geologie voor spelingen der natuur, wat de meer ontwikkelde wetenschap heeft moeten verklaren voor min of meer veranderde overblijfsels van planten of dieren, die in vroegere tijdperken van de vorming der aardkorst op hare oppervlakte leefden. De meening, dat men met de vormsverandering van het hoofd ten doel had om zich den schedelvorm van eenigen heerschenden stam te geven, is verreweg de meest aannemelijke, en het is waarschijnlijk dat alle misvormingen oorspronkelijk dit doel ten grondslag gehad zullen hebben. Nadere bevestiging voor deze meening vindt men in hetgeen te dien aanzien opgemerkt wordt door j. aitken meigs, Conservator van morton's Museum te Philadelphia. In zijne

{==491==} {>>pagina-aanduiding<<}
bijdrage tot het voortreffelijke werk: Indigenous races of the earth, brengt hij de volgende aanhalingen uit verschillende schrijvers bijeen.
Dr. lund van Kopenhagen zegt in een brief aan het Historisch en Geographisch Genootschap van Brazilië, over eenige overblijfselen, die in de kalkrotsen in de provincie van Minas Geraes in Brazilië ontdekt werden: ‘Wij weten, dat de menschelijke figuren die op de oude gedenkteekenen van Mexico gebeeldhouwd zijn, voor het grootste gedeelte een zonderlingen vorm van het hoofd vertoonen, daar zij geheel zonder voorhoofd zijn, doordat de schedel terstond boven den beenigen wenkbraauwboog naar achteren wijkt. Deze afwijking wordt algemeen toegeschreven aan eene kunstmatige misvorming van het hoofd, of aan den smaak van den kunstenaar, maar laat zich thans beter verklaren, dewijl het nu door deze echte bewijsstukken zeker is, dat in dit werelddeel werkelijk een menschenras bestaan heeft, dat dien ongewonen vorm van hoofd vertoont.
Men zou het met vele bewijzen kunnen staven, dat vele kunstmatige misvormingen van het hoofd, die bij sommige menschenrassen gebruikelijk zijn, inderdaad als nabootsingen moeten beschouwd worden van vormen, die eens in de natuur voorkwamen.
‘Wij weten,’ zegt amedée thierry, ‘dat de Hunnen kunstmiddelen aanwendden om hunnen kinderen eene Mongoolsche gezigtsuitdrukking te geven; zij maakten den neus plat door vast aangehaalde banden van linnen, en drukten het hoofd in dier voege, dat de wangbeenderen uitstekend werden. Wat anders zou wel redelijkerwijze de grond voor deze barbaarsche gewoonte hebben kunnen zijn, dan de wensch om daardoor nader te komen bij een vorm, die onder de Hunnen bijzonder geacht werd - dat wil zeggen, bij den vorm van het overheerschende ras? De reden, die door Romeinsche schrijvers voor die handelwijze opgegeven wordt - om namelijk de helmen vaster op het hoofd te doen zitten - is zeker niet zeer aannemelijk. Meer waarschijnlijk is het, dat toen de Mongolen over de Hunnen heerschten, eene Mongoolsche gezigtsuitdrukking de voorwaarde was voor zekere rangs-onderscheidingen; dat de Hunnen dien vorm dus poogden na te bootsen, en het als eene eer beschouwden, om zich te mismaken, ten einde des te

{==492==} {>>pagina-aanduiding<<}
meer op het heerschende volk te gelijken. Dit is allerwaarschijnlijkst de reden van die onnatuurlijke misvormingen, waarvan de geschiedschrijvers gewagen.
Dit is ook de meening van retzius en eschricht. Zeune drukt zijne meening ten aanzien van dit onderwerp op de volgende wijze uit: ‘Hoewel eenige natuuronderzoekers vermoeden, dat de platheid van den schedel bij de Huancas en de hoogte van den schedel bij de Natchez door kunstmatige drukking in hunne jeugd voortgebragt worden, komt camper echter tegen dit denkbeeld op, even als ook catlin in zijn werk de “Noord-Americaansche Indianen”, en ik ben ook van meening, dat wanneer er niet reeds eenige overhelling tot die vormen in de natuur bestond, de verschillende volkeren nooit op de gedachte zouden gekomen zijn om dit tot uitersten te drijven.’
In verband met dit onderwerp is ook belangrijk het volgende uittreksel uit een brief aan Dr. j.h.b. mac clellan, geschreven door Mr. george gibbs, Agent voor de Indianen te Fort Vancouver, Oregon, 17 December, 1855: ‘Onverminkte schedels uit de streek waar het gebruik heerscht om den schedel af te platten, zijn van slaven, en ofschoon misschien bij de Chinoeks of andere omliggende stammen geboren, toch van vreemde rassen. Het gebruik om den schedel af te platten, heerscht algemeen van den mond van de Columbia-rivier tot aan de Dalles, omstreeks 180 mijlen ver, en van de straat van Fuca ten noorden tot Coos Bay, tusschen den 42sten en 43sten breedtegraad naar het zuiden. Ten noorden van de Straat vermindert het gebruik trapsgewijs tot op eene eenvoudige, ligte zamendrukking, die ten laatste alleen nog op de vrouwen toegepast wordt, en ten noorden van Milbank Sound geheel in onbruik is. Op dergelijke wijze vermindert het gebruik trapsgewijs ten oosten van de Cascade-bergen. Bij de kinderen der slaven mogen de hoofden niet platgedrukt worden, en dus geven deze ronde hoofden hier den slaaf te kennen. Ook de hoofden der kinderen bij een blanken vader worden nooit platgedrukt, maar uit een ander beginsel, dewijl de moeder uit trots over haren omgang met een blanke, het kind de teekenen zijner voorname afstamming doet behouden.’]
De verminkingen van het gelaat zijn velerlei en ook onder ons, beschaafde Europeanen, nog niet geheel afgeschaft. Tot

{==493==} {>>pagina-aanduiding<<}
versiering moet het zeker dienen, waar bonte vogelveêren door de wangen of de lippen gestoken worden, of ook wanneer eene schelp in de onderlip gestoken wordt, zooals livingstone mededeelt, dat bij een volksstam in Zuid-Africa gebruikelijk is. Bij anderen, zooals bij de Botokuden, dienen de houten pennen, die zij door de oorlellen, de lippen, of ook wel door de neusvleugels steken, stellig wel daartoe om hen bij de stompheid hunner gelaatstrekken nog afschuwelijker te maken, maar ze worden er juist niet vreeselijker door, want die versiering vermindert eer hunne weerbaarheid. Inderdaad worden ze ook als zeer vreedzaam geschilderd, en men zou zelfs bij enkele stammen der Botokuden, bij wie de doodstraf afgeschaft is, meer humaniteit kunnen vermoeden dan bij ons.
Waar men zich sneden in de huid van het gezigt bezorgt of ook het gelaat door verschillende kleuren volgens meer of minder ruwe teekening verwt, geschiedt dit zeker om zich een verschrikkelijk voorkomen te geven. Daarentegen openbaart zich eer eenige kunstzin in die teekeningen, die door naaldeprikken en later inwrijven van kleuren in de huid gemaakt worden. Meestal zijn deze regelmatig, en in verschillende vormen en kleuren over een grooter of kleiner gedeelte van het ligchaam, of zelfs over het geheele ligchaam, aangebragt. Zij dienen als teeken van ieders rang in de maatschappij waarin hij leeft, of ook wel als merk van de verschillende afstamming van een volk of eene familie. Dit gebruik van tatoeëren heeft zich, zooals men weet, hoewel in zeer beperkte mate, ook thans nog bij de volkeren van Europa staande gehouden. [Vooral bij matrozen ziet men zulk tatoeeersel dikwijls. Zeer lang heeft het gebruik zich in Ierland staande gehouden, waar het in de eerste eeuwen na chr. nog algemeen bestond.]
Het onbeteekenende van de bewerking die noodig is, om versierselen aan de ooren te kunnen dragen, heeft zeker veel er toe bijgebragt, om het gebruik van dit sieraad bij nagenoeg alle volkeren van den ouden en nieuwen tijd algemeen te maken. En dit laat zich te eer begrijpen, omdat dit sieraad zeer groote verscheidenheid in vorm en kostbaarheid toelaat, en tevens zeer in het oog loopend is, zoodat de ijdelheid er meer door gestreeld wordt.
Wat het haar van het hoofd en het gezigt betreft, dit is

{==494==} {>>pagina-aanduiding<<}
reeds van de oudste tijden af op de meest verschillende wijzen behandeld door die volkeren, die niet als de negers door de natuur met kort, kroes, meestal wollig haar bedeeld zijn. Vooral het vrouwelijke geslacht is er gewoonlijk op uit, om het hoofdhaar in bevallige vormen lang te laten groeijen, en de mode heeft slechts korten tijd inbreuk op dit gebruik gemaakt. Aan den anderen kant draagt de vrouw ook te meer zorg, om de haren van het gezigt weg te maken, omdat deze òf eene afwijking van den natuurregel te kennen geven, òf te duidelijk er op wijzen, dat zij den ouderdom te gemoet gaat. Bij de mannen onder minder beschaafde volkeren wordt zelden veel zorg gedragen voor het hoofdhaar, terwijl het in de geschiedenis der mannelijke kleederdragten bij beschaafde volkeren, vooral in Europa, eene zeer aanzienlijke plaats inneemt. Tegen het midden van de vorige eeuw was het niets ongewoons, dat generaals op het slagveld en professoren in het spreekgestoelte zich in allonge-pruiken vertoonden, die het kale of met kort geknipte haren bezette hoofd bedekten. Kleinere pruiken en haarzakken, waarbij het eigen hoofdhaar gebruikt werd of ook wel niet, en korte of langere, dunnere of dikkere staarten vormde, waren in die dagen niet minder algemeen, zooals de ouderen onder ons zich nog zeer goed zullen herinneren. In Europa is men algemeen tot eene meer natuurlijke behandeling van het hoofdhaar teruggekeerd. De Chinees draagt echter nog zijn staart [hoewel dit volstrekt niet zijne oude nationale dragt is, integendeel eene door de Mantsjoes sedert hunne overheersching van het Hemelsche rijk hem opgedrongene, zoodat de tegenwoordige opstandelingen tegen de heerschappij der Mantsjoes, als om te kennen te geven dat de opstand eene nationale zaak is, het haar lang laten groeijen en den staart afgeschaft hebben]. Geheel natuurlijk is echter ook in Europa de behandeling van het haar niet, want terwijl men in den natuurstaat het haar vrij laat groeijen en dit
ook bij onze voorvaderen het gebruik was, wordt het minstens tot op den bij Grieken en Romeinen gewonen vorm van den Tituskop geknipt, somtijds zelfs zóó ver, dat het haar volstrekt niet meer die beschutting verleenen kan, waartoe het door de natuur bestemd is. Alleen de vrees voor gemakkelijke vermeerdering van ongedierte, dat hier zijne woonplaats kiest, kan dit uiterste regtvaardigen. Wat den baard

{==495==} {>>pagina-aanduiding<<}
betreft, die den man ook beschutting verleenen moet, het gebruik om dezen ten minste gedeeltelijk uit te bijten of met den wortel uit te trekken, bestaat bij weinige volkeren, vooral van America [en Azië]. Over het geheel is de baard ook bij de Americaansche Indianen [en de Mongolen] zeer weinig ontwikkeld of ontbreekt zelfs wel geheel. Des te merkwaardiger is het dat in Europa, waar de man dit sieraad bezit, reeds bij de Grieken en Romeinen het gebruik heerschte, om door scherpe instrumenten meer of minder van den baard weg te nemen, of ook wel het geheele gezigt glad te scheren. Dat de baard werkelijk de bijzonder zenuwrijke deelen van het gezigt te beschermen heeft, vooral tegen de invloeden van de buitenlucht, blijkt voldoende uit hetgeen somtijds ontstaat, wanneer men na langen tijd een baard gedragen te hebben, dien wegneemt.
Behalve het tatoeëren, weet ik niet dat men bij eenig volk borst of buik geweld aandoet. Evenwel kan men hier wijzen op een gebruik, dat, zonder uitwendig zigtbare beleediging te veroorzaken, toch niet zelden voor de inwendige deelen hoogst schadelijk is. Ik bedoel het dragen van zoogenaamde corsetten, en het daardoor te weeg gebragte zamensnoeren van den buik en gedeeltelijk ook van de borst. Ongetwijfeld wordt dit gedaan, om de figuur, zooals men meent, te verbeteren [hoewel ik vertrouw, dat ieder onbevooroordeelde zal toestemmen, dat de van nature goed gevormde dit hulpmiddel niet noodig heeft, en de minder gelukkig gevormde zich er een meer of minder afschuwelijk voorkomen door geeft - eene stokvischfiguur of zoo iets]. De wespenfiguur is nu eenmaal niet de grondvorm voor de menschelijke gedaante, en het kan dus niet bevreemden, dat de natuur deze zonde tegen hare inzetting hier en daar straft met te sterke ophooping van bloed in het hoofd of de borst, of met buikaandoeningen [en zwaar kraambed].
Een paar andere ligchaamsverminkingen kunnen hier niet gevoegelijk ter sprake komen, en er blijft nog alleen over, om te spreken over de kunstmatige beperking van den groei der voeten, zooals bij de Chinesche vrouwen van aanzien in de hoogste mate pleegt te geschieden. [De vier buitenste teenen worden te dien einde naar de voetzool toe gebogen en zóó door banden bevestigd, terwijl alleen de groote teen in de

{==496==} {>>pagina-aanduiding<<}
natuurlijke rigting blijft, maar zijn groei belemmerd wordt door de uiterst kleine schoenen. De wijze waarop die verminking plaats heeft, is voor eenigen tijd in de Times beschreven door den correspondent in China, die aldaar in eene school der zendelingen gelegenheid had om de opvolgende veranderingen na te gaan, welke de voeten ondergaan moeten. Een kind waarbij de bewerking juist begonnen was, was 2 jaren oud. Door een verband van blaauw katoen waren de vier teenen (de groote teen was uitgezonderd) met kracht naar beneden tegen den bal van den voet gebogen en in die ligging stevig vastgebonden. Het kind liep ten gevolge van dien op de rugvlakte van zijne vier teenen, die rood en ontstoken waren. Het verband was zeer pijnlijk. Bij drie kinderen, die iets ouder waren, was de bewerking nog tot de vier teenen beperkt; langzamerhand verloren die teenen evenwel door de aanhoudende, drukking hunne bewegelijkheid in de gewrichten, en maakten met de voetzool ééne massa uit. Bij het oudste der kinderen was de ontsteking geweken en was de voet koel, zonder pijn, en zag er uit even alsof de teenen waren afgesneden. De voet had nu ongeveer den vorm van een truweel. Bij het vijfde kind zag men het begin van de daarop volgende operatie, eene pijniging, waaronder zwakke kinderen dikwijls bezwijken. De zool van den voet was nu gekromd in den vorm van een boog, terwijl de groote teen en de hiel zoo digt mogelijk bij elkaâr werden gebragt. Dit buigen geschiedt langzamerhand. Het verband wordt nooit losgemaakt, maar elke maand steviger aangehaald. De voet zwelt daarbij op en raakt in ontsteking. Ten laatste ligt de bal van den voet in de holte van de voetzool en de groote teen in aanraking met den hiel. De voet is eene vormelooze massa. De rugvlakte is op de plaats van den enkel, en al wat er overblijft om in de muilen te steken en den grond te betreden, is een stuk van den grooten toon en een stuk van den hiel, tusschen welke
beide eene lijn loopt, even als een likteeken na eene groote snede. Of dit gebruik oorspronkelijk inderdaad uit hovelingskruiperij ontstond, zooals somtijds opgegeven wordt, - als zijnde eene keizerin van China eens met eene dergelijke verminking behebt geweest, waarbij de hofdames gedacht zouden hebben, dat zij het toch niet minder

{==497==} {>>pagina-aanduiding<<}
konden doen, - is misschien nog wel wat twijfelachtig]. Maar zeker is het, dat eene volwassen vrouw wel het schoentje aan den voet kan passen, maar dat zij den voet zelf ter naauwernood gebruiken kan. Nergens wordt zeker de natuurlijke verrigting van den voet in zóó hooge mate door ondoelmatig schoeisel belemmerd; maar het is toch onmiskenbaar, dat het schoeisel bijna overal zoo weinig aan den natuurlijken vorm van den voet beantwoordt, dat men alleen bij hen die barrevoets gaan, de natuurlijke gedaante van den voet en de teenen vinden kan. [Onlangs zijn er in Duitschland een paar boekjes verschenen, om aan te sporen tot het dragen en doen maken van een meer natuurlijk schoeisel; ik geloof echter dat de grootste zwarigheid ligt in de al te groote bekwaamheid onzer meesters schoen- en laarzenmakers, die er volkomen den slag van hebben om, door vierhoekige of andere onzinnige vormen van schoeisels, hunnen begunstigers likdoorns te bezorgen, en er meer eer in schijnen te stellen om zoogenaamd nette - anders gezegd te naauwe - dan om goed passende laarzen te maken. Zou het niet mogelijk zijn, om hun aan het verstand te brengen, dat een goed passend schoeisel moeijelijker te maken is, dan een dat te naauw is, en dat het niet veel voor hunne kunstvaardigheid pleit, wanneer zij vorderen dat onze voet zich naar de laars vormt, in plaats van dat de laars naar den voet gevormd zij].
Al de verschillende hier aangehaalde gebruiken overziende, moet men het beklagen, dat de mensch vaker dan men zou denken, een onbehagelijk en minstens doelloos gebruik huldigt, dat hem zelfs dikwijls nadeelen toebrengt of toebrengen kan, en in zijne uitersten tot ruwheid, onnatuurlijkheid en wreedheid leidt. De ondervinding heeft echter geleerd, dat vele noodelooze, doellooze of zelfs nadeelige gebruiken, hoe diep ook in het volksleven ingedrongen, bij eene verstandiger opvatting opgegeven zijn; en men mag dus met grond verwachten, dat al dergelijke gebruiken, wanneer geen verstandig doel daaraan ten grondslag ligt, bij de steeds toenemende beschaving der eeuw op den duur niet zullen kunnen blijven bestaan.







{==498==} {>>pagina-aanduiding<<}

De veldslag van Solferino.

In den regel wordt de geschiedenis eens veldslags slechts gekend uit de berigten van beide partijen. Toch rekenen wij ons voor het tegenwoordige geregtigd om eene voorstelling van dezen veldslag - den grootste, die in deze eeuw gestreden is - te geven volgens de mededeeling van ééne partij. En wel om verschillende redenen. Vooreerst, omdat van de Oostenrijksche zijde niets noemenswaardigs over dien veldslag is medegedeeld; want het magere officiële rapport, in de Wiener Zeitung gepubliceerd, is meer officiëel dan authentiek. Maar al te zeer hebben de Weener berigten ons aan die uit Hamburg van vroegeren tijd doen denken, waaraan de humbugs naam en oorsprong te danken hebben. De Fransche Moniteur moge in zijn berigt nog veel van den officiëlen toon hebben behouden, die bij dergelijke mededeeling onmisbaar is, het was toch zeer uitvoerig. En bovendien, ook andere berigten van meer particulieren aard zijn door Fransche pennen ter neder geschreven. Daaronder een in de Revue Contemporaine van 15 Julij d.j., door een die zich noemt ‘Officier Général’, en dat wegens uitvoerigheid en den geheelen aanleg eene volledige studie over dit groote wapenfeit mag genoemd worden. Bovendien hebben wij het vergeleken met de vele verspreide berigten, ook in Duitsche bladen over hetzelfde feit verschenen. En inderdaad, dikwijls is het oordeel van den Germaan over den Oostenrijkschen Stammverwant nog ongunstiger, dan dat van den Franschman over zijn tegenstander aan den Mincio. Die Grenzboten b.v., waar een doorloopend verhaal van de krijgsgebeurtenissen gegeven is, weet geene woorden te vinden hard en schamper genoeg, om gyulai's talmen - der das Canapé zu sehr liebt - en de ongeschiktheid der Oostenrijksche krijgsadministratie aan de kaak te stellen. Het is trouwens ook
van den overwinnaar te verwachten, dat zijn verhaal der waarheid meer nabij komt dan dat van den overwonnene. De eerste behoeft zelfs zijne fouten niet te verzwijgen, want de goede uitslag is zijne absolutie; de andere heeft altijd de eene of andere fout weg te redeneren waardoor hij werkelijk verloor, en eene geheel toevallige reden op te sporen, waaraan hij zijn verlies toeschrijven kan. En vooral van den beleefden Franschman

{==499==} {>>pagina-aanduiding<<}
kan men een billijk oordeel over den verwonnen tegenstander verwachten, gelijk dan ook het verhaal dat hier volgt, uitmunt door de onpartijdigheid, waarmede men aan de bekwaamheden en berekeningen van de Oostenrijkers regt heeft laten wedervaren.
Pozzolengo, 6 Julij 1859.

Ik zou niet in staat zijn, om u mijne bevindingen over den grooten veldslag van Solferino mede te deelen, en er de gevolgen van op hare juiste waarde te schatten, zonder iets verder te gaan dan een eenvoudig verhaal der bewegingenen, die in deze reusachtige worsteling door de troepen zijn volvoerd. En wel om twee gewigtige redenen: vooreerst omdat de officiële berigten en de particuliere correspondenties reeds de belangrijkste mededeelingen hebben gegeven, en ten andere, omdat men de gevolgen van dezen veldslag niet kan waarderen, wanneer men niet alle voordeelen doet uitkomen, die hij aan de gealliëerden verschaft heeft ter voltooijing van dezen veldtogt, die sedert den 24sten Junij zulk eene belangrijke vordering heeft gemaakt.
Wij moeten eerst het moreel en de sterkte van het Oostenrijksche leger vóór den slag nagaan, benevens de belangrijkheid van zijne posities, de oogmerken die men bereiken wilde, en in hoeverre het plan der beide legers ten uitvoer gelegd is, en eindelijk vaststellen hoedanig uit een tactisch en strategisch oogpunt de uitslag van den strijd geweest is.
De algemeene opinie, in Oostenrijk zoowel als in het overige Europa, vooral in het Oostenrijksche leger zelf, beschouwde de nederlaag bij Magenta niet als eene dier rampen, die den uitslag des strijds beslissen; hetzij omdat een gedeelte des legers er geen deel aan genomen had, hetzij omdat men bijna alleen op den Oostenrijkschen opperbevelhebber, den graaf giulay [de Duitschers schrijven gyulai], de schuld er van wierp. Zelfs was deze nederlaag door ééne partij van den Oostenrijkschen generalen staf meteen zeker genoegen gezien. Van den aanvang af was die staf in twee partijen verdeeld; eene partij van aanval, vertegenwoordigd door de jonge generaals, door de naaste omgeving des Keizers en den Keizer zelf, en eene partij der voorzigtigheid, voorgestaan door hess, wimpfen en de grijze hoofden van den raad. De stem des Keizers had aan de eerste partij de overhand verschaft, en aan den generaal gyulai

{==500==} {>>pagina-aanduiding<<}
was het bevel over het invasieleger opgedragen, totdat de slag bij Magenta kwam, als eene schitterende regtvaardiging door de gebeurtenissen aan de partij der gematigdheid gegeven.
Wij willen niet op de gebeurtenissen van het begin van Junij terugkomen. Wij herinneren alleen aan de verwondering die veroorzaakt werd door de snelheid, waarmede de Oostenrijksche troepen na den slag bij Magenta uit Lombardije terugtrokken, zonder partij te trekken, zelfs zonder iets te behouden der verdedigingsmiddelen, die men als opeengestapeld had aan den Po, aan de zamenvloeijing van den Tessino en de Adda; en dat dadelijk na een veldslag, waar gyulai, ofschoon geslagen, toch nog bereid scheen om het terrein hardnekkig aan den vijand te betwisten. Deze schijnbare vreemdheid verklaart zich uit de plotselinge omkeering, die nu in den raad des Oostenrijkschen Keizers plaats greep. Ontevreden over zijn bevelhebber, koos hij nu ook de partij zijner tegenstanders en verving hem door hess, schlick, wimpffen. Het eerste werk dezer Heeren was dus, om hunne opinie te regtvaardigen, door de onmogelijkheid te laten zien, om zich in Lombardije staande te houden. Zij trokken er dus uit terug met eene overhaasting, die ongetwijfeld overdreven was, en meer geschikt om de ongenade van den overwonnen generaal te voltooijen, dan heilzaam voor de ware belanden van het rijk.
Maar hoe dan ook de uitslag van gyulai's plannen geweest is, vooral wanneer men in aanmerking neemt de onaangenaamheden en bezwaren, die zijne tegenstanders hem onophoudelijk in den weg legden, zou het hoogst onregtvaardig zijn, om hem uitstekende militaire eigenschappen te ontzeggen, terwijl hij eene vastheid van karakter bezit, die eene zeer kostbare en zeldzame gave is bij den Oostenrijkschen generalen staf. Bij den veldslag van Magenta waren de bewegingen van het Oostenrijksche leger zoo goed overlegd, dat het gelukte om het Fransche leger te verrassen, en misschien zal de schuld der nederlaag wel voor een groot deel te wijten zijn aan sommige divisiegeneraals, die, tot de andere côterie behoorende, om tegen te werken, te laat of in 't geheel niet op het slagveld aangekomen zijn. Eindelijk is het thans voor niemand een geheim meer, dat in de beide gevechten van Palestro en Magenta, sommige Italiaansche en Hongaarsche

{==501==} {>>pagina-aanduiding<<}
regimenten alles behalve hun pligt hebben gedaan, en dat dus bij deze nederlaag het gebrek aan zamenwerking bij de Oostenrijksche troepen mede in rekening moet gebragt worden.
Men moest thans verwachten, dat de generaals der nu triompherende partij op hunne beurt ook een veldslag zouden wagen, zoodra zij op het terrein hunner keuze zijn zouden, om zoo doende eene les te geven zoowel aan den vijand, als aan hunne verdrongen collega's. Juist om deze tweede proef beter te kunnen waarderen, heb ik gemeend aan deze omstandigheden te moeten herinneren. In de eerste plaats moest het leger hersteld worden van den schok, dien het geleden had, en ten andere had men de geschikte plaats uit te kiezen, waar men den vijand met de beste kans van slagen kon aanvallen.
Dadelijk bij hunne aankomst aan de Chiesa, werden de Oostenrijksche troepen gereorganiseerd, aangevuld, en van de uitheemsche bestanddeelen, de Italianen en Hongaren, gezuiverd. Er werden 10 legercorpsen geformeerd, die te zamen drie (twee?) legers uitmaakten, met eene totale sterkte van 250,000 man. Dit was het grootste en het beste leger dat de Oostenrijksche monarchie in 't veld kon brengen, zoowel wat de manschappen als wat de uitrusting, paarden en artillerie betreft. Er zullen vrij wat jaren verloopen, eer Oostenrijk zijn leger weder op de hoogte kan terugbrengen, waarop het vóór den slag van Solferino was. Zoo is het dan ook allezins verschoonbaar, dat de jonge Keizer een oogenblik de hoop voedde, om daarmede zijn vijand te verpletteren en hem met één slag uit Lombardije te verdrijven.
Gelukkig voor ons, dat de maatregelen van den Oostenrijkschen generalen staf, hoe schrander en stout ook, niet zóó doelmatig getroffen waren, dat zij niet mislukken konden. Ik weet wel, dat anderen, meer bevoegd dan ik, een gunstiger oordeel over de Oostenrijksche plans geveld hebben. Ik heb grooten eerbied voor dat oordeel, maar terwijl ik volgaarne erken, dat uit een louter tactisch oogpunt het plan van den slag bij Solferino den Oostenrijkschen generaals tot eer verstrekt, durf ik aan den anderen kant gerust beweren, dat in de strategische berekeningen hun plan niet zoo goed was, als dat van gyulai, en ongetwijfeld niet opwoog tegen de maatregelen, waardoor napoleon III het heeft weten te verijdelen. Ik steun hierin op hetgeen ik zelf heb gezien, en op de kennis

{==502==} {>>pagina-aanduiding<<}
die ik bij eene andere gelegenheid van het terrein tusschen de Chiesa en den Etsch verkregen heb, terwijl ik mij eindelijk op het hier volgende strategische betoog meen te kunnen beroepen.
Wij willen beginnen met eene vraag aan hen, die zooveel te prijzen hebben in de bewegingen van het Oostenrijksche leger. Wat was hun doel? Ik geloof, dat men het op dit punt ligt eens zal zijn. De manoeuvres der Oostenrijksche troepen vóór den 24sten zijn dan ook volkomen door den generalen staf der gealliëerden begrepen. Hun doel was, om het Franco-Sardinische leger bij den overtogt van de Chiesa af te snijden. Daartoe wilden zij wachten totdat een deel er van den linkeroever zou hebben bereikt; dan tusschen dat leger en de rivier oprukken; de voorposten der Fransche corpsen, die reeds gepasseerd zouden zijn, in de rivier dringen; en, terwijl het gros der Franschen op den regter-oever in bedwang gehouden werd, de Sardiniërs te vernietigen, om eindelijk de Fransche corpsen te écharperen, terwijl de voorste colonnes, die reeds op den linker-oever der Chiesa zouden zijn, afgesneden waren.
Maar dit plan was onuitvoerbaar om twee voorname redenen. Vooreerst omdat men een sterken marsch te maken had om het slagveld te bereiken, en het dus zeer moegelijk was om de 5 corpsen van het Fransche leger te overvallen juist op het beslissende oogenblik, dat zij met den overtogt over de rivier zouden bezig zijn, en nog vóór dat zij in genoegzame magt aan de overzijde zouden wezen, om een aanval te weêrstaan. Dit punt van onze critiek is door den uitslag volkomen geregtvaardigd. Ten tweede zijn de golvende vlakten ten zuiden van het meer Garda, hoe uitmuntend ook gelegen om eene defensive positie in te nemen, veel minder geschikt, wanneer het geldt een aanval te doen en eene vlugge beweging te bewerkstelligen langs de Chiesa op het punt, waar de hoogten van Solferino steeds lager worden en zich in de vlakte verliezen. Ook deze bedenking is door den uitslag geregtvaardigd. Want het Oostenrijksche leger, na de gelegenheid gemist te hebben, om het gealliëerde leger af te snijden, heeft zich, juist door de gesteldheid van het terrein, in de noodzakelijkheid gezien om de rollen te verwisselen en van aanvallend verdedigenderwijze te werk te gaan, - en wel

{==503==} {>>pagina-aanduiding<<}
op het geheele terrein van Solferino tot San-Martino, dus op de lengte van zijn geheele centrum en regtervleugel.
Maar men kan met regt den Oostenrijkschen generalen staf een ander verwijt doen, vrij wat zwaarder, en waarvan hij zich zeer bezwaarlijk zal kunnen regtvaardigen. Dat is eene fout, waarvan zij de schuld niet zullen kunnen werpen op de traagheid der troepen, noch op het achterblijven van enkele corpsen in het beslissende oogenblik; maar die geheel aan hen zelven te wijten is, gelijk blijken zal. Het is deze, dat men om zulk een aanval op het Franco-Sardinische leger te doen, juist die rivier heeft uitgekozen, waar zulk eene manoeuvre, zoo niet onmogelijk, ten minste veel moeijelijker was, dan bij eene der andere rivieren van het Lombardo-Venetiaansche koninkrijk.
Om een leger bij den overtogt eener rivier af te snijden, zijn de regels genoeg bekend en vast, dat men niet noodig heeft er over te twisten. Die regels zijn: dat leger in het front niet verontrusten; in allerijl langs de rivier waar men den aanval doen wil, optrekken; de corpsen die nog niet gepasseerd zijn, door de artillerie in bedwang houden, en het gedeelte dat reeds overgegaan is, met overmagt verpletteren. Men moet dus een stroom uitkiezen, bij wien de oever waar de aanval moet geschieden, den tegenovergestelden oever domineert, om het gedeelte des legers dat aan de andere zijde gebleven is, hetwelk anders te hulp zou kunnen optrekken, te kunnen paralyseren. Ook moet men bij die rivier, hetzij hooger- hetzij lager-op, een vast punt hebben, om zich in 't geheim te kunnen vereenigen, zich tot den aanval voor te bereiden, en zich in geval van mislukking een toevlugt open te houden. De Chiesa nu biedt geen dezer voordeelen aan: hare oevers zijn vlak, zij heeft weinig water en is bijna overal doorwaadbaar; eindelijk moet men, om er te komen, in plaats van in het langs, er in 't dwars van Mantua of Peschiera op afgaan, hetgeen natuurlijk den aanval verzwakt. Immers hooger-op reikt de Chiesa bijna tot aan het meer Garda, waar geen leger zich kan verzamelen, en daar zij lager-op zich met den Oglio vereenigt, zou men, om er te komen, een geduchten omweg moeten maken, en daar, buiten weten des vijands, het gunstige oogenblik voor den aanval moeten afwachten.
Wanneer de Keizer van Oostenrijk het geduld had gehad, om de

{==504==} {>>pagina-aanduiding<<}
Franschen bij den overtogt over den Mincio af te wachten, zon hij dezelfde manoeuvre onder veel gunstiger omstandigheden hebben kunnen uitvoeren. Het leger der gealliëerden, wegens strategische redenen genoodzaakt om den Mincio boven Goïto over te trekken, zou dit waarschijnlijk gedaan hebben bij Valeggio, waar de scherpe bogt van deze rivier en de steilte der oevers een dergelijken aanval van de zijde der Oostenrijkers gemakkelijk gemaakt zou hebben, terwijl de beide plaatsen Peschiera en Mantua hun twee uitstekende posten zouden opgeleverd hebben, om den vijand te verrassen, of in geval van mislukking zich terug te trekken.
Behalve deze misslagen, onvergeeflijk voor den Oostenrijkschen generalen staf, die sedert 40 jaren het terrein bestudeert, was ook dit eene fout, dat men een zóó zamengesteld plan van aanval gemaakt heeft, dat het inderdaad wonder zou geweest zijn, wanneer alle corpsen op het juiste oogenblik ter bestemder plaatse aangekomen waren. Wij komen hierop straks terug.
Cavriana, Solferino en San-Martino zijn, zonder twijfel, geduchte posities voor een leger, om den vijand af te wachten en tegen te houden; maar men moet deze positie niet verwarren met die van Montechiari, iets meer naar het noordwesten, die met haar front vlak aan de Chiesa en de regterzijde op het meer Garda steunt. De vierhoek tusschen den zuidelijken oever van het meer Garda ten noorden, den Mincio ten oosten, de Chiesa ten westen en de moerassen van den Oglio en den Po ten zuiden, levert zoovele defensive posities op, vooral aan de zijde van het meer, dat deze plek sedert onheugelijke tijden geschiedkundige vermaardheid heeft verkregen door de talrijke veldslagen, die er gestreden zijn. Van de boorden van het meer Garda tot aan Cavriana en Volta is het een sterk golvend en afwisselend terrein; nabij deze genoemde plaatsen verheft zich een laatste heuvel, grooter dan de anderen, de Monte-Olivetta, die eene soort van courtine vormt van het oosten naar het westen. Ten zuiden van deze courtine begint de effen vlakte, die tot aan den Po voortloopt. Maar aan de zijde van de Chiesa beginnen die hoogten zich reeds bij Monte-Chiari van de rivier te verwijderen, en beschrijven dus van daar tot aan Volta een vierde van een cirkel, wiens middenpunt te Peschiera zijn zou, en waarvan

{==505==} {>>pagina-aanduiding<<}
de beide uiterste stralen de zuidelijke oever van het meer Garda (tusschen Peschiera en Desenzano) en de Mincio (tusschen Peschiera en de omstreken van Goïto) zouden zijn. Het fameuse kamp van Montechiari, dat regts aan het meer Garda leunt, is vlak bij de Chiesa, omdat daar de heuvelen nog tot digt bij de rivier reiken; maar de positie welke de Oostenrijkers den 24sten Junij van San-Martino tot Cavriana bezet hadden, was, ten gevolge der boven beschreven gesteldheid der heuvels, tamelijk ver van de rivier verwijderd. Bovendien had het Oostenrijksche leger thans niet de uiterste grens der heuvelen bezet, zooals te Montechiari, maar het steunde met zijn regtervleugel op San-Martino, op eene tweede rij heuvelen, strekte zich van daar met zijn centrum uit tot Solferino en Cavriana, aan het einde der heuvels, en had zijn linkervleugel in de vlakte naar den kant van Guidizzolo.
Derhalve, in plaats van den omtrek der hoogten te volgen, liep het er bijna regt doorheen, nagenoeg als een secant die een cirkel midden doorsnijdt. Moet men aannemen, dat de Oostenrijksche staf opzettelijk deze verkeerde opstelling had aangenomen, die zijn linkervleugel ongedekt liet, en wel alleen met het doel om te profiteren van de geduchte posities van Solferino en San-Martino? of was men misschien daartoe genoodzaakt bij de onmogelijkheid om volledig de al te uitgestrekte beweging van den linkervleugel uit te voeren, die op de Chiesa moest aanrukken om langs haren oever op te marcheren? Dat is eene vraag, die ik niet zou durven beslissen; maar wanneer ik bedenk, dat het tweede en tiende corps afgezonden waren om meer stroomafwaarts aan de Chiesa te komen, langs een zoo grooten omweg, dat zij dien dag onmogelijk op het slagveld konden aankomen, dan zou ik haast gelooven, dat er werkelijk een misstand in den linkervleugel is geweest, ten gevolge van de te groote ingewikkeldheid van het plan des veldslags. Wij hebben hier dus weder het gewone gebrek van den Oostenrijkschen generalen staf, die een plan nooit mooi vindt, als het niet zeer ingewikkeld is. Juist daarom moet men, naar mijne meening, eenige toegevendheid hebben voor gyulai: met alle gebreken die men hem kan verwijten, heeft hij toch den moed gehad, om van deze gevaarlijke routine af te wijken.
De Oostenrijksche generale staf had, dunkt mij, hetzelfde

{==506==} {>>pagina-aanduiding<<}
plan op veel eenvoudiger schaal kunnen volgen. Wilde men eene krachtige poging tegen het leger der gealliëerden wagen bij den overgang van eene rivier? Dan had men den vijand bij den Mincio kunnen opwachten. - Wilde men daarentegen de linie van de Chiesa verdedigen? Dan had men slechts het (boven beschreven) kamp van Montechiari met genoegzame magt te bezetten, en daar den vijand op te wachten. In het eerste geval ware de zaak gemakkelijk geweest, door de nabijheid van Peschiera en de meer gunstige gesteldheid der oevers van den Mincio; in het tweede hadden de Oostenrijkers het voordeel van den vijand bij den overgang eener rivier op te wachten, met hun regtervleugel op het meer Garda gesteund, hetgeen den vijand de gelegenheid benomen zou hebben om dien regtervleugel te bedreigen, gelijk nu door het Sardinische leger te San-Martino geschied is.
Wij behoeven slechts de toepassing dezer weinige strategische regelen te maken, om aanstonds de zwakke zijde der Oostenrijksche combinaties op te merken.
Daar het Oostenrijksche leger den Mincio tusschen Goïto en Peschiera tot basis zijner operatiën had, en men besloot om op de Chiesa te opereren, waar men geen vast punt had, moest er eene tweeledige voorbereidende beweging geschieden: eerst op de Chiesa aanrukken, en dan langs den linkeroever opmarcheren, om van hieruit den overtogt van nieuwe corpsen te beletten, en te gelijker tijd die welke op het oogenblik van den aanval reeds overgegaan zouden zijn, te verpletteren.
De Oostenrijksche generale staf, naauwkeurig onderrigt aangaande de bewegingen van het Franco-Sardinische leger, wist dat dit in drie colonnes (*) naar den Mincio oprukte: links op den weg van Desenzano en langs den oever van het meer Garda, het Sardinische leger; in het midden het 1e en 2e corps en de keizerlijke garde over Lonato en Castiglione, en regts

{==507==} {>>pagina-aanduiding<<}
het 4e en 3e corps over Medola en Castel-Goffredo. Ook wisten de Oostenrijkers waarschijnlijk, op welke wijze het leger der gealliëerden voorttrok, waarvan namelijk de linkervleugel vooruit was, het centrum een weinig meer achterwaarts en de regtervleugel nog verder achteraan volgde. Daarnaar was hun plan ook ingerigt:
1o. Het tweede Oostenrijksche leger (*) onder den
cavalleriegeneraal graaf schlick, bestaande uit vier corpsen (het 8e, 5e, 1e, 7e), dat den regtervleugel uitmaakte, moest den Mincio tusschen Peschiera en Valeggio overtrekken, zich tusschen Solferino en San-Martino verzamelen, en van daar noordwestwaarts oprukken naar den hoek tusschen de Chiesa en het meer Garda. Zijne taak was om het Sardinische leger, dat reeds geheel over de Chiesa was en den avond van den 23sten tusschen Desenzano en Rivoltella stond, af te snijden van het centrum der Franschen, die men bij den overtogt zelf hoopte te overvallen.

{==508==} {>>pagina-aanduiding<<}

2o. Het eerste leger onder den maarschalk wimpffen, sterk drie corpsen (het 3e, 9e, 11e), moest den Mincio overtrekken tusschen Valeggio en Goïto, en tusschen het centrum en den regtervleugel der Franschen inrukken. Dit was altijd in de hoop, dat het Fransche centrum juist bij den overtogt overvallen zou worden, terwijl de Fransche regtervleugel nog geheel aan de andere zijde zou zijn. Daarbij moest dit leger het Fransche centrum in bedwang houden, en beletten dat de regtervleugel de Chiesa overtrekken zou.
3o. Het 2e en 10e corps eindelijk, onder lichtenstein en wernhardt, zouden den Mincio te Goïto overtrekken en, langs een grooten omweg, vervolgens ook de Chiesa bij Asola, nog ver beneden de posities der Franschen. Van daar moesten zij het corps van canrobert (den regtervleugel der Franschen) in den flank en in den rug aantasten; men hoopte namelijk dit te overvallen, terwijl het nog aan de regterzijde van de Chiesa was, en zoodoende de nederlaag van het Fransche leger volledig te maken.
Wanneer de bewegingen der beide vijandige legers zich mathematisch juist op die wijze hadden toegedragen, dan zou dit plan den Oostenrijkers ongetwijfeld een uitstekend voordeel hebben verschaft. Maar het had het bovengenoemde gebrek van alle Oostenrijksche plannen: wanneer slechts één van beiden, òf het Fransche, òf het Oostenrijksche leger, maar in een enkel opzigt anders handelde of op eene andere plaats was, dan bij deze berekeningen ondersteld werd, dan zou dit genoeg zijn, om de uitvoering er van onmogelijk te maken. Dat is dan ook gebeurd.
In den nacht van 23 op 24 Junij ging het 8e corps, van benedeck, dat den uitersten regtervleugel der Oostenrijksche linie uitmaakte, bivouaqueren op het plateau van San-Martino. Dit corps moest de gemeenschap met Peschiera over Pezzolengo en Ponti dekken. Het 5e corps (stadion) was gekampeerd in den omtrek van Solferino, het 1e (clam-gallas) stond bij Cavriana. Het 7e corps eindelijk was iets meer naar achteren en vormde de reserve.
Van het leger van wimpffen stonden het 3e en 9e corps (schwartzenberg en schaffgotsche) voor Volta-Mantovana, en het 11e in de achterhoede als reserve. Het 2e en 10e corps waren, zooals wij zagen, gedetacheerd, om eene afleiding aan

{==509==} {>>pagina-aanduiding<<}
den uitersten regtervleugel der Franschen te bewerkstelligen.
Maar al deze fraaije berekeningen werden ijdel ten gevolge van eene wijziging in de marschorde van het Fransche leger. Hetzij dat men bezorgd was voor het Sardinische leger, dat te Desenzano en Rivoltella vooruit was, hetzij dat de beide eerste corpsen en de garde, die dezelfde bruggen hadden moeten passeren, hun overtogt wat bespoedigd hadden, - zeker is het, dat in den morgen van den 24sten, op het oogenblik dat de corpsen van stadion en clam-gallas naar de Chiesa oprukten, zij reeds het eerste corps der Franschen voor zich zagen, dat zich in de vlakte deploijeerde en de eerste hoogten vóór Solferino begon te beklimmen. Te gelijker tijd had het Sardinische leger, ingevolge orders van het hoofdkwartier des Keizers, reeds zeer vroeg in den morgen talrijke verkenningstroepen op zijn regtervleugel afgezonden, om de gemeenschap met het eerste Fransche corps te onderhouden, en deze troepen ontmoetten de éclaireurs van benedeck, die op den rand van het plateau van San-Martino post hadden gevat.
Het Oostenrijksche leger, dat, terwijl het den vijand meende te verrassen, thans zelf verrast was, moest dadelijk van zijn plan afwijken. Op zijn regtervleugel en zijn centrum moest het zich nu tot eene louter defensive houding bepalen, en dus alleen met zijn linkervleugel den aanval doen. Hier had men het geheele tweede leger van wimpffen slagvaardig benevens de twee gedetacheerde corpsen, die in den nacht lager-op over de Chiesa, in de rigting van Asola, gezonden waren. Inderdaad kon men op dit indrukwekkende leger nog eenige hoop vestigen voor den goeden afloop van den veldslag; want het tweede leger (dat van schlick) zou werk genoeg hebben, om zich staande te houden. Dit bestond slechts uit vier corpsen, dat is nagenoeg 100,000 man, en het had te doen met het geheele Sardinische leger, het 1e en 2e Fransche corps en de garde, dus met nagenoeg een even talrijken vijand; maar bovendien werd zijne positie uit den aard der zaak reeds moeijelijk, zoodra het, opgesteld zijnde tot den aanval, zich genoodzaakt zag om alleen verdedigenderwijs te ageren.
Om maar een voorbeeld te geven van de groote verlegenheid, waarin men door deze verandering van het plan gebragt werd, behoeven wij alleen de positie van het corps benedeck, op den uitersten regtervleugel van het Oostenrijksche leger,

{==510==} {>>pagina-aanduiding<<}
na te gaan. Wanneer werkelijk het plan was om het Sardinische leger af te snijden, gelijk buiten twijfel het geval schijnt te zijn geweest, dan bestond de taak van dit corps natuurlijk slechts hierin, om de Sardiniërs flaauw aan te vallen en hen door een gefingeerden terugtogt meer en meer van de Chiesa af te brengen, ten einde aan de andere corpsen betere gelegenheid te geven om hen in den flank te vallen en van de Franschen af te scheiden. Maar na het plan veranderde, - nu men, met het oog op mogelijke onvoorziene omstandigheden en op een dreigenden aanval, zich met den regtervleugel en het centrum tot eene verdedigende houding moest bepalen, - nu werd die taak, om met alle magt weêrstand te bieden, ten einde het overige leger te vrijwaren tegen een flank-aanval, en den aftogt naar Peschiera en Valeggio open te houden. Trouwens, is het reeds moeijelijk om de bewegingen eens legers te overzien, wanneer alles afgeloopen is en men de gedetailleerde rapporten over elk der deelen van een veldslag voor zich heeft, - vrij wat moeijelijker is het om bedaard en met verstand die bewegingen te beoordeelen, te midden van den strijd zelf. Stoutheid en geluk spelen er altijd voor een klein deel in mede, en gewoonlijk is het laatste de prijs van het eerste.
Men kan noch aan benedeck, noch aan de commandanten der andere corpsen van dit tweede Oostenrijksche leger, den lof ontzeggen, dat zij zich met vastheid in dezen veldslag gedragen hebben. Zoolang benedeck slechts te doen had met de vijf brigades van het Sardinische leger, waarmede hij den strijd had aangevangen, gelukte het hem om die in bedwang te houden, en hij begon slechts te wijken, nadat in den namiddag andere Sardinische troepen ter versterking kwamen opdagen. Evenzoo hield stadion met zijn corps stand tegen het eerste corps van den maarschalk baraguey d'hilliers, de voltigeurs van de garde en drie Sardinische brigades; terwijl het corps van clam-gallas, door dat van zobel ondersteund, den aanval van den maarschalk hertog van Magenta, tusschen San-Cassiano en Cavriana, weêrstond.
't Is hier de plaats om hulde te brengen aan de maatregelen, die door den Keizer genomen zijn. De Oostenrijkers hoopten gemakkelijk eene opening te maken tusschen het Fransche en het Sardinische leger, en juist op dit punt ontmoetten zij het gros der Fransche troepen! Zij meenden hen te zullen

{==511==} {>>pagina-aanduiding<<}
verrassen bij den overtogt eener rivier, en zij ontmoetten hen ten strijde opmarcherende, - zoodat, nog vóór dat er één schot gelost was, hun plan van aanval geheel in duigen was gevallen!
De eerste uren van den dag waren de bloedigste. De voorste colonnes van het leger der gealliëerden, namelijk vijf Sardinische brigades en het corps van baraguey d'hilliers, hadden het hoofd te bieden aan het geheele leger van schlick. De Sardinische éclaireurs, die tot aan den rand van het plateau van San-Martino waren voortgerukt, werden door den vijand teruggejaagd, en de divisie zelf kwam daar niet eer aan voordat het corps van benedeck den rand van het plateau bezet had. Om de Oostenrijkers aan te vallen, moesten zij eene steile helling van een 20 Nederl. el opklimmen, die op sommige plaatsen met struikgewas bezet, maar anders meest open was. Alle wegen en begaanbare plaatsen waren met geschut beplant, zoodat de Sardiniërs door een geducht vuur van boven neêr beschoten werden, en van hùnne stukken geen gebruik konden maken. Vijf malen gelukte het aan de bersaglieri en andere infanterie als tirailleurs uitgebreid, om den rand van het plateau te bezetten; maar dewijl de artillerie en cavallerie niet spoedig genoeg kon aankomen om hen te ondersteunen, zagen zij zich door het vuur der Oostenrijksche batterijen, die een weinig verder naar achteren stonden, ondersteund door de cavallerie, genoodzaakt om dadelijk weder naar de laagte te gaan.
Eerst in den namiddag, toen de drie brigades grenadiers van Savoye en Piemont, die 's morgens tot ondersteuning van het eerste Fransche corps waren afgezonden, weder bij het Sardinische leger kwamen, deed men eene laatste poging, die volkomen gelukte. De bersaglieri wisten zich in eene hoeve aan den rand van het plateau te vestigen, en konden zóó de aankomst van de artillerie en cavallerie ondersteunen, die, zoodra als zij op het plateau gedeploijeerd was, door eene mooije charge de Oostenrijksche cavallerie terugdreef, en daardoor voor het overige leger ruimte genoeg maakte, om er zich te deploijeren en de Oostenrijksche divisies naar Pozzolengo terug te dringen.
De drie brigades, die alzoo de beslissende hulp bij den aanval van San-Martino hebben aangebragt, hebben meer dan

{==512==} {>>pagina-aanduiding<<}
eenig ander corps van de vermoeijenissen en gevaren van dezen gedenkwaardigen slag te dragen gehad. Wij zagen reeds dat het leger der gealliëerden, dat zich nog moest deploijeren tegenover een vijand, die gedachte posities met groote magt bezet had, gedurende het grootste gedeelte van den morgen niet meer dan twee voorste colonnes, ééne links en ééne in het centrum, tegen de posities van San-Martino en Solferino konde over stellen. Het waren de vijf brigades door koning victor emanuel gecommandeerd, en het eerste Fransche corps, en dezen stonden das gedurende verscheiden uren te velde tegenover de Oostenrijkers. De drie Sardinische brigades, die het leger des konings met het 1e corps verbonden, werden door den keizer naar het centrum geroepen, om dit corps te ondersteuoen; later, toen de garde in linie begon te komen, werden zij weder aan den koning te hulp gezonden, die, door benedeck voor San-Martino opgehouden, sedert den morgen om versterking vroeg. Deze drie brigades moesten dus den aanval tegen Solferino laten varen en, altijd strijdende, zich links wenden. Onderweg door een talrijk corps (ik weet niet welk) aangevallen, hadden zij het vijandelijke vuur en het onweêr door te staan, altijd voortmarcherende, en kwamen nog bij tijds aan om bij San-Martino den overslag te geven.
Het eerste Fransche corps, eerst door deze Sardinische troepen, later door de voltigeurs van de garde ondersteund, moest dus bijna alleen, gedurende de eerste phases van dezen dag, het hoofd bieden aan het centrum van het Oostenrijksche leger, en het is strijdende gebleven van het begin tot aan het einde van den veldslag, die dan ook genoemd is naar de positie, die dit corps te veroveren had. De Oostenrijkers, onder commando van stadion, een der koenste generaals van het Oostenrijksche leger, hadden zich in het dorp Solferino versterkt, en bestreken met twee zijbatterijen de vallei waar de Franschen door moesten trekken om den aanval te doen. Al de bedaardheid van den maarschalk en de tegenwoordigheid des keizers, benevens de hulp van verscheiden corpsen der garde werd vereischt, om deze posities te nemen. De geduchte verliezen, die dit corps geleden heeft, zijn het beste bewijs voor de hardnekkigheid van de worsteling die aan deze zijde heeft plaats gehad.
Het is onmogelijk om, al is het maar oppervlakkig, een

{==513==} {>>pagina-aanduiding<<}
begrip te geven van de bewegingen, die op dit punt zijn uitgevoerd, gedurende de critieke oogenblikken van een strijd van 15 uren. De aanval tegen Solferino begon des morgens om vijf ure en bleef onbeslist, ten gevolge der ongelijkheid van krachten, tot op het oogenblik dat de voltigeurs van de garde zich links van het eerste corps (waar zij de Sardinische brigades grenadiers vervingen) kwamen opstellen. Daar bovendien de regtervleugel van dit corps een geruimen tijd ongedekt bleef, was het niet mogelijk, om naar het dorp op te rukken en het te nemen. Maar toen ook het tweede corps (Hertog van Magenta) zich in linie gesteld had en San-Casciano aanviel; toen ook de grenadiers van de garde zich in de tusschenruimte der twee corpsen kwamen plaatsen en San-Casciano hadden helpen nemen, en de positie van Solferino dus van de linkerzijde bedreigd was - toen werd de strijd gelijk en meer beslissend.

Wat deed in al dien tijd het eerste Oostenrijksche leger, dat van wimpffen? Het rukte voorwaarts langs den voet der hoogten, en door eene talrijke cavallerie beschermd, bedreigde het den flank van het tweede corps, en zou het vierde corps (niel), dat van den kant van Medola over de vlakte aanrukte, in het front vallen.
Maarschalk niel, door het verschrikkelijke vuur in het centrum gewaarschuwd, had begrepen, dat de strijd die begonnen was, algemeen en beslissend was. Derhalve in allerijl met zijne twee divisiën oprukkende, stelde hij zich stoutweg op regts van het tweede corps, slechts een weinig achterwaarts, ten einde zijn flank, die door de drie Oostenrijksche corpsen en de cavallerie bedreigd werd, te dekken. Het was dus met eene magt van hoogstens 25,000, dat hij het hoofd ging bieden aan minstens 60,000 man, die dreigden hem voorbij te trekken en in den rug te vallen.
Nog eens vragen wij, wat deed wimpffen in dit beslissende oogenblik? Als hij van het oogenblik, toen het eerste en tweede corps met de garde, geheel bezig gehouden werden tegen de posities van Solferino en San-Casciano, en dus volstrekt geen hulp aan niel konden bieden, had weten te profiteren om met zijne overmagt en talrijke cavallerie op hem aan te vallen - dan moet men erkennen, dat hij niel waarschijnlijk

{==514==} {>>pagina-aanduiding<<}
over hoop had geworpen en het Fransche leger in den flank en den rug had kunnen aantasten. Maar niel, het gevaar ziende, begreep, dat hem niets anders overbleef dan het stoutweg te gemoet te gaan, en voerde daartoe eene even stoute als verstandige manoeuvre uit. De keizer, die met helderen blik alle bewegingen van het leger naging, zond hem ter geschikter ure zijne geheele cavallerie; eenige schitterende charges, die de Oostenrijksche cavallerie met groot verlies terug deden deinzen, en het doorbreken van eenige carrés waren genoeg om het voortdringen van wimpffen te stuiten. Nogtans was het gevaar slechts uitgesteld: de manschappen van het vierde corps konden niet op den duur aan het geheele leger van wimpffen het hoofd bieden. Hun heldhaftige aanvoerder zond boodschap op boodschap aan canrobert, die met het derde corps nog bezig was met den overtogt over de Chiesa bij Castel-Goffredo en den regtervleugel van het gealliëerde leger dekken moest. Maar canrobert, die in de verte de vroeger genoemde corpsen van lichtenstein en wernhardt (nagenoeg 60,000 man) op zijn regterflank zag aankomen, durfde aan de oproeping van niel geen gehoor geven, uit vrees van omsingeld en in den rug aangetast te worden.
Dat was een oogenblik van geduchten angst, het oogenblik dat den veldslag beslissen zou. Wimpffen begreep dit niet genoeg: in plaats van met alle magt aan te vallen, schijnt het dat hij bezorgd werd over het geweldige vuur, dat hij op zijn regtervleugel (bij Solferino) hoorde. Hij trok dus op Cavriana en San-Casciano aan, en liet de flank-beweging der twee corpsen van lichtenstein en wernhardt varen. Niel deed niets liever dan deze beweging volgen; hij wendde ook naar Cavriana, waar hij zich door den hertog van Magenta ondersteund zag. Te gelijker tijd kwam ook canrobert vooruit. Toen hij uit de aarzelende houding dier twee corpsen, die bij op zijn regtervleugel had, meende te kunnen opmaken, dat zij niets belangrijks ondernemen zouden, liet hij zijne brigades bij kleine afdeelingen tot ondersteuning van niel oprukken. Daar zoo doende de strijd meer gelijk werd wat het getal betreft, kregen de Franschen de overhand, en weldra moest het Oostenrijksche leger zijne terugtrekkende beweging aanvangen.
Bij wien ligt dus de schuld van dezen aftogt? Voor een

{==515==} {>>pagina-aanduiding<<}
deel ongetwijfeld aan den maarschalk wimpffen, wien het aan zelfstandigheid, bedaardheid en tegenwoordigheid van geest ontbrak. Maar nog meer aan het geheele plan van den slag, aan dat ongelukkige denkbeeld om eene diversie te maken, wat altijd eene gevaarlijke beweging is, maar vooral tegenover een leger zoo voortvarend als het Fransche. Wanneer wimpffen zich stoutmoediger betoond had, of wanneer de beide corpsen van lichtenstein en wernhardt in plaats dat zij ver weg gezonden waren, om eene nuttelooze demonstratie te doen, in reserve achter het centrum waren geplaatst geweest, - dan zou de positie van Solferino niet zoo spoedig genomen zijn geweest, en de uitslag van den strijd zou, zoo al niet in het voordeel der Oostenrijkers, toch geheel anders geweest zijn. Maar reeds tegen den middag waren alle Oostenrijksche troepen in 't gevecht, en van toen af was het te voorzien, dat zoodra één corps genoodzaakt zou worden om te wijken, de opening daardoor ontstaan niet weder door versche troepen aangevuld zou kunnen worden.
Het is dan ook eene merkwaardigheid van dezen veldslag, dat de strijd op zulk eene uitgestrekte linie aangegaan is, dat al zeer spoedig alle troepen in het vuur waren, en toch was de slag langduriger en hardnekkiger dan eenige andere. Ook had hij nog dit bijzonders, dat de twee legers oprukten met de fronten niet evenwijdig tegen elkander over, maar zóó, dat zij een hoek vormden; de strijd begon dus op den regtervleugel der Oostenrijkschen en den linker der gealliëerden, deelde zich gaandeweg aan het centrum mede, en kwam zoo eerst aan de tegenovergestelde vleugels. Maar daar de hoofdaanval van het Oostenrijksche leger in zeker opzigt door zijn linkervleugel, die het laatste in den strijd kwam, gedaan moest worden, - was het natuurlijk, dat het centrum, reeds uitgeput door de groote inspanning, begon te wijken. Een Fransch leger in de plaats van wimpffen zou door een koenen aanval zijn centrum vrijgemaakt hebben; de Oostenrijker daarentegen wendde naar het centrum heen en hield de geheele beweging tegen.
Ondanks deze misslagen door de Oostenrijksche generaals begaan, zou het zeer onregtvaardig zijn geene hulde te brengen aan hunne dapperheid en aan die van de manschappen. Een leger, dat van 5 ure des morgens tot 8 ure 's avonds aan een

{==516==} {>>pagina-aanduiding<<}
Fransch leger het hoofd biedt, kan niet anders dan een dapper leger zijn. Echter is er nog eene opmerking te maken, dat namelijk de oude officieren van gyulai, de oude corpsen van Magenta, ver boven de versche troepen van wimpffen uitgemunt hebben in standvastigheid en kracht der manoeuvres. Benedeck hield het met zijn ééne corps gedurende 8 uren uit tegen 5 brigades der Sardiniërs; stadion met zijn corps verdedigde gedurende den geheelen ochtend de posities van Solferino tegen het eerste corps en de voltigeurs van de garde, terwijl de manschappen van clam-gallas en zobel met kracht den aanval van den hertog van Magenta en de grenadiers van de garde weêrstonden. Op den linkervleugel echter, waar de corpsen van schwartzenberg, van schaffgotsche en weigl niet anders dan het vierde corps van niel voor zich hadden, slaagden zij niet om het een oogenblik te doen wijken, en trokken terug zoodra het door canrobert ondersteund werd. Wat de twee corpsen van lichtenstein en wernhardt betreft, daar kunnen wij niet van spreken: zij zijn nuttelooze toeschouwers van den strijd gebleven.
Het Fransche leger heeft zich op dezen gedenkwaardigen dag gedragen op eene wijze, die boven allen lof verheven is. Ofschoon het bij den aanval op Solferino nagenoeg even sterk was als de vijand, was deze toch zóó in 't voordeel, door de verschansingen waarmede hij zich omringd en de sterke posities die hij bezet had, dat het bijna ongeloofelijk is, dat men die heeft kunnen veroveren. Het corps van niel hield verscheiden uren achtereen alleen stand tegen een driedubbel aantal vijanden en dat wel op het vlakke veld. Eindelijk kunnen de Sardiniërs trotsch zijn op het woord des keizers: ‘zij hebben zich waardig betoond om aan de zijde der Franschen te strijden.’
Alleen vrees ik, dat men niet genoeg acht heeft geslagen op den zwaren post, dien de drie brigades grenadiers van Savoije en Piemont gehad hebben. Daar zij op verschillende plaatsen gevochten hebben, en niet anders gedaan dan overal heensnellen waar het gevaar het dreigendst was, zijn de resultaten van hunne moeite niet genoeg gewaardeerd, omdat zij niet één bepaald doel hebben gehad. De belangrijke verliezen, die deze brigades geleden hebben en de schitterende marsch, die zij onder het vuur des vijands hebben uitgevoerd, geven hun regt op bijzonderen lof.

{==517==} {>>pagina-aanduiding<<}

Er zijn er echter altijd, die moeijelijk te voldoen zijn, en die nog het een en ander aan te merken hebben op de operaties der gealliëerden. Volgens dezen kan men hun twee dingen verwijten: vooreerst, dat het Fransche leger, zoowel bij Magenta als bij Solferino, door de Oostenrijkers is verrast; ten tweede, dat beiden deze veldslagen geen belangrijk resultaat hebben gehad. Zulke verwijten beteekenen niets, als zij door de feiten zoo duidelijk worden weêrsproken. Wij willen echter de moeite nemen van ze te weêrleggen.
Elk leger dat een ander vervolgt, wordt altijd verrast, wanneer het vervolgde leger stand houdt om den strijd aan te nemen. Dit is niet alleen bij Magenta en Solferino gebeurd, maar het was ook het geval bij Marengo, bij Austerlitz, bij Friedland en bij een aantal groote veldslagen van vroeger eeuwen zoowel als de tegenwoordige. Men kan een vijand niet vervolgen en daarbij steeds in slagorde blijven; derhalve, als de vijand stand houdt en volte-face maakt, dan is het natuurlijk, dat de voorste colonnes op zijne linie stooten voordat men in slagorde geschaard is.
En wat de gevolgen der veldslagen van Magenta en Solferino betreft, men zou blind moeten zijn - thans vooral, nu zij zulke gewigtige concessies van den kant van Oostenrijk ten gevolge hebben gehad - zoo men de resultaten er van over 't hoofd zag. Wilde men ook al niet veel gewigt hechten aan het morele overwigt, dat de gealliëerden daardoor boven de Oostenrijkers verkregen hebben, dan zal het toch genoeg zijn te herinneren, dat de slag bij Magenta de twee sterke vestingen Pavia en Piacenza in bezit der Franschen heeft gebragt, benevens Milaan en gansch Lombardije. Zal men beweren dat de Oostenrijkers die zonder noodzaak hebben verlaten? Zonder twijfel hebben zij ze verlaten, even als het Sardinische grondgebied dat zij bezet hadden, - òmdat zij zich niet bij magte gevoelden om ze te behouden en te verdedigen. Den vijand noodzaken om zijne vestingen zonder slag of stoot op te geven, is, dunkt ons, iets waarnaar een goed bevelhebber ten allen tijde streeft, maar waarin men niet altijd even gelukkig slaagt. - Maar men zou eenige kanonnen hebben kunnen nemen en eenige duizenden gevangenen meer maken? Deze aanmerking is kinderachtig: men voert geen oorlog om kanonnen en menschen te vangen, maar om den vijand te noodzaken, dat hij het door

{==518==} {>>pagina-aanduiding<<}
hem bezette terrein verlaat. Bij Magenta was het er om te doen, om de Oostenrijkers uit eene geduchte positie te verjagen zonder hen in 't front aan te tasten. De veldslag dien karel VIII, Koning van Frankrijk, tegen de legers van Gonzaga bij Fornovo leverde, was nagenoeg van denzelfden aard: hij liet kanonnen, ammunitie en bijna zijne geheele bagage in de hand des vijands; maar hij kende zich te regt de overwinning toe, omdat zijn doel om voorbij den vijand te komen, bereikt was. Bij Torres-Vedras, bij Busaco en in zeker opzigt bij Waterloo, zou men het zeer gaarne er even als karel VIII afgebragt hebben, maar slaagde er niet in. Bij Magenta daarentegen, waar men den strijd had aangevangen in zoo ongunstige posities, dat men reeds in den aanvang één kanon verloor, eindigde men met er later verscheidene te nemen, en weinig overwinningen hebben een zoo groot aantal wapenen in 't bezit van den overwinnaar gebragt, wanneer men de groote massa's, die in de verlaten vestingen gevonden werden, mede in rekening brengt. De verdienste van den slag bij Magenta is die snelle marsch in een halven cirkel, die het Oostenrijksche leger er toe gebragt heeft om die beweging te volgen en in allerijl op den linker-oever van den Tessino over te gaan.
Eindelijk merkt men nog aan, dat na den slag van Solferino het Oostenrijksche leger in goede orde heeft kunnen aftrekken. Wij meenen aangetoond te hebben, dat het Fransche leger, door zich van de posities van Solferino meester te maken, een reuzenwerk verrigt heeft. Wij begrijpen niet goed, wat het nog meer had kunnen doen, en nogtans zou het meer gedaan hebben, wanneer het onweêr niet voor een oogenblik zijne vorderingen in het centrum had tegengehouden, en indien het derde corps, dat nu wegens de twee vijandelijke corpsen buiten den strijd gebleven is (*), eerder tot ondersteuning van niel had kunnen oprukken. Vooral is het van belang op te merken, dat het Oostenrijksche leger, met eene sterkte van 9 corpsen, of nagenoeg 225,000 man, teruggeslagen werd door een leger van omtrent 160,000 man (†), terwijl

{==519==} {>>pagina-aanduiding<<}
het zware verliezen heeft geleden aan artillerie, aan manschappen, aan generaals, en geheel gedesorganiseerd is. Ik geloof, dat er nooit onder gelijke omstandigheden grooter voordeelen, en zeer zelden eene zoo gevolgrijke overwinning is behaald. De vrede is daar om het te bewijzen.





Regtvaardiging der Muzelmansche veelwijverij in Algerië en de woestijn.

De Heer a. berbrugger heeft voor vier jaren onder den titel: ‘Volksdwalingen betreffende Algerië’, eene reeks van opstellen in het licht gegeven, waaronder het volgende over de veelwijverij, dat den 13den Febr. 1855 in het Algiersche dagblad Akhbar verschenen is. Wij ontleenen daaraan de volgende plaatsen. ‘Men kan,’ zegt de schrijver, ‘de Muzelmannen in twee standen verdeelen, in zulke die vaste plaatsen bewonen, en in zulke die een meer of minder nomadisch leven in tenten leiden. Allen die in eene onbeweegbare woning hun verblijf houden, neigen, uit zeer gewigtige gronden die wij hieronder verder uiteen zullen zetten, tot monogamie; allen die onder het beweegbare linnen bescherming zoeken, worden, uit tegenovergestelde maar niet minder gebiedende oorzaken, tot polygamie gedreven. Tot de eerste klasse behooren de stadbewoners en de Kabylen, tot de laatste de rondtrekkende Arabieren. Om de droogheid en lankwijligheid eener formele verhandeling te vermijden, zullen wij hier een gesprek mededeelen, dat verleden jaar (1854) in den omtrek der hoogere Schelif tusschen eene zeer geestige en verstandige Fransche vrouw en een Arabischen hoofdman, die tweemalen Europa bezocht had, plaats vond. Wij hielden ons daarbij geheel passief, en dienden alleen voor tolk, zooals wij nu eenvoudig berigtgever zijn. Men lade dus niet de verantwoordelijkheid hunner gevoelens op ons.
De dame van wie wij spraken, had ons opgedragen om bij genoemden hoofdman, uit naam van het Europesche schoone geslacht, tegen dat wat zij de vernederende gewoonte der polygamie noemde, te protesteren. De hoofdman antwoordde op die beschuldiging met de volgende woorden: ‘Waarde mevrouw! ik kon mij het genoegen verschaffen u te bewijzen dat in den

{==520==} {>>pagina-aanduiding<<}
grond uwe land- en godsdienstgenooten misschien in hoogeren graad polygamisten zijn dan wij, maar ik laat die onbeduidende beschuldiging varen, en ga regtstreeks op het doel los. Om mijne verklaringen begrijpelijker te maken, zal ik echter zoo vrij zijn u zelve ten tooneele te voeren, door een oogenblik aan te nemen dat gij met een van die Muzelmannen gehuwd zijt, die een nomadenleven leiden. Gij zoudt dan, beweer ik, de veelheid der vrouwen niet alleen niet misprijzen, maar uwen echtgenoot wel het eerst aansporen, om meer vrouwen te nemen, als hij toevalligerwijze geen lust voelde om u eene mededingster te geven. Dit schijnt eene wat sterke bewering te zijn, en toch geloof ik dat gij hare juistheid zult erkennen, als gij alle u nog onbekende omstandigheden hebt leeren kennen. Gij hebt zeker niet het minste begrip van een nomadenhuishouden en van de menigte werkzaamheden, waartoe dit aanleiding geeft. In de eerste plaats zijn onze nomadenwoningen van zeer ondergeschikten aard; niets is daarin vast, onze grootste kostbaarheden en zelfs ons leven vinden tegen de aanvallen van dieven en van den vijand alleen dan beveiliging, als wij ons met vele en in 't bijzonder met vertrouwde lieden kunnen omgeven. Na de medeleden der familie voldoen slechts de vrouwen aan deze gebiedende voorwaarde. Bij ons nomadenleven ontbreekt ons een molenaar, een bakker, een lakenwever, eene naaister, een kleêrmaker, een waterdrager, een houthandelaar, enz., en die kunnen er ook niet bij bestaan. Gij zoudt daarom genoodzaakt zijn om zelve het graan te reinigen, te malen, het deeg te maken, en te bakken, zonder den keukenarbeid te verwaarloozen. Gij zoudt de koeijen en schapen moeten melken en uit de melk kaas en boter bereiden. Gij zoudt de wol der kudden moeten toebereiden, en er kleederen uit weven. Als de Duar verder wil trekken, wat in het zuiden zestigmaal jaarlijks, zoo niet meer, voorkomt, ligt op de vrouw de verpligting de pakken te maken, de tent in te slaan en
alles op te laden. Om geen verkeerden weg in te slaan, zoudt gij den trein moeten volgen, - maar meest te voet, want de lastdieren hebben aan het meubilair genoeg te dragen. Ongetwijfeld hebt gij de aantrekkelijke schilderij van een bekwamen schilder: “Rebekka aan de bron”, gezien. Ook gij zult dagelijks naar de bron moeten gaan, die somtijds zeer ver afgelegen is. Maar als gij daarvan terugkeert, zult gij

{==521==} {>>pagina-aanduiding<<}
zeker uw portret niet laten maken, want uw arme gebogen lijf, uw met zweet en stof bedekte gezigt, uwe bemodderde beenen, uwe kleederen, drijvende van het water dat uit de zakken zijpelt, zouden, als de penseel des schilders getrouw was, geen voordeelig portret van u geven. Overigens zoudt gij, als gij onder ons leefdet en de voorwaarden van ons bestaan, dat altijd door dreigende gevaren omringd is, leerdet kennen, spoedig inzien dat het hoofd der familie zonder de achting in te boeten en tegen zijne bestemming te zondigen, geen deel aan de huiselijke werkzaamheden nemen kan. De man heeft zijn eigen pligt, die, zooals gij zien zult, een vrij ruwe is: zijn voet moet steeds in den stijgbeugel, zijne hand aan het geweer, zijne tong in den raad, zijn oog en oor overal zijn: hier om de weideplaatsen op te zoeken die tot rust der uitgeputten bestemd zijn, daar om de oogmerken van den vijand te verhinderen, of hem eene hinderlaag te leggen. Zooals iedere oorlogvoerende magt, moet hij bondgenooten hebben op wie hij zich verlaten kan, en deze bondgenooten vindt hij door middel van de vrouwen die hij uit invloedrijke familiën neemt. Ik eindig, lieve mevrouw! met de herhaalde bewering, dat gij, eens onze nomadenmaatschappij ingetreden, in den grond geene weêrspannigheid zoudt toonen om drie wettige huisvrouwen naast u te zien; gij zoudt het veeleer, geloof ik, betreuren, dat de wet uwen man niet toestaat om een nog grooter getal te huwen.’
Men zal na deze schildering des nomadenlevens nu wel begrijpen, waarom de Mooren in de steden en de Kabylische boeren zich in het algemeen met ééne vrouw tevreden stellen, vooral de eersten. De inrigting hunner huishouding, die zich van de onze slechts weinig onderscheidt, vordert slechts ééne huishoudster; wilden zij zich de wet ten nutte maken en meerdere vrouwen nemen, dan zou dit voor hen eene zeer kostbare weelde zijn, waaraan slechts zeer weinige beurzen konden te gemoet komen en die hun bovendien vele en ernstige onaangenaamheden op den hals zoude halen. Want de twisten der vrouwen, die in de vrije lucht der tent voor het intreden van een krijgshaftig echtgenoot - een onbeperkte heerscher in den kring zijner familie - zoo spoedig smoren, krijgen binnen de muren van een huis, waar ze voortbroeden en toenemen, eene veel grootere beteekenis. Zij gelijken hier aan den haat,

{==522==} {>>pagina-aanduiding<<}
die zich tusschen matrozen gedurende eene overvaart vertoont, waar men bestendig tusschen de wanden van het schip ingesloten blijft. De antipathie stijgt in deze soort van broeibakken tot afschuw, en de afschuw ontaardt in norsche monomanie.
Wij hebben nog eenige woorden over een ander vooroordeel te zeggen, dat uit de Muzelmannen van Algerië slechts Othello's maakt, steeds bereid om hunne al te ligtzinnige echtgenooten onder de echtelijke matras den levensadem te doen uitblazen. Hier is een tamelijk belangrijk onderscheid vast te stellen. Wij mogen ons niet beroepen op hetgeen onder onze oogen in de steden plaats vindt, waar ieder doorslaande bewijzen vinden kan, dat de ijverzucht der Algiersche echtgenooten niet het barbaarsche karakter heeft, dat men er aan toeschrijft. Het kwaad heeft, zooals wij weten, de gevoeligheid, die zich steeds over den huiselijken haard moet uitstrekken, dikwijls op eene beklagenswaardige wijze verzwakt. Het zou dus onregtvaardig en niet zeer verstandig zijn, als men uit een openbaar anormalen, en zooals men ten minste mag hopen, slechts voorbijgaanden toestand gevolgen wilde afleiden. Maar is het gedrag van al deze bevolkingen van het zuiden (die niet, als de Muzelmannen in de steden, het regt bezitten om zekere verzachtende omstandigheden voor zich in aanspraak te nemen) omtrent hunne vrouwen bij vele en algemeen bekende gelegenheden, niet juist het tegendeel van ijverzucht? Zou men niet zonder veel zoekens merkwaardige voorbeelden van echtelijke welwillendheid kunnen vinden? Van de oudste tijden af ziet men de Ketama, een grooten Berberstam, de grondstof der oorspronkelijke bevolking van het oosten, in die mate de gastvrijheid uitoefenen, dat ieder ijverzuchtig gevoel tegenover hunne vrouwen blijft uitgesloten. Hunne meer dan ligtvaardige zeden hebben openbare sporen bij den Amer, in de nabijheid van Setif, en bij meerdere volksstammen van Kabylië, achtergelaten. Wij vragen hen die de Sahara niet slechts doorgetrokken, maar met de langzaamheid bezocht hebben van den man wien het om naauwkeurige waarnemingen te doen is, wat zij van de ijverzucht der nomaden gelooven, - die philosophische bevolkingen, bij wie de echtelijke lankmoedigheid, de vrijwillige
blindheid waar het vrouwelijke beschimpingen en hatelijke speculaties met de vrouw

{==523==} {>>pagina-aanduiding<<}
voor rekening der echtgenooten of der ouders geldt, een graad van onzedelijkheid bereikt heeft, dien men met eigen oogen gezien moet hebben om het te kunnen gelooven en begrijpen.
(Das Ausland.)





Holloway-pillen.

Zoodra ziekten zich deden gevoelen, zocht de met rede begaafde mensch ook naar middelen, om het onaangename daarvan uit den weg te ruimen, of ten minste te verzachten, dat is: hij zocht een geneesmiddel voor zijne kwaal. De kennis der geneesmiddelen breidde zich uit, en zelfs leerde men middelen kennen, die in twee, drie verschillende ziektetoestanden heilzaam waren. Bovendien zocht men en haakte men naar arcana, dat wil zeggen geheime geneesmiddelen, die echter doorgaans zoo onschadelijk waren, dat ze aan geen zieken kwaad deden; maar hem ook nooit, dan bij geluk, herstelling bragten.
Toen middeneeuwsche duisternis de enkele lichten die hier en daar schitterden, nog dreigde te verstikken; toen het grofste bijgeloof, zich inmengende in elke wetenschap, met de geleerdheid zulk een bont mengelmoes vormde, dat men ware kennis schier niet meer van valsche onderscheiden kon, toen kwam het rijk der arcana. Winstzoekende priesters en monniken maten breed en lang de wonderdadige genezingen uit, door aanraking als anderzins van hunne heiligen-beelden of reliquiën bewerkstelligd. Rondventers en fabricanten van zulke reliquiën hielpen daarmede, en met de zoogenaamde amuletten, het hoog en laag geplaatste gemeen bedriegen. En de man van wetenschap zat onderwijl in zijn laboratorium, verspilde daar in onafgebroken werkzaamheid tijd, geld en gezondheid, en hield toch niet op met koortsachtigen ijver te zoeken naar... den steen der wijzen en het levens-elixir.
Langzamerhand zijn die nevelen opgeklaard, ten minste voor velen, en al roepen ook nog duizenden mirakel, als dit of dat beeld van een heilige eens op eene voor hen alleen zigtbare of wonderdadige wijze met zijne oogen draait; al denken velen dat goud misschien evenzeer in andere grondstoffen ontbonden kan worden als het voorheen ook als enkelvoudige stof beschouwde water, toch zijn er ook die alles wat naar bijgeloof riekt in den grond van hun hart verachten, en die

{==524==} {>>pagina-aanduiding<<}
denken, dat de kennis der ontleedbaarheid van het goud misschien evenveel nut zal aanbrengen als die van den diamant.
Maatschappijen en ook enkele bijzondere personen trekken nog dagelijks in woord en geschrifte te velde tegen bijgeloof en kwakzalverij. Volksboeken, genootschappen, enz. enz. wedijveren met elkander, wie het eerst en het best zuivere kennis en beschaving verspreiden zal, niet alleen in den hoogere of den middelstand, maar zelfs in die klasse der maatschappij, die met alle geweld niet beschaafd wil wezen. De hoogere standen bevatten geene domkoppen, getuige hiervan het legio adellijken, die door noeste vlijt en diepe studie het prerogatief verkregen hebben om de letters Mr. bij hunne andere titels te voegen. Dit blijkt ook daaruit, dat Jonkheeren, Baronnen, enz. bijna uitsluitend alle diplomatieke posten vervullen, en elk weet, dat het bijvoegelijke naamwoord diplomatiek meest altijd als synoniem van slim, doortrapt voorkomt. Buitendien zijn die Heeren, zelfs al waren ze ook te dom om Mr. te worden, altijd voor andere posten zeer geschikt. De middelstand is óók zeer beschaafd, want aan manieren en complimenten kan men tegenwoordig niet zien of men een Mr. in de timmer- of schrijnwerkerskunst, dan wel in de beide regten ontmoet. En ik veronderstel toch dat het inwendige in overeenstemming met het uiterlijke is, ten minste niet in volslagen tegenspraak daarmede. Dit laatste van ons, degelijke Nederlanders, te denken, zou toch al te mal zijn. Uit al het bovenstaande moet ik dus opmaken dat wij, levende in een beschaafd land en eene beschaafde eeuw, zoo glad geschaafd moeten zijn, dat geen bijgeloof, maar ook vooral geene ligtgeloovigheid, geene kwakzalverij aan eenig ruw plekje zich vasthechten kan, integendeel langs ons afglijdt, als de waterdroppels van eene gans afdruipen...
Zoo ver schreef ik, toen mij eenige couranten gebragt werden. In mijn geest hulde toebrengende aan oud-Hollandsche degelijkheid, waarheidsliefde, enz., nam ik den opregten Haarlemmer ter hand. Al dadelijk trok eene zonderlinge houtsnede mijne aandacht naar eene daaronder geplaatste aankondiging. Deze meldde, dat een lijdend mensch, na tot herstel eener verouderde borstkwaal van alle mogelijke geneesmiddelen vergeefs gebruik te hebben gemaakt, nu volkomen hersteld was door de zalf en pillen van holloway. Wel, dacht ik, dat

{==525==} {>>pagina-aanduiding<<}
moet een ferm middel zijn; in weinig tijd nog wel en dan zoo'n ingeworteld kwaad! Maar eene poos daarna eene andere courant opnemende, zie ik eene annonce, die de zalf en pillen van holloway probatum verklaart ter genezing van open beenen. Nu ging ik aan het zoeken, en weldra werd het mij groen en geel voor de oogen. Van alle kanten, uit alle dagbladen regende het ziekten, en allen waren als spelenderwijs radicaal genezen door de zalf en pillen van holloway.
Nu was het levens-elixer gevonden, en dat nog buitendien niet als een geheim in het bezit van enkelen, maar voor betrekkelijk weinig geld verkrijgbaar in talrijke en het gansche land door verspreide depôts. Wat een slag voor doctoren en apothekers! maar ook tevens welk een zegen voor de menschheid, die zich vroeger liet martelen en kwellen door tallooze ziekten, en nu in ongestoorde gezondheid voort kan leven, als zij zich slechts plaatst in de weldadige schaduw en bescherming van holloway's etablissement of van de bekende depôts. Gewis, ten tijde van den oorlog in de Krim was dit heilzame middel nog niet bekend, anders waren de hospitalen toen niet zoo bezet geweest, als de dagbladen zeiden. En wie weet, misschien is dit middel ook wel een preservatief tegen blessuren. Mij dunkt, ik zie den tijd geboren worden, dat elk soldaat, alvorens in het gevecht te gaan, uitwendig over het geheele ligchaam een laagje zalf, inwendig eene dosis pillen van holloway aanwendt, en daardoor beschermd, even ongedeerd uit het heetste van den slag terugkeert, als voorheen wijlen achilles. De aardigheid dan van het vechten af zijnde, houdt natuurlijk het oorlogvoeren op, en weldra wordt de droom van zoovele menschenvrienden, de eeuwigdurende vrede, door velen gewenscht, door meerderen voor eene hersenschim gehouden, tot stand gebragt door de zalf en pillen van holloway.
Eigenlijk gezegd speet het mij hier in mijne veelomvattende bespiegeling te worden gestoord door het bezoek van een bekende. Evenwel, geheel vervuld, altijd in geestelijken zin, met mijne zalf en pillen, trachtte ik ook van dit bezoek partij te trekken in het onderhavige geval, en onderwierp dus de gansche zaak aan zijn mij bekend goed oordeel.
Mijn vriend antwoordde zeer bedaard: ‘Hoe nu, mijn goede man! Hou je me voor den gek, of ben je werkelijk nog dupe van zulke kwakzalverij?’

{==526==} {>>pagina-aanduiding<<}

Kwakzalverij! Denk eens aan! Men zegt, dat eens een beoefenaar van astronomie of astrologie - regt weet ik niet wat, maar in allen gevalle van astro met een uitgang - onder het wandelen naar den sterrenhemel zag, en volgens gewoonte zijner kunstgenooten of liever geestverwanten, in diep gepeins verzonk. Daardoor zag hij niet naar den weg en viel eensklaps in een put, nog dieper dan zijne bespiegelingen, want zij verzonken er dadelijk in; en men zegt, dat de man een magtig zot gezigt zette. Dit laat zich begrijpen; nu, zoo'n gezigt zette ik ook, toen ik zoo door één woord mijn luchtkasteel zag ineenstorten en uit de eeuwigdurende vrede in de kwakzalverij viel.
Wel, wel! kwakz... och, laat ik dat leelijke woord toch niet meer noemen! En dat in onze verlichte eeuw, in ons verlicht land, onder ons, degelijke Hollanders, en dan nog wel geannonceerd in de degelijke ‘opregte Haarlemmer’, die mijne grootmoeder reeds als zoodanig prees, omdat haar grootmoeder het ook gedaan had, en omdat er zoovele huwelijks-, geboorte- en doodberigten instaan!
Verscheiden dagen kon ik maar niet tot bedaren komen, want een heimelijk achtergebleven sprankje van hoop deed mij aan elk de zaak in quaestie vertellen; doch, helaas! verreweg de meesten lachten mij in het gezigt uit. Tegen wil en dank moest ik dus gelooven of beter nog vertwijfelen; maar nu ik anti-holloway'ist werd, besloot ik toch, mijne ervaring in dezen ook aan anderen nuttig te doen zijn. Kan iemand mij overtuigen, dat ik vroeger gelijk had en in mijn tegenwoordig gevoelen dwaal, dat zal mij zeer aangenaam zijn; doch anders reken ik het mijn pligt om anderen, die, even als ik deed, nog heden bouwen op verlichting, beschaving, degelijkheid en al zulke mooije zaken meer, uit den droom te helpen en te doen inzien, dat ook nog hier in Nederland tot zelfs in dagelijks met ophef aangeprezen zaken kaf onder het koren schuilt.
De vriend die mij het eerst de oogen geopend had, maakte mij het eerst duidelijk, dat één middel voor alle kwalen eene ongerijmdheid is. In eene lange redenering, waar ik evenwel niet magtig veel van begreep, bewees hij mij, dat een en dezelfde ziektetoestand bij verschillende personen verschillende uitwerkselen kan hebben, gewijzigd naar elks bijzonder

{==527==} {>>pagina-aanduiding<<}
gestel, en daarom telkens op andere, ten minste op telkens gewijzigde, manier moest behandeld worden. Ja, dat sommige verschijnsels bij den een als gunstig, bij den ander als nadeelig konden geacht worden, en dus het aanwezig zijn van één dier verschijnsels soms geheel verschillende middelen vereischte. Ook dat hetgeen een geneesmiddel voor den een, soms een vergift voor den ander was.
- ‘Dat begrijp ik niet,’ viel ik mijn vriend in de rede.
- ‘Dan zal ik het u ophelderen. B.v. gij zijt ongehuwd en beschouwt dit als de grootste ramp in uw leven. Wat is nu het beste remedie voor uwe kwaal? Eene vrouw. Welnu, ik heb er eene, maar die brengt mij meer last aan, dan waartoe de zenuw-zinkingkoorts in staat is.’
Dit was duidelijk. Ik nam dus aan wat mijn vriend mij verklaard had; maar kan, dit aannemende, maar volstrekt niet begrijpen, hoe het mogelijk is, dat menschen die dit alles beter weten dan ik, er zich toe leenen willen om depôthouders, verspreiders, ja alleen aanprijzers dier kwakzalverij te zijn. Men zal zeggen: ‘ja, maar verkoop ik het niet, dan verkoopt het een ander.’ Best, als men zich dan onder eene digte volksmenigte bevindt, moet men zijn buurman de beurs ontfutselen, want: doet gij het niet, dan doet het een ander. Neen, ik geloof niet, dat dit bij allen de reden is. Het zal toch, hoop ik, nog velen hier te lande niet onverschillig zijn, op welke wijze zij hun brood verdienen.
Zou er misschien nog eene andere reden kunnen bestaan, die den depôthouder met een gerust of gerustgesteld geweten eene waar doet verkoopen, aan wier nut hij niet gelooft; die den courantier de aanprijzing doet drukken en verspreiden van een geneesmiddel, dat hij als eene kwakzalverij beschouwt? Mij dunkt, ja!
Ik nam nogmaals de toevlugt tot mijn vriend. ‘Gij bepaalt u bij ééne zaak,’ zeide hij, ‘doe dat niet, en ge zult zien dat er eene geheel afdoende reden bestaat, waarom bijna niemand er eenig kwaad in ziet, om der kwakzalverij de behulpzame hand te bieden. Als de zaak slechts winst opbrengt, verkoopt men om strijd zalf en pillen van holloway. En dat waarom? Omdat men van der jeugd aan dit reeds geleerd en gedaan heeft, en de gewoonte zelfs de gedachte dat er kwaad in zou steken, verbant.’

{==528==} {>>pagina-aanduiding<<}

- ‘Dat is toch een beetje erg,’ antwoordde ik, ‘om de meeste menschen en buitendien ons, degelijke Hollanders, zoo in eens maar tot kwakzalvers te maken.’
- ‘En toch... zeg eens, herinnert ge u nog de jaren, waarvan we thans zingen:

“Hoe zalig, als de jongenskiel 
Nog om de schouders glijdt” - 


om kort te gaan, weet ge nog den tijd, toen we zamen school gingen? Jongen! dat was een tijd, toen ik voor u de sommen op de lei maakte en gij voor mij een fautief opstel verbeterdet. Wat waren we fier, wanneer de meester ons prees als de eenigen die al het werk zonder fout afmaakten.’
Ik krabde eens achter mijn oor, en zeide zacht: ‘Zalf en pillen van holloway!’
- ‘Maar weet ge wel, hoe het dien karel helmont is gegaan, die zoo verbazend moeijelijk leerde, omdat hij te dom was om iets te begrijpen?’
- ‘Neen, weet gij wat van hem?’
- ‘In dienst gegaan, als onderofficier naar Indië vertrokken, heeft hij daar par tour de force het officiers-examen gedaan. Te dom om het gevaar oogenblikkelijk in te zien, heeft hij zich door dollen moed onderscheiden, en is thans met verlof te huis bij zijn broeder in Amsterdam. Daar pronkt hij nu met eene fraaije kapiteins-uniform, waarop een paar ordes bengelen, en laat zich heel bedaard de reputatie aanleunen van een dapper en kundig officier, ofschoon zijn eigen broeder niet weet, waar hem die kunde zou zitten?’
- ‘Zalf en pillen van holloway!’
- ‘En dirk spalder, die nu als geneesheer eene drukke practijk heeft, omdat zijne vrouw talrijke en voorname bloedverwanten heeft en zijne eerste patiënten zóó sterk van ligchaamsgestel waren, dat zelfs hij ze niet in het graf kon helpen.’
Ik gaf geen antwoord.
- ‘En frederik smits, die nu burgemeester is op een prettig dorp in Zuid-Holland, terwijl zijn klerk de zaken bereddert en hij de stukken teekent.’
- ‘Och, schei uit! Ben je zelf ook depôthouder van holloway?’

{==529==} {>>pagina-aanduiding<<}

- ‘Wel ja. Waarom niet? Gij zelf zijt daarin mijn collega.’
Dat was al te erg. Eerst lofredenaar der beschaving, nu kwakzal... haast had ik het weêr gezegd. Half boos liep ik weg.
p.





Het oudste vaste land der aarde

is, volgens de wetenschappelijke onderzoekingen van den laatsten tijd, Australië. De lezers van de ‘Sporen van de natuurlijke geschiedenis der schepping’, welk werk zoowel in Engeland, waar het oorspronkelijk uitkwam, als in Duitschland en in ons land zulk een grooten opgang maakte, zullen zich ongetwijfeld herinneren, dat de Schrijver van dat werk Australië voor het jongste werelddeel meende te mogen verklaren.
Die voorstelling was ook tot nog toe in de wetenschap algemeen gangbaar, niet op grond van een vooroordeel, alsof het laatst ontdekte werelddeel ook het laatst boven de oppervlakte der wateren te voorschijn gekomen zou moeten zijn. Men onderscheidt wel de Nieuwe Wereld (America) van de Oude Wereld naar den tijd van de ontdekking, hoewel ook America, volgens de resultaten der Geologie, ouder zijn moet dan de Oude Wereld; maar Australië bleef altijd in de schatting der geleerden het jongst gevormde werelddeel, op gronden die men zich deels uit het bovengenoemde werk zal kunnen herinneren, deels uit het vervolg dezer mededeeling zal zien.
Dr. ferd. hochstetter - een der geleerden die op het door de Oostenrijksche regering daartoe uitgeruste fregat een togt rondom de aarde ondernomen hebben tot wetenschappelijke onderzoekingen in minder bekende streken - schreef aan de Keizerlijke Academie te Weenen een brief, geteekend: ‘aan boord van de Novara, den 14den Dec. 1858.’ Daaraan ontleenen wij het volgende, dat op dit onderwerp betrekking heeft.
Buideldieren waren, zooals men weet, de eerste zoogdiervormen die in Europa optraden. Thans komen ze hier niet meer voor, terwijl ze in Australië nog bijna uitsluitend de zoogdieren vertegenwoordigen. Men heeft opgemerkt, dat de dierenzoowel als de plantenwereld van Australië zeer veel verschilt van die der andere werelddeelen, en dat hare vormen

{==530==} {>>pagina-aanduiding<<}
zeer veel overeenkomst vertoonen met die, welke in Europa voorkwamen gedurende den tijd dien de geologen aanduiden als de Jura-periode, of in het algemeen het secundaire tijdperk. Daarom heeft men Australië een werelddeel genoemd, dat de ontwikkelingstijdperken der andere werelddeelen nog niet doorloopen heeft. De uitkomsten der geologische onderzoekingen in Australië schijnen deze meening te bevestigen, maar niet in den algemeen gangbaren zin, dat Australië een jong werelddeel is, hetwelk al die ontwikkelingstijdperken nog zou moeten doorloopen, maar integendeel in dien zin, dat Australië zonder twijfel het oudste werelddeel is, - een vast land, dat het vroegste in zijne tegenwoordige gedaante bestaan heeft, zoodat zijne tegenwoordige dieren- en plantenwereld den oudsten stamboom in regte lijn van afstamming bezit.
Men kent namelijk in Australië tot nog toe, behalve tertiaire afzettingen van geringe dikte en weinig uitgestrektheid (op niet meer dan twee plaatsen zijn deze met zekerheid aangewezen), alleen crystallijne gebergten en primaire formaties tot aan het Silurische tijdvak, die het grootste gedeelte van dit werelddeel uitmaken. De geheele reeks der secundaire formatiën schijnt ten eenenmale te ontbreken. Daaruit volgt dan onvermijdelijk, dat Australië sedert het einde van den primairen tijd vast land was, en nooit weder door de zee bedekt werd, zoodat zijn grond sedert het begin van den secundairen tijd - gedurende al die ondenkbaar lange tijdsruimten, die door zoo geweldige omkeeringen in Europa geteekend werden - rustig bleef, en planten en dieren in eene afgebroken reeks tot op den tegenwoordigen tijd voedde. Uit dit oogpunt beschouwd is de planten- en dierenwereld van Australië de meest oorspronkelijke en de oudste die op aarde leeft, en zóó moet het minder verwondering baren, dat hier nog vormen van dieren en planten leven, die in Europa reeds lang uitgestorven en door andere, nieuwe, vervangen zijn.


Eene nieuwe verbetering aan de kaart van Europa.

Als eene bijzonderheid, die opmerking verdient of misschien ook niet verdient, deelen we mede, dat een in dit jaar te Parijs bij hachette verschenen Atlas voor de Fransche spoorwegen, berustende op officiële bescheiden en welks vervaar-
{==531==} {>>pagina-aanduiding<<}
diger zich noemt adolphe joanne - op de beide eerste kaarten ook Luxemburg schetst, maar op eene zeer bijzondere wijze. Zoowel het Belgische gedeelte namelijk, als dat waarover onze koning als Groot-Hertog heerscht, wordt aangeduid als ‘Prusse Rhénane’ en zelfs op eene wijze, die zeer in het oog valt. Men mag wel vragen, of dit óók op grond van ‘officiële bescheiden’ geschied is, en of men het als eene verbetering van de kaart voor 1860 moet aanmerken. In dat geval schijnt de kans tegenwoordig grooter dat het plan van verbetering maar en portefeuille zal blijven liggen, nu ook het programma voor Italië slechts half ten uitvoer gebragt is.





De Croaten in Milaan.

Mijn waarde lezer, die op de hoogte van zijn tijd is, en zich bij Croaten per se iets barsch, barbaarsch en beestachtigs denkt, spitst hier misschien zijne ooren in de verwachting van eene mooije afgrijselijkheid. Dat is toch nu niet het geval; het geldt eene episode uit den laatsten oorlog, die een Duitsch blad als eene hübsche Scène mededeelt, en die wij weêrgeven al ware het maar als tegenhanger tegen alle gruwelen, die hun nagegeven zijn door dagbladen en andere logeninstrumenten, - vooral daarom niet te vertrouwen, omdat zij niet altijd liegen.
Onze Croaten dan waren in Milaan op het oogenblik dat na den slag bij Magenta, de Oostenrijkers voor de Fransche wapenen en der Italianen geestdrift meenden te moeten wijken en de stad ontruimen. Volgens een particulier berigt - en wat wilt ge meer authentiek in onze dagen? - van een Oostenrijksch militair aan zijne ouders in Weenen, viel daarbij o.a. het volgende voor.
Te midden van het geraas en gewoel der oproerige stad, die zich met driekleurige vlaggen en bloemen versierde om de Franschen te ontvangen, stond op een groot plein eene troep Croaten. Zij waren verdwaald geraakt en wisten heg noch steg in de groote stad, wier taal hun onbekend was. Na kort beraad besluiten zij om zich te weer te stellen. Zij vormen een carré om van alle zijden gedekt te zijn, laden hunne geweren en wachten met hunne barsche gezigten moedig af, wat het lot over hen besloten mag hebben. De aanblik van het kleine hoopje, dat echter blijkbaar een vast besluit genomen heeft, boezemt der joelende menigte ontzag in, en niemand waagt het om hen aan te vallen of te beleedigen.
Zoo hadden zij zoo wat een uur gestaan, toen zij een Oostenrijkschen chirurgijn-majoor, h. genaamd, in 't gezigt krijgen. Dadelijk gaan er een paar op hem af, maken hem in weinige woorden met hunne verlegenheid bekend en vragen hem, of hij hen uit de stad wil geleiden. Deze verklaart zich hiertoe

{==532==} {>>pagina-aanduiding<<}
bereid, stelt zich aan hun hoofd, trekt den degen uit en commandeert marsch! Maar de moedige houding der soldaten en hun koene gedrag schijnen verkeerd begrepen te worden, want spoedig ontstaat er rondom hen geraas en getier, als gold het om een aanval af te weren. En bij die veronderstelling was het den opgewonden Milanezen niet kwalijk te nemen, dat reeds hier en daar een kogel uit de vensters op de kleine troep afgeschoten werd. Maar intusschen dreigde de zaak eene treurige wending te zullen nemen. De Croaten wilden met kogels bescheid doen, en niet dan met groote moeite gelukte het hun aanvoerder, die het gevaarlijke der positie te regt inzag, om hen daarvan terug te houden.
Maar ziet, op dat critische oogenblik gaat ergens in eene straat eene deur open, en wel eene schooldeur, waaruit eene gansche schare babbelende, lagchende en jolende meisjes, dwars voor de Croaten heen uitstroomt. Zij bekommeren zich niet veel om gealliëerden of Oostenrijkers, en loopen dapper voor de mannen van het zwaard langs. Oogenblikkelijk keert h. zich om en zegt een paar woorden tot zijne manschappen; dezen vliegen uit elkaâr, houden eene soort van drijfjagt, en ieder neemt een der kleinen op den arm. Natuurlijk zijn de verschrikte kinderen te moede als duiven in de klaauwen eens valks; maar eenige woorden van den heer h. en nog meer de geruststellende en vriendelijke uitdrukking des gelaats, die de Croaten zich beijveren om haar van achter snor en baard te vertoonen, brengen haar tot bedaren. Zoo trekken de Croaten voort, ransel op den rug, geweer in den linkerarm en op den regterarm den knop eener toekomstige Italiaansche schoonheid dragende. De volksmenigte die dit tooneel aanziet, is in het eerste oogenblik vol ontzetting. Maar men begrijpt toch spoedig, dat er nog iets anders dan eene cannibalische bedoeling achter liggen kan, en nu begint men deze plotselinge wending zeer aardig te vinden, men lacht, applaudisseert, en het Evviva! dreunt hun tegen in plaats van het geweervuur. In alle straten wordt de interessante troep vriendschappelijk ontvangen, en ongedeerd komen zij, door eene groote menigte nieuwsgierigen gevolgd, aan de poort. Hier is het:

(de snorbaard) kust den lieven last, 
dien hij zoo gaarne torscht, 


en de lieve Italiaantjes schijnen daar nu niet eens tegen te willen protesteren. H. koopt kersen en meloenen, deelt die met milde hand onder zijne reddende engeltjes uit, en dezen nemen het geschenk met dankbare graagte aan. Per slot van rekening worden de omstanders beleefdelijk verzocht het vreemde escorte op hare beurt naar huis te willen escorteren, en de chirurgijn-majoor trekt in alle glorie met zijn behouden troepje voort, naar den Mincio.







{==533==} {>>pagina-aanduiding<<}

Mengelwerk.




Een bouwval in Nederland.


Door F. Nagtglas.

Ach! eenzaam zit de stad, voorheen zoo volkrijk; eene weduwe is zij geworden, die magtig was onder de natiën.


Klaagl. van jeremia, I vs. 1.
Wanneer men in het midden, of zelfs nog in het laatst, der vorige eeuw van de toen nog welvarende hoofdplaats van Zeeland naar de stad Veere gegaan was, zou men op den ouden met statige olmenboomen beplanten straatweg zeker vrij wat meer gewoel hebben gezien, dan men er tegenwoordig op aantreft (1). Behalve de vele voetgangers op het goed onderhouden klinkerpad, was er een onophoudelijk heen en weêr rijden van zwaar beladen vrachtkarren en van die eigenaardige rijtuigen, welke als de Walchersche Pietjeswagens bekend, pas onlangs voor goed van het tooneel zijn afgetreden. Deze postwagens, waarvoor in 1757 nog een nieuw reglement was vastgesteld (2), onderhielden het drukke verkeer tusschen beide steden; een verkeer vooral belangrijk omdat de meeste reizigers, welke uit Walcheren naar Holland, Schouwen, Noord-Beveland en Tholen gingen, zich te Veere inscheepten, om den omweg door de toenmalige Middelburgsche haven langs Rammekens te vermijden en alzoo bij goeden wind nog 's avonds

{==534==} {>>pagina-aanduiding<<}
te Dordrecht te kunnen aankomen. Het was dus niet te verwonderen, dat de beurtlieden die iederen dag uit Veere zeilden, goede zaken maakten (3).
Als men den zwaren toren, eens het sieraad der wijdvermaarde, in de Hervormings-troebelen vernielde, parochie-kerk van het gehucht Zandijk achter den rug had, viel het in het oog, dat men eene welvarende stad naderde, want de weg liep langs eene bijna onafgebroken rij zoogenaamde theetuinen, waarmede onze vaderen in de 18e eeuw zooveel ophadden.
Die tuinen, met kunstig gesnoeide taxisboomen, smakelooze beelden en soms kostbare bloemen voorzien, hadden de plaats ingenomen der boomgaarden van het nonnenklooster van St. clara, en de buitenmuren waren meestal opgetrokken met de oude steenen van het slot Zandenburg, waarvan toen iets verder nog enkele bouwvallen te vinden waren.
Dat oude kasteel, waarschijnlijk reeds vóór de 13e eeuw gesticht, was het stamhuis geweest van een tak van het vermaarde geslacht borselen, en er was in Zeeland, en misschien in de Nederlanden, geen adellijk huis, waarin meer vorstelijke personen hun verblijf hadden gehouden. Graaf jan van holland, karel de Stoute, Hertog filips van oostenrijk, Koning christiaan van Denemarken, Keizer karel V en andere groote Heeren hadden van de gastvrijheid der Borselsche of Bourgondische eigenaars korter of langer tijd gebruik gemaakt. Langzamerhand echter was het huis, even als het geslacht der bezitters, vervallen, en toen Prins willem III, als Markies van Veere, van het bijna gesloopte gebouw eigenaar werd, gaf men in het begin der 18e eeuw de overblijfselen in huur om eene stijfselmakerij op te rigten en tevens varkens te mesten (4). Ook die industrie ging te niet, en nu zou men te vergeefs de

{==535==} {>>pagina-aanduiding<<}
plaats zoeken, waar het grootsche gebouw zich vroeger verhief. Sic transit gloria mundi!
Tot op het laatst der 18e eeuw was Veere nog een welvarend stadje. Het zesde in rang der stemhebbende steden van Zeeland, telde het ongeveer vier-duizend inwoners. Wel waren de dagen voorbij, dat het onder de magtige bescherming van de Borselsche of Bourgondische Heeren tot de belangrijkste koopsteden van ons vaderland behoorde, en kon niemand der inwoners zich den tijd meer herinneren, dat er, zooals vroeger, somtijds zestig schepen op één dag alleen naar de Oostzee in- en uitvoeren (5), doch de handel gaf nog altijd vrij goede winsten en vooral door het Schotsche stapelregt, waarvan de contracten in 1748 tusschen Prins willem IV als Markies van Veere en de Royal Burrows van Schotland nog waren vernieuwd. Hoewel in 1508 alhier de eerste suiker uit de Canarische eilanden was aangebragt en voor twaalf duiten het pond verkocht, was de handel op de Indiën, vooral ten gevolge der mededinging van het magtige Middelburg, nooit bijzonder levendig geworden, en de groote kosten in den aanvang der 18e eeuw aan de haven besteed, hadden ten dien opzigte maar weinig vruchten gedragen (6).
In het begin der stad bij de Zandijksche poort staat de groote kerk, een colossaal van witten arduinsteen opgetrokken gebouw, dat in het laatst der 14e eeuw door den beroemden bouwmeester kelderman voltooid werd en aan de Lieve-Vrouw is toegewijd. De zware vrij hooge toren dient tot een baken in zee, en de klok die er vroeger in hing, was zoo zwaar, dat haar galmen over de breede Scheldearmen en het eiland Noord-Beveland heen tot in Zierikzee kon gehoord worden (7). Wanneer men vóór den grooten brand van 1686 door den kunstigen boog onder den toren, een pronkstuk van bouwkunde, in de zoogenaamde wandelkerk was gekomen, zou men

{==536==} {>>pagina-aanduiding<<}
uit de grafschriften reeds hebben kunnen opmaken, dat Veere eene belangrijke rol heeft vervuld in de geschiedenis des vaderlands. Daar trof men niet alleen de rustplaatsen aan van edelen uit het geslacht van borselen of bourgondië, die door ambten of krijgsbedrijven hadden uitgemunt, maar ook nog van vele andere mannen, die een sieraad waren geweest hunner vaderstad. In Veere aanschouwden het licht geleerden als een bartholomeus a middelburgo, een cornelis battus, een maximiliaan de vriend, de voortreffelijke Latijnsche dichter en de vriend van lipsius, een jan jansz. reygersbergh de oude kronijkschrijver, een joannis van miggrode de kloeke hervormer en eerste leeraar hier ter stede, een bucerus en anderen; helden als een marinus brand, de stoute Watergeus, een jan olivierssen, die in elf zeeslagen den roem onzer vlag handhaafde, een pieter cruysse, die in 1653 met een fregat van 22 stukken zestien uren lang tegen acht groote Engelsche schepen slag voerde en ten laatste eene veilige haven bereikte. Wat men echter te vergeefs in de kerk zou gezocht hebben, was een monument voor sebastiaan de lange, den onversaagden Veerenaar, hetgeen onno zwier van haren in zijn Geusen doet uitroepen:

‘Ter Veer, die voorbeeld weet te geven, 
Wanneer men 't vaderland ziet beven, 
Wat deed uw Raad voor dezen man, 
Waar praalt op plaatsen of in kerken, 
In marmer of metaale werken, 
't Geen deze daad herin'ren kan.’ (8) 


Aan het oosteinde der groote kerk staat de kleine kerk, een oud gebouw, waar, behalve door een der vier Nederduitsch-Hervormde predikanten, ook door de Waalsche en Schotsche leeraren wordt gepredikt. Vlak over de kerk is de sierlijke ingang tot den vermaarden regenbak, de zoogenaamde Stads-Fontein, die twee-duizend Nederl. vaten kan inhouden en een zoo kunstig werk was, dat de oude kronijkschrijver zegt: ‘dat vele meesteren en liefhebberen soo in perspectief als in architectuur uit Holland, Frankrijk, Italien en andere landen expresselijk naar de stad van der Vere sijn gekomen, om het portael en de boog aen de kerk en dese cysterne te aen-
{==537==} {>>pagina-aanduiding<<}
schouwen, en als sy deselve gesien hadden, bekenden dat sy verwondert waren, dat sulken werk met menschenhanden konde gedaen werden, en dat alsulken meester verdiende eeuwigdurenden lof.’
Als wij nu van hier onze wandeling door de stad vervolgen, komen wij door een paar drukke straten op de ruime met boomen beplanten markt, die tweemalen per week door de meeste landlieden uit Walcheren wordt bezocht (9). Hier staat het stadhuis, een sierlijk gebouw van witten arduinsteen, in het laatst der 15e eeuw gesticht en in Tegenwoordige Staat van Zeeland naauwkeurig afgebeeld. In de oude vierschaar, waarvan de ruiten versierd zijn met de wapens der vroegere Heeren, wordt de prachtige zilver vergulden beker bewaard, afkomstig van maximiliaan van egmond, Graaf van Buren, en door zijn neef maximiliaan van bourgondië in 1551 aan de stad gelegateerd. De vrij hooge toren prijkt met een kunstig klokkenspel, dat in 1736 geheel werd vernieuwd.
Dat stadhuis is getuige geweest van menige belangrijke gebeurtenis. In de bangste dagen der worsteling met Spanje werden daar besluiten genomen, die bewezen dat Veere nooit voor opofferingen terugdeinsde, waar het welzijn van 't gemeene land op het spel stond, en Prins willem I heeft dan ook de trouw zijner onderdanen door vele voorregten vergolden (10). In het noodjaar 1672 werd hier reeds op den 2den Augustus, zonder eenig geweld, willem III tot stadhouder uitgeroepen, en toen vijf-en-zestig jaren later door het lafhartig overgaan, om het zachtste woord te bezigen, van Staats-Vlaanderen, Zeeland en geheel Nederland eene gemakkelijke prooi van de Fransche legers scheen te zullen worden, gaf Veere weder het sein, en riep in den morgen van den 25sten April 1747 willem IV als stadhouder uit. Met verwonderlijke snelheid vloog die tijding door het land; overal werd de vorst in zijne ambten hersteld, en kreeg de onder familie-
{==538==} {>>pagina-aanduiding<<}
regering zuchtende burgerij voor een tijd lang nieuwe hoop en nieuwe kracht. In hetzelfde jaar bezocht de Prins van Oranje zijne stad en werd er luisterrijk ingehaald. Nog schitterender ontvangst ondervond hij echter bij zijne inhuldiging als Markies op den 1sten Junij 1751, welke plegtigheid door den toenmalige predikant andriessen in een lijvigen foliant beschreven is.
Langs de woelige aan beide zijden met sierlijke gebouwen bezette kade, waarop de ruime pakhuizen der ‘Schotsche natie’ niet de minste plaats innemen, komt men voorbij de waag, een oud gesticht uit het midden der 16e eeuw, van waar men een prachtig gezigt heeft op de reede, die destijds nog onder de beste en veiligste van geheel Nederland kon worden gerekend (11). Hier staat de zoogenaamde Kampveersche toren, een zwaar in zee uitstekend gebouw en een der meest bezochte uitspanningen van Zeeland, waar - de stadsrekeningen getuigen het - reeds in overoude tijden dikwijls feest gevierd werd. Aan de overzijde der haven had een soortgelijk bolwerk gestaan, dat echter in Februarij 1631 door eene zoogenaamde grondbraak bij maneschijn en stil weder onverwacht in zee was weggezonken. Niet ver van daar vindt men het arsenaal van de admiraliteit, een groot gebouw van arduin, dat door maximiliaan van bourgondië in 1540 werd gesticht en waar de Commies Stapelier van Zeeland zijn verblijf houdt. Indien wij nu hier eene der bruggen overgaan, kunnen wij op de markt boven de hal de kamer van Rhetorica bezoeken, die vrij wat leden telt, welke zich de missende scholieren noemen, als blazoen voeren de witte lelie en de blaauwe akkolijen en tot zinspreuk hebben In reyner jonste groeijende. In dezelfde zaal komen ook de gilden zamen, waarvan er negentien in de stad zijn, en het gebouw dient tevens tot wachthuis der burgerij, welke uit vier compagniën bestaat, het oranje, groene, witte en blaauwe vendel, en die met de gilden verschillende voorregten bezitten, waarop zij niet weinig fier zijn. Als men nu de wandeling weder langs de kade voortzet, ziet men aan de overzijde eene uitgestrekte timmerwerf, waar meest alle oorlogschepen uit Zeeland, naar
smallegange verhaalt, gebouwd zijn, naar de plannen van den kunstrijken jan

{==539==} {>>pagina-aanduiding<<}
cornelisz keiser, scheepstimmerman van de admiraliteit. Door de Warwijksche straat komen wij langs een groot, met een torentje versierd gebouw, dat tot oude-mannen- en vrouwenhuis benevens tot weeshuis dient, aan de poort, en wij kunnen nu uit gaan rusten in een der schuttershoven aan de stads singel. Er zijn er drie in Veere, doch de confrèrie van St. joris was in de 18e eeuw reeds zeer in verval; die van St. sebastiaan of de handboog bleef echter tot het laatste der eeuw met die van St. barbara of de Cloveniérs van den Edelen Busse, die in 1690 nog 124 leden sterk waren, in bloei. De ruime kamers zijn versierd met de afbeeldingen der schutters, en die portretten zullen u misschien tot de opmerking leiden, dat het tegenwoordige geslacht, al is het niet zwakker gebouwd of ongezonder dan de vorige geslachten, echter eene geheel andere gelaatsuitdrukking bezit; bij de vaderen ook weder afwisselend naar de tijden waarin zij werden geschilderd. De Nederlanders, misschien moet ik hier zeggen de Zeeuwen, uit het laatst der 16e eeuw, met hunne meestal magere, ernstige gezigten en donkere oogen, zijn terstond te herkennen, het costuum er buiten gelaten, van hunne joviale gezette nakomelingen uit het midden der 17e eeuw, en deze gelijken weder niets op de deftige mannen van een honderd jaren later. Was het werkelijk zoo, of deed de rigting der schilderkunst haren invloed gelden?
Wanneer men in onze dagen Zeeland bezoekt, moet men vooral niet nalaten om eens naar Veere te gaan. Men moet er niet heenreizen om, zooals voordezen, een vrolijk welvarend stadje te zien, maar om een treffend beeld van verval te aanschouwen. Met een postwagen kan men er echter niet meer komen, want toen eenige jaren geleden het laatste rijtuig erg bouwvallig werd en er bijna geene passagiers meer waren om over te brengen, is de dienst te niet geloopen. De streek die men doorrijdt is tot aan Zandijk niet veel veranderd, waarschijnlijk echter niet verminderd, daar de welvaart op het zoogenaamde platteland, sedert de vorige eeuw, overal merkelijk is toegenomen. De oude toren van het gehucht Zandijk is in den Franschen tijd verwoest en het kerkplein tot gemeente-begraafplaats van Veere ingerigt. Langs bouwlanden, die de tuinen en zomerhuisjes van vroegeren tijd vervangen hebben, bereikt men de buitenwerken van de vesting - want Veere is door de Franschen tot eene vesting gemaakt,

{==540==} {>>pagina-aanduiding<<}
die echter bij de tegenwoordige aanvalmiddelen niet veel schijnt te beteekenen en alleen dat voordeel heeft, dat een bombardement er zeker weinig schade zou aanrigten. Het eenige nut der versterking is het kleine garnizoen, wiens onderhoud het belangrijkste bestaanmiddel der inwoners is geworden; een voordeel duur gekocht, omdat die vestingwerken ook al hebben medegewerkt tot de ontvolking der stad en de vernietiging van handel en nijverheid. Treden wij de stad binnen. Het is er doodstil. Het eentoonige kletteren der weefgetouwen in de calicotweverij, eene fabriek, die bijna overal in omgekeerde rede tot de algemeene welvaart schijnt te staan, nu en dan een hoornsignaal op het binnenplein der kazerne, en het gekrijsch der kraaijen, die rondom den hoogen kerk- of liever kazerne-toren zwieren, zijn de eenige bewijzen van leven.
In 1812 werd de groote kerk door de Franschen opgeëischt om er een drie of vier verdiepingen hoog hospitaal van te maken, waartoe het met afschuwelijke ontwijding der graven spoedig was ingerigt. Daar na de restauratie de gemeente de geldmiddelen miste om het weder in eene kerk te veranderen, werd het gebouw tot een provinciaal bedelaars-werkhuis bestemd; na de opheffing dier mislukte instelling gebruikte men het weder voor een hospitaal, totdat het niet lang geleden eene groote sombere kazerne is geworden. De Hervormden, die hier één predikant hebben, gebruiken nu de kleine kerk, die ruim voldoende is; terwijl de Schotsche en Waalsche gemeenten niet meer bestaan.
Het stadhuis is nog in vrij goeden staat. De beelden der oude Heeren van borselen en bourgondië zien nog uit hunne hooge nissen op de eertijds woelige, nu zoo verlaten markt, en naast den ingang hangen nog de zoogenaamde steenen der wet die de misdadigers moesten dragen. Zoodra men het gebouw binnentreedt, kan men zich in vroegere dagen verplaatsen. De fraaije metalen deurknoppen in het portaal zijn een geschenk van willem III, en in de groote met donker eikenhout beschoten vierschaar, waar tafel en zitplaatsen met rood laken zijn bekleed en de doornstaf der justitie naast de zitplaats van den Baljuw nog bevestigd is, vindt men onder andere schilderijen eene afbeelding van den overtogt naar Engeland in 1688. Ook een ten voeten uit geschilderd portret van Koning willem III, den grooten Oranjevorst, dient tot schoorsteenstuk op de raadkamer. In dit laatste vertrek wordt de

{==541==} {>>pagina-aanduiding<<}
beker bewaard, waarvan wij spraken, en die kort geleden de Tentoonstelling van Oudheden te Amsterdam heeft versierd, benevens de zijden vaandels der burgerwacht, die bij de huldiging van willem IV en willem V wapperden (12). Belangrijker echter is het goed onderhouden archief, dat voor 's lands geschiedenis hoogst merkwaardige stukken bevat, daar ook de oude papieren van het slot Zandenburg, voor zoo ver zij niet bij den brand van 1505 vernietigd werden, in 1573 hier zijn overgebragt (13). Al deze zaken worden met zorg bewaard en het Gemeentebestuur komt daarvoor eere toe, want zoowel in het bijzonder als in het maatschappelijk leven wordt de terugkeer tot welvaart onmogelijk, als de herinnering aan een beter verleden geheel wordt uitgewischt en alles wordt verwaarloosd of vernietigd, wat de oude tijden voor den geest kan terugroepen.
Van den sierlijken stadhuistoren, waarvan het vrolijke klokkenspel sints een paar jaren niet meer klinkt, omdat de middelen ontbraken om het te onderhouden, kan men de stad geheel overzien. 't Is een treurig schouwspel! Op Veere zijn de woorden van schiller toepasselijk:

‘Droef verlaten 
Zijn de straten, 
Waar de vreugd haar woonplaats had. 
Uit zoo menig praalgebouw 
Grijnst de rouw. 
Marmer viel en trotsch arduin, 
Winden huilen over 't puin (14). 



{==542==} {>>pagina-aanduiding<<}

Het plaveisel tusschen vervallen muren, nu en dan afgewisseld met een huis, toont de oude rigting der straten aan; andere vakken zijn echter geheel ledig, en een paar jaren geleden ging voor het eerst de ploeg door een ruim veld, dat nog geen veertig jaren vroeger met goede burgerwoningen bezet was. Aan de eene zijde der kade (aan den anderen kant is alles afgebroken) vindt men nog huizen die van vroegeren welstand getuigen, doch met enkele uitzonderingen zijn zij in diep verval; daar staan ook nog een paar van die groote arduinsteenen pakhuizen uit de vijftiende en zestiende eeuw, wier opschriften: ‘Envie defie’, ‘Repos ailleurs’, nu wel eene bittere ironie schijnen. De beide bruggen zijn afgebroken, en te vergeefs zoekt men de kraan en de waag. De beide laatste inrigtingen zijn ook niet meer noodig, sints de eertijds zoo volle haven, waar schepen van allerlei natiën hunne vlaggen lieten waaijen, meestal geheel ledig is, en er zelfs geene enkele vischschuit meer over is, die den tijd voor den geest kan roepen, toen zich in Veere (volgens een opschrift op het stadhuis van 1651) niet minder dan 1268 man en 210 jongens met de zeevaart bezig hielden (15). Het arsenaal bestaat nog en is een rijks artillerie magazijn geworden, doch van het gasthuis, de schuttershoven, het huis der Schotsche natie en de gebouwen rondom de fontein is geen spoor meer te vinden.
De bevolking, die in de 18e eeuw nog vier-duizend zielen bedroeg, doch vroeger veel talrijker was, is nu tot ruim negen-honderd verminderd; wat nog grootendeels, de allerlaagste standen misschien uitgezonderd, personen zijn, die er zich van elders hebben gevestigd. Wanneer men de regerings-
{==543==} {>>pagina-aanduiding<<}
lijsten uit de vorige eeuw nagaat, is er in Veere geen enkel dier geslachten meer over. Slechts enkele fatsoenlijke burgerfamiliën, waaronder nog van Schotsche afkomst, zijn getrouw gebleven aan hunne woonplaats, maar hebben dan ook in haar verval gedeeld.
Zeiden wij te veel, wanneer wij Veere een bouwval in Nederland noemden?
Wij willen thans de oorzaken nagaan, die tot eene zoodanige wegzinking van welvaart, misschien zonder voorbeeld in ons vaderland, aanleiding hebben gegeven. Die redenen zijn niet moeijelijk op te sporen. Veere was hare welvaart verschuldigd aan het monopoliestelsel van vroegeren tijd, en haar politieke invloed was een gevolg van de regeringsbeginselen tijdens de Republiek. Toen men er blind bleef voor de teekenen des tijds en de bakens niet verzette naar gelang het water verliep, was er geene kracht meer over om aan de veranderde omstandigheden bij het einde der 18e eeuw, wederstand te bieden, en het vermolmde gebouw stortte bijna plotseling tot een puinhoop ineen.
De stad had haren bloei voornamelijk te danken aan het Schotsche stapelregt, zijnde het privilegie dat de voortbrengselen van Schotland, lakens, steenkolen, huiden en andere artikelen, te Veere moesten worden aangebragt en niet verder mogten worden vervoerd zonder aldaar te zijn geveild. Bij het huwelijk van wolfart V van borselen met de dochter van Koning jacobus I van Schotland in 1444, werd de stapel van Brugge naar deze stad overgebragt, waar zij ruim drie eeuwen gevestigd bleef. De talrijke te Veere wonende Schotten, die onder het bestuur van een zoogenaamden ‘Conservator der Schotsche natie’ stonden, genoten vele voorregten (16).
Dat stapelregt is echter een monopolie, en een monopolie van den ergsten aard. De gedwongen markt, die er door ontstaat, moge lang eene levendige commercie schijnen, omdat alle handelsbewegingen door kunst op één punt vereenigd zijn, de reactie blijft niet uit. De handel, die in het begin snel

{==544==} {>>pagina-aanduiding<<}
toeneemt, kan zich niet voortdurend ontwikkelen, daar het verbruik der goederen belemmerd wordt door de duurte die het monopolie te weeg brengt; doch het bedrog en de ontduiking vermeerderen in klimmende mate en wijken niet voor reglementen en strafbepalingen, die slechts dienen om de zaak nog verder te verwikkelen. Door de gemakkelijk te verkrijgen winsten gaat de veerkracht der kooplieden verloren, zij sporen geene nieuwe handelswegen op, ieder streeft er naar om aandeel in het privilegie te verkrijgen, dat alzoo langzamerhand het bestaanmiddel van allen wordt.
Zoo ging het te Veere.
De visscherij, waarvoor de stad zoo uitnemend gelegen was, bleef later kwijnende. De handel op de Indiën kon zich niet ontwikkelen, evenmin als de nijverheid, die bovendien door tallooze reglementen was gekluisterd.
Toen bij de omwenteling in het laatst der vorige eeuw ook het verouderde stapelregt opgeheven werd, verloor Veere haren eenigen steun, en voor de kooplieden, die om zoo te zeggen één waren geworden met het monopolie, schoot niets anders over dan hunnen handel te staken en eene stad te verlaten, waar zij geene welvaart meer meenden te kunnen vinden.
Welligt ware er nog eenig herstel gekomen, indien het plan van den goeden Koning lodewijk, die Veere in 1809 bezocht, tot stand was gebragt, om namelijk aan Middelburg eene nieuwe haven te verschaffen, die langs Veere liep.
Toen echter na de restauratie in 1818 het plan eener nieuwe haven voor Zeelands hoofdstad uitvoering verkreeg, was de oude geest van bescherming en uitsluiting, het beginsel dat de Republiek had doen vervallen, weder te krachtig. De mogelijke bloei van Veere, zoo meende men, zou Middelburg benadeelen. De haven kreeg eene andere rigting, die haar een half uur oostwaarts van Veere deed uitloopen, en werd, naar men verhaalt, om nog kleingeestiger redenen, zoo uitmuntend aangelegd, dat zij na ruim veertig jaren en na schatten aan onderhoud te hebben gekost, dringend afdoende verandering eischt, daar zelfs bij springvloed een Oost-Indië-vaarder naauwelijks kan binnenkomen.
Zoo is het diep gezonken Veere een treffend, maar ook een leerzaam voorbeeld van de gevolgen der miskenning van de beginselen der staathuishoudkunde.

{==545==} {>>pagina-aanduiding<<}

Eene andere aanleiding tot het verlaten der stad door de aanzienlijke standen was, zooals wij reeds opmerkten, de veranderde Regeringsvorm. In eene kleine stad, zooals Veere in het midden der 18e eeuw reeds was, vond men een Baljuw namens den Markies, negen Schepenen, twee Burgemeesters, vier-en-twintig Raden, een Pensionaris, een Secretaris en verschillende leden van het Land- en Zeeregt, die allen, het zij in het voorbijgaan gezegd, genoegzaam vrij van belasting waren. Voor jongere zonen uit Regeringsfamiliën, die soms in andere steden waren buitengesloten, bood Veere, dat ook eene stemmende stad was, eene uitmuntende gelegenheid aan om tot staatsambten te geraken. Met de aanleiding viel ook de vestiging weg en er is thans geen enkel dier geslachten meer over. De Regering bestaat nu uit een Burgemeester, die ook over twee buitengemeenten het bestuur heeft, zeven raadsleden en een secretaris, die tevens ontvanger is.
Als men de vervallen stad bezoekt en het verledene met het tegenwoordige vergelijkt, dan rijst onwillekeurig de vraag: of er geene middelen zouden aan te wenden zijn om dien droevigen toestand te veranderen en te voorkomen dat Veere, waar zooveel goeds en grootsch voor het vaderland is gedaan, geheel te niet ga, en er slechts een fort overblijve waar vroeger eene welvarende stad stond?
De plaats is thans te diep gezonken, om zich door eigen krachten weder te kunnen verheffen. Zooals echter in sommige ontwikkelingstijdperken een tijdelijk monopolie weldadig kan wezen, zoo kan ook de krachtige bescherming der Regering voor enkele steden soms noodig en wenschelijk zijn.
Die ondersteuning zou bij voorbeeld kunnen bestaan in de vestiging van de eene of andere landsinstelling. Om slechts iets te noemen, eene der groote rijksgevangenissen, waarvoor de localiteit waarschijnlijk niet zoude ontbreken, en die op een eiland, naar wij meenen, beter zou gelegen zijn dan in de landprovinciën, zooals nu het geval is, waar de ontvlugten een onafgebroken terrein voor zich hebben. Het vooroordeel tegen de ongezondheid van Zeeland is sedert de laatste jaren, naar wij vertrouwen, verdwenen.
Meer en blijvender voordeel echter voor Veere verwachten wij van een Zeeuwschen spoorweg. De visscherij, een der natuurlijke bestaanmiddelen der stad, zou alsdan waarschijnlijk

{==546==} {>>pagina-aanduiding<<}
spoedig met goeden uitslag kunnen worden ondernomen. Zij mist slechts uitwegen, om zich te ontwikkelen en grooter welvaart te verspreiden dan voordezen toen zij door allerlei reglementen werd doodgedrukt. De sedert enkele jaren hier en daar in Zeeland genomen proeven schijnen nu reeds met een vrij gunstigen uitslag te worden bekroond. De voorspelling is zeker niet te stout, dat ook handel en nijverheid zouden opluiken en dat van de gunstige ligging van Veere zou worden gebruik gemaakt. Nu reeds schijnt het ongeloofelijk, dat onze industriëlen niet eens de aandacht vestigen op eene stad, zoo gunstig aan een breeden zeearm, een uur van de Noordzee, gelegen, waar vroeger uitgebreide fabrieken bloeiden en waar gebouwen en grond voor niets of genoegzaam voor niets te krijgen zijn. Op de ongeschiktste plaatsen ziet men soms fabrieken oprigten, en als zij dan vervallen, krijgt dikwijls de staathuishoudkunde, die tegen bescherming ijvert, de schuld.
Wij hebben in bovenstaand opstel de belangstelling trachten op te wekken voor eene stad, zooals er waarschijnlijk geen tweede in Nederland te vinden is. En Veere heeft regt op belangstelling. Toen Prins willem I in 1581 als Markies aldaar gehuldigd werd, droegen de strooipenningen aan de eene zijde, onder de zamengesnoerde wapens van Nassau en Veere, het opschrift: Nodus indissolubilis; aan den anderen kant las men: Je maintiendrai. Dat waren beteekenisvolle woorden, die na twee-honderd-acht-en-zeventig jaren nog wel eens herinnerd mogen worden. Behalve den band met ons vorstenhuis hebben vele invloedrijke familiën op Veere betrekking (17), en wanneer ieder in zijn kring die stad niet vergeet,

{==547==} {>>pagina-aanduiding<<}
maar waar het te pas komt hare belangen voorstaat, dan zal er welligt nog een tijd komen, wanneer men van Veere niet meer zal behoeven te spreken als van een bouwval in Nederland.
Augustus 1859.


De reizen van Dr. H. Barth in Africa.

(Vervolg van bl. 692 van den Jaargang 1858.)

Het was de 25ste Nov. 1852, toen Dr. barth Kukaua verliet om zijne merkwaardige reis naar Timbuctoe te beginnen. Men heeft hem in Engeland verweten, dat hij ontrouw is geworden aan zijn oorspronkelijk plan, om oostwaarts tot aan de Indische Zee of tot den Nijl door te dringen; ja zelfs de hatelijke bewering is uitgesproken, dat hij zich verblijd zou hebben van door richardson's dood ontslagen te zijn van de verpligting om verdere waagstukken te ondernemen; dat hij daarom, beducht voor zijne veiligheid, zoo spoedig mogelijk de t'huisreis had aanvaard, met den kleinen omweg over Timbuctoe. Alleen kleingeestige nationale trots kan zulke onredelijke aantijgingen verzinnen. Immers barth had zoowel ten noorden al ten zuiden van het meer Tsad beproefd, zelfs met levensgevaar, zich een weg naar het oosten te banen; maar hij begreep, dat het voor hem alleen en met de schrale hulpmiddelen, over welke hij beschikken kon, onmogelijk was om hinderpalen te overschrijden, die den reiziger daar worden tegengesteld door den ongeregelden politieken toestand, de onderlinge veeten der gezaghebbers en den onophoudelijken strijd tusschen Islam en Heidendom in geheel Sudan. De reizen naar Adamawa en Mutgu hadden genoegzaam bewezen, dat het Zuiden voor hem gesloten was: zoo bleef er geene andere rigting te kiezen dan naar het westen. Bovendien had Lord palmerston in het schrijven, waarbij hij barth na den dood van richardson tot hoofd der expeditie benoemde, dezen

{==548==} {>>pagina-aanduiding<<}
volle vrijheid gelaten in het kiezen en ondernemen van verdere togten, maar toch bepaald aangedrongen op het bezoeken van Timbuctoe. Inderdaad moet ook de reis naar den Niger wel een waagstuk genoemd worden, vooral om den toestand waarin barth zich bevond. Het toegezonden geld, dat hij bij zijne terugkomst van Bagirmi ontvangen had, was bijna geheel besteed aan de betaling van schulden, welke de leden der expeditie hadden moeten maken, toen zij zonder middelen gelaten waren; van de te gelijker tijd toegezonden waren had een goed deel moeten dienen als belooning voor vrienden, die den reizigers langen tijd gastvrijheid bewezen hadden, zonder nog eenig bewijs van erkentelijkheid te hebben ontvangen. Eene som van 400 Thaler, benevens eene kist met Engelsche stalen goederen, die van Tripoli verzonden was, was door de achteloosheid des bezorgers in Bilma blijven liggen, zoodat alleen het uitzigt overschoot op eene som van 1000 Thaler, die naar Sinder onderweg was. Hadden de reizigers Sinder achter den rug, dan konden zij ook verder geene ondersteuning verwachten. Barth hoopte daar ook eenige nieuwe instrumenten te vinden, omdat zijne meeste thermometers gebroken waren en hij niets meer bezat om hypsometrische waarnemingen te doen. - De ingewonnen berigten over de westelijke landstreken hadden getoond, dat de reizigers vooreerst geene hulp konden wachten van de vriendschap des Scheichs van Bornu, en dat zij onmogelijk hun doel zouden kunnen bereiken, indien zij niet de bescherming wisten te verwerven van een in die streken magtigen hoofdman der Tuaregs. Zij meenden echter van den Sheich el-bakay in Timbuctoe vriendelijke ontvangst en ondersteuning te mogen verwachten. In die verwachting ving men de reis van Kukaua aan.
Vergezeld door acht bedienden, onder wie de beide vrijgelaten slaven abbega en dyrregoe, die hem later naar Europa zijn gevolgd, met vier paarden en vier kameelen, voorzien van 200 Thaler en eenige koopwaren, sloeg barth eerst den weg in naar Surrikulo. Hij trok over den buiten zijne oevers getreden Komadugu-Waube en reisde de provincie Manga door. Van Surrikulo wendde hij zich noordwaarts, naar de noordwestelijkste deelen van het rijk Bornu, de provinciën Munio en Sinder. Weldra vertoonden zich eenige hoogten van graniet en zamenhangende heuvelreeksen, want

{==549==} {>>pagina-aanduiding<<}
Munio steekt als een driehoek van aanmerkelijke grootte uit naar den rand der woestijn, en vormt het midden tusschen het vlakke bouwland en het hooger gelegen met graniet- en zandsteen-bergen bedekte woestijngebied, even als het in politiek opzigt den overgang vormt van eene provincie met vaste bewoners en eene tamelijk geregelde regering tot het verwarde gebied der zwervende Tuaregs. In vroegere tijden, gedurende den bloei van het rijk Bornu, bevatte deze streek onderscheiden volkrijke plaatsen, en het geheele oostelijke deel dezer noordelijke provinciën tusschen Kanem en Munio is eerst sedert het midden der vorige eeuw, toen de Tuaregs zich van de Kanori hadden afgescheiden, verwoest en ontvolkt, terwijl de krachtige beheerschers van Munio niet alleen hun kleine gebied met goed gevolg verdedigden tegen die roofbenden, maar het ook wisten uit te breiden door veroveringen in de naburige streken. De Munioma of stadhouder, die in de stad Gure een stevig gebouwd en prachtig paleis bewoont, moet 1500 ruiters en 8 à 10,000 boogschutters in het veld kunnen brengen. Zijne jaarlijksche inkomsten schat men op 30 millioen schelpen of ongeveer 10,000 Spaansche daalders. Bovendien ontvangt hij een tiende deel van den oogst, want in alle ten noordwesten van den Komadugu gelegen provinciën van Bornu behoort de belasting den stadhouders toe, als een loon voor de dapperheid, waarmeê zij hunne onafhankelijkheid hebben verdedigd tegen de vijandige Fellata. Ieder volwassen mannelijke inwoner van Munio moet daarenboven 1000 schelpen voor zich zelf, voor iederen slaaf 2000 en voor ieder lastdier 1000 opbrengen. Overeenkomstig de verschillende gesteldheid van den grond treft men in Munio eene aangename verscheidenheid van landschap aan: kale woeste streken worden afgewisseld door prachtige bosschen van dadelpalmen, tamarinden, vijgenboomen, enz.; vlakten met gras en brem of met struikgewas van Mimosae en Capparis sodata begroeid, door weelderige
dalen, romantische kloven of wel bebouwde velden, waarop vooral tarwe en katoen verbouwd wordt.
De provincie Sinder, ten westen aan Munio grenzende, heeft groote overeenkomst met de laatstgenoemde. Juist op Kerstijd bereikte barth de hoofdstad, eveneens Sinder geheeten. Aan hare westzijde verheft zich eene groote rots, terwijl andere rotsachtige heuvels zich in lange rijen

{==550==} {>>pagina-aanduiding<<}
rondom de stad uitstrekken; vandaar dat zich hier overvloed van water bevindt en de grond met eene menigte van planten bedekt is. Vooral wordt hier veel tabak gebouwd en onderscheiden groepen palmboomen verhoogen de eigenaardige bekoorlijkheid van dit landschap. In de stad zelve heerschte woelige bedrijvigheid. Echter bestaat er in Sinder bijna geene industrie, behalve enkele indigo-verwerijen; maar ten opzigte van den handel is de belangrijkheid dezer stad in lateren tijd zóó toegenomen, dat zij niet ten onregte ‘de poort van Sudan’ wordt genoemd. Deze belangrijkheid hangt echter grootendeels af van de magt des rijks Bornu, omdat de directe communicatie van dit rijk met het Noorden langs den westelijken weg door Sinder wordt opengehouden. Deze westelijke weg verdient de voorkeur boven den oostelijken door Fezzan, wegens de grootere veiligheid die de karavanen hier genieten. Juist bij de aankomst onzer reizigers begon de drukste tijd voor de inwoners, daar even te voren de zout-karavaan der Kelowi was aangekomen. Alle gehuchten om de stad waren door deze woestijn-handelaars bezet, die zich in hunne ledige uren door lustige muzijk en dans vrolijk maakten. Hier vond barth ook gelegenheid om zijn ouden vriend, den hoofdman van Tintellust, nogmaals te zien.
Den 20sten Januarij 1853 ontving onze reiziger de verwachte 1000 Thaler, maar zonder de gewenschte instrumenten en brieven. Hij maakte nu spoedig de noodige voorbereidselen tot den verderen togt naar het Westen. Hij besteedde eene waarde van 258 Thaler tot den aankoop van allerlei zaken, die hem nuttig konden zijn in de te bezoeken landen, als roode overkleederen, witte tulbanden, spiegels, kruidnagelen, scheermessen, rozenkransen en een aantal andere artikels, die hij toen juist vrij goede gelegenheid had om te koopen, omdat na de aankomst der karavaan alle Arabische en Europesche producten voor betrekkelijk lage prijzen te krijgen waren. Na zich nog twee voortreffelijke kameelen te hebben aangeschaft, brak hij den 30sten Januarij met zijn gezelschap op naar Gasawa. De weg daarheen was verre van veilig, daar men het grensgewest moest doortrekken, dat tusschen het gebied der onafhankelijke Haussa en dat der Fellata ligt en het tooneel is van onophoudelijken strijd. De tegenwoordigheid der zouthandelaars uit Asben, die juist dit land door-
{==551==} {>>pagina-aanduiding<<}
trekken, diende wel tot opvrolijking van het landschap, maar vermeerderde de veiligheid in geenen deele, want eene menigte roofziek gespuis vergezelde hen. Zoo trof barth hier een zekeren tarzi weêr aan, die de hoofdaanlegger geweest was van den strooptogt tegen de expeditie ondernomen bij hare aankomst in Air. Doch het gezelschap kwam zonder ongeval door het gevaarlijke gewest heen en bereikte reeds na weinige dagen de stad Gasawa, waar barth zich reeds in Januarij 1851 eenigen tijd had opgehouden. Van hier naar Katsena hield hij, in gezelschap van eenige afdeelingen der zoutkaravaan, geheel denzelfden weg als twee jaren te voren.
Het huis dat men den reiziger in Katsena had aangewezen, was ruim, maar oud en vervallen en zoo vol mieren, dat hij de grootste zorgvuldigheid moest gebruiken, om niet alleen zijne bagaadje, maar ook zich zelven voor deze vraatzuchtige dieren te beschutten. Zij vernielden zelfs alles wat aan houten pennen in den muur was opgehangen, terwijl zij wonderbaar snel hunne gangen derwaarts wisten te vervaardigen; ja, 't ging zoo ver, dat barth eens, toen hij in zijne kamer een uur laag op eene bank van klei had gezeten, bij het opstaan een groot gat in zijne toba bespeurde, zoo spoedig hadden die vlugge aardwerkers hun weg door de klei gevonden tot de plaats waar hij zat, hunne loopgraven gebouwd en met ongehoorde vraatzucht zijn hemd aangetast. - In menig opzigt echter was het tegenwoordige verblijf in Katsena aangenaam. De zonderlinge stadhouder ontving den reiziger met ongeveinsde tevredenheid als een ouden bekende en sprak met welbehagen over het hem aangeboden geschenk, dat bestond uit een linnen burnut, een kaftan, eene zakpistool, twee mousselinen tulbanden, eene roode muts, twee suikerbrooden en eenige kleinere artikelen. Evenwel moest barth hem later eene tweede pistool geven; daarop liet hij voor het paar een foudraal maken en droeg het altijd bij zich. Bij den onrustigen toestand dezer streken was het een gunstig toeval, dat de Ghaladina van Sokoto, die als inspecteur van de provinciën Katsena en Sanfora hier de schatting was komen ontvangen, op het punt stond om de terugreis van Katsena te doen; onder zijne bescherming toch kon barth betrekkelijk veilig reizen. Zoo deed hij dan spoedig nog de noodige inkoopen en hoopte weldra te kunnen vertrekken, daar reeds de voorteekens van

{==552==} {>>pagina-aanduiding<<}
den regentijd zich vertoonden. Maar zoo spoedig zou hij niet heengaan. Daar het leger der Goberawa plan had om een grooten krijgstogt in het gebied der Fellata te ondernemen, moest men eerst zeker weten, welke rigting het vijandelijke leger zou inslaan. Werkelijk ging dit laatste den 7den Maart op marsch, doch eerst den 18den kreeg men berigt daarvan in Katsena met de tijding, dat de weg naar Sokoto vrij was. Drie dagen daarna verlieten de reizigers de stad.
Het was een schoone morgen. Ofschoon de regentijd in deze streek nog niet was aangebroken, waren toch reeds vele boomen bedekt met jong loof, alsof zij de levenwekkende kracht reeds gevoelden van het naderende jaargetijde. Vóór dat de regen nederdaalt is de lucht een tijd lang met waterdampen bezwangerd, die een heilzamen invloed oefenen op de gewassen. De Balanises Aegyptiacus had reeds van 't begin van Maart af nieuwe bladeren voortgebragt; de Parkia droeg zijn sierlijken tooi van purperen bloesems, die in lange spruiten van de takken afhingen. Dezen boom, die in geheel Bornu te vergeefs gezocht worden zou, treft men in Katsena en Saria in grooten overvloed aan. Van zijn zaad bereiden de inboorlingen chocolade-kleurige koekjes, waarmeê zij hunne spijzen kruiden. Bovendien was het landschap versierd met tamarinde-boomen, baoboto, delebpalmen en boterboomen, en zelfs de dumpalm met zijn geel, waaijervormig loof ontbrak niet. Daartusschen leverden velden met tabak, katoen of indigo beplant, soms ook talrijke kudden vee, een vreedzaam, bekoorlijk tafereel op. Ten einde het vijandelijke leger te vermijden, wendden de reizigers zich eerst naar het zuiden in plaats van de westelijke rigting regt op Sokoto aan te volgen, gingen door de versterkte, in schoone landstreken gelegen, steden Kuraje, Kurresi en Sekka en door verscheidene in de laatste oorlogen verwoeste plaatsen, en keerden zich daarna eerst weder noord-westwaarts, om ongeveer parallel met den voorbij Sokoto stroomenden en in den Niger uitloopenden Gulbi-n-Sokoto, verder te trekken. Thans was men tot een der gevaarlijkste punten van den ganschen weg genaderd, een digt woud zonder menschelijke woningen en waarin juist nu het leger der Goberawa zich ophield. Men wachtte daarom den nacht af om verder te gaan en met de uiterste voorzigtigheid drong men zoo snel als mogelijk was door de doornige struiken,

{==553==} {>>pagina-aanduiding<<}
tusschen welke slechts hier en daar eenige opene, met gras begroeide, plekken werden aangetroffen. Te middernacht bereikte men in een grasrijk, door lage rotsheuvels ingesloten dal de overblijfselen van eene drie jaren vroeger verwoeste plaats; men maakte zich gereed om hier het nog overige gedeelte van den nacht door te brengen, toen onverwachts eenige teekens ontdekt werden die aantoonden, dat de vijanden hier den vorigen dag gelegerd hadden en de oostelijke rigting waren ingeslagen. De geheele schaar werd door schrik bevangen, het plan om hier eenige uren rust te houden werd terstond opgegeven, en met eene voorhoede van 20 en eene achterhoede van 50 of 60 ruiters, ging het snel maar voorzigtig voorwaarts. Na alzoo den ganschen nacht door gemarcheerd te hebben, kwamen zij bij het aanbreken van den dag, geheel afgemat door vermoeidheid, in eene opene, bebouwde landstreek en kort daarop bij de niet onaanzienlijke, met een aarden muur omringde stad Bunka, die evenwel slechts de voorstad uitmaakt van het een half uur verder gelegen Surmi.
Surmi is thans nog eene vrij aanzienlijke stad met omtrent 12,000 inwoners, maar sedert zij onderworpen is aan de heerschappij der Fulbe, kan zij alleen door een voortdurenden strijd met Gober en Maradi hare zelfstandigheid handhaven. Ook is haar tegenwoordige gebieder niet meer heer van geheel Sanfara, zooals het geval was ten tijde van kapitein clapperton, die ook deze stad bezocht op zijne reis naar Sokoto. Tegenwoordig staat iedere gezaghebber in eene bevestigde stad onder de onmiddellijke bevelen van de hooge regering te Sokoto; zoodat nooit de opstand van een man het verlies van eene geheele provincie kan veroorzaken. De vrucht van dezen maatregel is, dat deze provincie, die vóór 90 of 100 jaren voor het bloeijendste land van geheel Sudan gold, thans verbrokkeld is in eene menigte kleine staten, waarvan elk zijne eigene staatkunde heeft. Het is daardoor zeer moeijelijk te bepalen, welke steden nog afhankelijk zijn van de heerschappij der Fulbe, en welke zich aan de partij hunner vijanden, de Goberawa, houden.
Over Dutschi, eene plaats bestaande uit eenige tusschen wilde rotsen verstrooide woningen, en Badarawa, waar eene vrij belangrijke katoenmarkt wordt gehouden, ging de karavaan in noord-westelijke rigting verder naar Sanssane-Aissa, de

{==554==} {>>pagina-aanduiding<<}
aanzienlijkste stad die de Fulbe in deze streek gesticht hebben, en residentie van den oudsten zoon en vermoedelijken opvolger des Emirs van Sokoto. Hier moest weêr eene moeijelijke dagreis ondernomen worden, door de wildernis van Gundumi, die niet dan in een geforceerden marsch kon afgelegd worden. Naauwelijks waren de reizigers het uitgestrekte duistere bosch ingetreden, waardoor hun pad liep, of zij dwaalden van den regten weg af. Te vergeefs spanden zij zich een tijd lang in om zich een weg te banen door het ondoordringbare woud; doch na een aanmerkelijk verlies van tijd werden zij door een herder weêr in het goede spoor gebragt. Rusteloos zetten zij hun togt door het bosch voort, den geheelen dag en den volgenden nacht doorreizende, totdat zij des anderen morgens ten 11 ure eenige teekenen van menschelijke werkzaamheid bespeurden. Toen zij hier uiterst vermoeid halt hielden, daar zij naauwelijks in staat waren om te blijven staan, kwamen weldra eenige ruiters bij hen, goed voorzien van water, die men van het dorp Gawassu uitgezonden had, om de achterblijvers, die door dorst en vermoeidheid uitgeput waren, op te zoeken. Inderdaad was er menigeen, die hun bijstand noodig had, zelfs was eene vrouw des nachts bezweken. De bewoner van Africa kan ontzettend veel ongemakken verdragen, maar hij moet intusschen zijn hart kunnen verkwikken door vrolijk gezang. Doch de moeijelijkheid drukt hem dubbel op zulk een togt, waarbij het gevaar van door vijanden bespeurd te worden, de diepste stilzwijgendheid ten pligt maakt.
Bij Gawassu, dat eenige mijlen ten oosten van Wurno ligt, had aliu, de Emir-el-Mumenin, d.i. vorst der geloovigen, zijne legerplaats betrokken; hij maakte zich juist gereed om een togt tegen de Goberawa te ondernemen. Hij ontving Dr. barth met groote vriendelijkheid, zond hem een os, vier vette schapen en twee groote zakken rijst, en beloofde niet alleen hem de verdere reis naar Timbuctoe door zijn invloed gemakkelijk te zullen maken, maar ook een vrijbrief uit te vaardigen, waarbij aan alle Engelsche kooplieden die ten behoeve van den handel zijn gebied zouden bezoeken, veiligheid voor hunne personen en goederen verzekerd wierd. Over de hem door barth aangeboden zaken, onder anderen een paar rijk met zilver beslagen pistolen, was hij zeer verheugd. Den

{==555==} {>>pagina-aanduiding<<}
volgenden dag brak hij met zijn leger op naar het oosten, terwijl barth naar Wurno ging om daar zijne terugkomst af te wachten.
De Fulbe of Fellata's, die zich reeds sedert eeuwen van de boorden van den Senegal hadden uitgebreid over een groot deel van Sudan tot aan Bagirmi toe, maar geen invloed hadden zoolang zij in kleine afdeelingen verstrooid leefden, verkregen eerst in het begin dezer eeuw staatkundige belangrijkheid. De aanleiding daartoe was het volgende. Othman, een hoofdman der Fulbe in de omstreken van Wurno, bekleedde bij zijne landgenooten het ambt van Imam of priester. Hij besloot eene proef te nemen om door middel van godsdienstige opwekking zijne landgenooten naauwer met elkaâr te vereenigen, en ze met verachting op hunne heidensche beheerschers, de Goberawa, te doen neêrzien. Zijn plan kwam echter den vorst van Gober, bawa, ter ooren. Deze ontbood othman met de overige hoofden van zijn stam bij zich in het jaar 1802, en berispte hen op strenge wijze, wegens de gemaakte aanspraken. Doch othman, met wrevel vervuld over de behandeling, die hij, de groote geloovige, van dien heiden had ondervonden, gevoelde thans nog veel sterker begeerte om zich en zijne stamgenooten van de overheersching des inboorlings te bevrijden. Nadat hij zijne landslieden te zaâmgeroepen had en door dezen met den titel en den rang van Sheich was bekleed, stelde hij zich aan het hoofd van de godsdienstige en staatkundige conspiratie (djemmaa). In den beginne ging de onderneming niet gelukkig. Verscheiden malen werd hij met zijne aanhangers verslagen. Doch het fanatisme dat hij gedurig door zijne godsdienstige liederen aanvuurde, onderhield den moed der zijnen en wakkerde hun strijdlust aan, zoodat hij langzamerhand alle hinderpalen te boven kwam en eindelijk slaagde in zijn plan, om den grond te leggen tot een uitgestrekt rijk. Hij werd daarbij naar vermogen ondersteund door zijn broeder abd-allahi, die, ofschoon ouder dan hij, hem 't eerst zijne hulde had bewezen; zoo ook niet minder
door zijn zoon mohammed-bello. Othman koos eerst Gando tot zijne residentie, waar hij langen tijd werd belegerd, later vestigde hij zich in Sifawa, totdat hij in zekere fanatische ecstase stierf. Kort vóór zijn dood had hij zijn broeder abd-allahi benoemd tot beheerscher van het westelijke deel des

{==556==} {>>pagina-aanduiding<<}
rijks, met Gando tot hoofdstad; terwijl zijn zoon mohammed-bello het oostelijke deel verkreeg. Deze laatste, die in Sokoto resideerde, is ook in Europa bekend geworden door clapperton; en hij verdient inderdaad op hoogen trap gesteld te worden onder de Africaansche heerschers, daar hij uitmuntte niet minder door zijne belangstelling in wetenschap en geleerdheid dan door zijn krijgshaftigen zin. Hij, gelijk ook zijn broeder en opvolger atiku (1832-37), wist orde te brengen in het uit zoo vele verschillende elementen zamengestelde rijk; doch onder aliu, een zoon van bello, en opvolger van atiku, verwekte de geest der nationale onafhankelijkheid een hevigen vrijheids-oorlog, en die vorst scheen van zijn vader ten minste geen heldenmoed geërfd te hebben. In onderscheiden deelen des rijks, in Chadedja, Kebbi, Sanfara en Adamawa, trachten de afzonderlijke stadhouders zich onafhankelijk te maken, en intusschen worden de grenzen onophoudelijk bestookt door de heidensche naburen, zoodat eene geheele ontbinding van het rijk te wachten schijnt. Nog omvat het dezelfde provinciën als in den tijd van zijn bloei, behalve Chadedja, maar zoowel de militaire kracht als de productiviteit dezer gewesten is in belangrijke mate verminderd. De gezamenlijke opbrengst van alle provinciën bedraagt ongeveer 65,000 Pruiss. Thal., behalve eene bijna gelijke waarde in slaven en zelfgeteeld katoen of ingekochte artikelen van vreemden, Europeschen of Arabischen, oorsprong.
Wurno, de residentie van aliu, heeft eene schoone ligging op een vooruitspringend gedeelte van eene omstreeks 120 voet boven de vlakte uitstekende hoogte van zandsteen, aan welks voet de Rima of Gulbi-n-Sokoto stroomt; de stad zelve echter ziet er verwaarloosd en smerig uit, en het bed van eene kleine beek, die de stad doorloopt, levert eene afschrikkende vertooning van onreinheid, erger nog dan de vuilste plaatsen in eene der verlaten steden van Italië. De omstreken waren thans, kort vóór het begin van den regentijd, naakt en dor, eenige weinige baobab's hadden de droogte doorgestaan; in de bedding der rivier waren nog maar enkele waterplassen overgebleven, terwijl aan het einde van den regentijd de gansche uitgestrekte vlakte in een digt begroeid moeras is veranderd. Verder-op naar Sokoto, dat vier Duitsche mijlen ten zuidwesten van Wurno ligt, wordt het dal veel vruchtbaarder, zoodat

{==557==} {>>pagina-aanduiding<<}
het katoen, yams, uijen, suikerriet en vooral rijst in overvloed voortbrengt. Uitstapjes in dit dal en naar Sokoto zelf verschaften aan barth aangename afwisseling bij het tegen zijn wil langgerekte verblijf in Wurno. De hoofdstad van het oostelijke Fulbe-rijk vond hij vrij ledig en doodsch, daar vele inwoners den krijgstogt meê maakten. De voornaamste wijk met de residentie van mohammed-bello was bijna verwoest en de vorstelijke woning zelve in een staat van diep verval. Beter bewoond en onderhouden was het westelijke gedeelte der stad, waar het paleis van hamedu, den zoon des overleden konings atiku, staat. De stadsmuur is nog met tamelijk goed onderhouden verschansingen voorzien, ongeveer 12 voet hoog en met eene gracht omringd. Ook het huis waarin kapitein clapperton zijne verdienstelijke loopbaan als onderzoeker van Africa besloot, was nog in vrij goeden staat en leverde een aangenaam contrast op met de rondom staande woningen. De markt was druk bezocht. Men vond daarop, behalve eene menigte lederwerk, dat den voornaamsten tak van nijverheid in Sokoto uitmaakt, veel ijzer, dat in qualiteit ver uitmuntte boven het slechte ijzer van Kano; verder slaven, paarden, zout en dadels.
Den 28sten April keerde aliu van zijn krijgstogt naar Wurno terug. Als gewoonlijk had hij niet gewaagd om het dappere leger der Goberawa in het open veld aan te tasten, zijne manschappen hadden weêr de grootste lafhartigheid betoond; alleen eenige kleine, arme gehuchten, wier inwoners zich eenigen tijd vroeger onder bescherming van den vijand hadden gesteld, waren tot onderwerping gedwongen, door den bijstand der ruiterij van Katsena. Hoewel nu van Saberma en Kebbi treurige berigten waren aangekomen omtrent de vorderingen van den opstand, hoewel de Goberawa hunne verwoestende strooptogten tot digt aan Wurno toe uitstrekten, toonde aliu zich toch zeer opgeruimd en was blij als een kind met een speeldoosje en eene harmonica, die barth hem nog ten geschenke gaf. Hij stemde het verzoek des reizigers om spoedig te vertrekken toe, en beloofde hem, daar zijne onderneming bij den tegenwoordigen toestand der provinciën zeer gevaarlijk was, door een klein escorte te doen vergezellen; ook schreef hij kort daarna een aanbevelingsbrief aan chalilu, den beheerscher van Gando. Eene hevige regenbui op den 6den Mei

{==558==} {>>pagina-aanduiding<<}
was eene aansporing om te vertrekken, en twee dagen later was het eindelijk mogelijk om Wurno te verlaten. Na een tweede kort oponthoud in Sokoto ging de reis voort naar het zuid-westen door de aanzienlijke, maar vervallen stad Bodinga en het ellendige, bijna uitgestorven vlek Schifawa, tot de grenslijn tusschen het oostelijke en het westelijke Fulbe-rijk, die maar weinige mijlen van Sokoto verwijderd is. - De grond was nog zeer droog en het oord bijna uitsluitend met Apenbroodboomen versierd; aan de andere zijde der grenslijn toonde zich weldra een rijkere plantengroei; op de korenvelden stond het graan reeds een paar duim hoog, groote stukken lands waren met indigo beplant, terwijl hier zoowel tamarinden en velerlei soort van palmboomen groeiden als baobabs. Zelfs bananen bragt hier de bodem voort, die barth na zijn vertrek uit Adamawa niet gezien had. De meeste plaatsen hadden vrij levendige bedrijvigheid in de verwerijen. Hieruit volgt echter niet, dat het westelijke Fulbe-rijk in bloeijender toestand verkeert dan het oostelijke. Het rijk van Gando, zamengesteld uit een aantal provinciën door zeer verschillende volksstammen bewoond, zich uitstrekkende langs beide oevers van den Niger van den mond des Benue af tot aan den zoom der woestijn, en beheerscht door een man zonder energie, die in de strengste afzondering als een monnik leeft, was reeds sedert vele jaren in verval geraakt. De vorst heet chalilu en is een zoon van abd-allahi, wien hij echter eerst in 1836, na de tusschenregering van zijn ouderen broeder mohammed-wani, opvolgde. Zelfs Mohammedanen genieten maar zelden het geluk dezen vorstelijken monnik te zien, en Dr. barth was genoodzaakt door tusschenkomst van een listigen, bedriegelijken middelaar met hem te onderhandelen. Eerst na veel moeite en na opoffering van eene menigte geschenken werd hem een vrijbrief overhandigd, die aan iederen
Engelschman, die het gebied van chalilu zou bezoeken, veiligheid beloofde, en hem zelven toegestaan voort te reizen naar Gando. De hoofdstad zelve was een toonbeeld van den ongelukkigen toestand des rijks. Reeds hare ligging in een dal, dat rondom door heuvels is ingesloten, is slecht gekozen, en alle bedrijvigheid zoowel van nijverheid als van politieken of militairen aard ontbreekt hier geheel. De vijand stond in onderscheidene, naauwelijks een halven dagmarsch verwijderde plaatsen;

{==559==} {>>pagina-aanduiding<<}
de Fulbe rukten wel herhaalde malen uit, doch durfden den vijanden geene enkele maal aantasten, die dus onverhinderd plunderde en de ongelukkige bewoners van den omtrek tot slaven maakte. De markt is nietsbeteekenend en nergens bespeurt men eenige vrolijke levendigheid. En toch is de stad niet geheel zonder bekoorlijkheid. Van het noorden naar het zuiden wordt zij doorsneden door het breede, vlakke bed van een stroom, dat met frisch gras begroeid een schoon weiland vormde en aan beide kanten omzoomd was door eene breede strook van welige planten. In 't algemeen is de plantengroei in Gando veel rijker dan in Sokoto of Wurno. Men heeft in Gando namelijk zeer veel regen, waarschijnlijk valt hier door elkaâr jaarlijks 80 duim water. Daardoor wordt natuurlijk groote groeikracht aan den grond verleend, zoodat hier zeer schoone bananen, benevens uijen en katoen, geteeld worden. Uitstapjes in deze vriendelijke omstreken vergoedden barth eenigermate de vele onaangenaamheden en bittere uren, die hij in Gando verdragen moest. Een gelukkig toeval speelde hem hier een manuscript in handen van het belangrijke geschiedkundige werk van ahmed-baba. Hij bragt verscheiden dagen door met uittreksels daarvan te maken en vond alzoo menige bijdrage tot helder inzigt in de historische ontwikkeling van de landstreken aan den Midden-Niger.
Van Gando af, dat Dr. barth den 4den Junij verliet, werd de reis reeds vaak vertraagd door geweldige regenbuijen, die vergezeld werden door de overige plagen van den regentijd, moerassigen grond, gezwollen stroomen en ontelbare muggen. Langs een breed, moerassig maar vruchtbaar dal voortgaande, dat met verschillende soorten van hoog riet, papyrus-struiken en rijstplanten digt begroeid was en waarin weder sporen van oliphanten te zien waren, kwam men na twee dagen bij de overblijfselen van Birni-n-Kebbi, waarvan de voormalige grootheid nog aangeduid wordt door de rest der muren. Omstreeks het jaar 1544 was deze stad aangelegd op eene hooge bergvlakte, die het diepe, vruchtbare maar zeer ongezonde dal van Gulbi-n-Sokoto, beheerscht. Zij werd gesticht door de dynastie van kauta, die, uit Katsena afkomstig, een koningrijk oprigtte in Kebbi, daar zij zich onafhankelijk maakte van askia, den voormaligen beheerscher van het Sourhay-rijk. Het nieuwe koningrijk breidde zijne heerschappij snel over

{==560==} {>>pagina-aanduiding<<}
de landen in de nabijheid des Nigers uit. Zoo werd Kebbi ook het middelpunt van een vrij belangrijken handel, zelfs in goud, en bloeide tot aan 't jaar 1806, toen het door de Fulbe veroverd werd. Na de verovering moet er eene groote menigte goud en zilver onder de bouwvallen gevonden zijn. De muren der tegenwoordige stad zijn omtrent eene mijl van die der oude stad verwijderd en omvatten eene bevolking van nagenoeg 9000 zielen. Hier vond Dr. barth othman-saki, die vele jaren vroeger stadhouder van Nupe was, en die clapperton, laird en allen gekend had.
Door eene streek vol verwoeste steden en verwilderde landerijen - treurige teekenen van den burgeroorlog, die nu reeds twee jaren lang tusschen de veroveraars en de inboorlingen gevoerd wordt - wendden de reizigers zich van Birni-n-Kebbi eerst zuid-westwaarts over den Gulbi-n-Sokoto naar Sogirma, eene stad met 7 à 8000 inwoners, wier stadhouder alleen genoegzame bescherming bij de verdere ondernemingen kon verleenen. Van daar gingen zij westwaarts door een digt, uitgestrekt woud, dat om de nabijheid der vijandelijke provincie Mauri juist toen zeer gevaarvol was, naar het dal Fogha. Dit omtrent 1500 passen breede dal vormt de grensscheiding tusschen de beide groote stammen der Haussawa en Sourhay, en is merkwaardig wegens de menigte zout, die hier gewonnen wordt. Talrijke gehuchten verheffen zich op groote aardhoopen van bijna regelmatig vierkante gedaante en ongeveer 30 voet hoogte, die door menschenhand opgeworpen zijn; want zij bestaan uit aarde van den dalgrond, waar de zoutdeelen reeds uitgetrokken zijn. De bereiding geschiedt hier op de volgende wijze. De aarde wordt in groote, van stroo en riet zamengestelde trechters gedaan; dan wordt er water op gegoten en het uitdruipende vocht, dat dan de zoutdeelen uit de aarde bevat, opgevangen in daaronder geplaatste vaten en daarna gekookt. Het zout verzamelt zich alzoo op den bodem der kookpannen en wordt tot kleine brooden gevormd. Het is van eene graauw-gele kleur en tamelijk goed; in allen geval veel beter dan het bittere zout van Bilma, ofschoon dan ook vrij wat minder dan het schoone cristal-zout van Taoedenni. Alleen in het drooge jaargetijde is de zoutbereiding mogelijk, want aan het einde van den regentijd is het gansche dal gevuld met zoet water, terwijl het zout-gehalte van den grond

{==561==} {>>pagina-aanduiding<<}
te gering is om op eene zoo groote massa water eenigen invloed te oefenen. Daarentegen bevat de aarde genoeg van dat mineraal, om enkele olijfboomen te doen groeijen, hetwelk een merkwaardig verschijnsel is voor de planten-geographie, daar deze palmboomen anders alleen in de nabijheid der zee gevonden worden. Alleen het zout kan de Fulbe bewegen, om hun leven te dezer plaatse te slijten, want zij hebben van hunne krachtige vijanden, de Sourhay van Dendina, vreeselijk veel te lijden. De voornaamste plaats van het dal, Kalliul, had vóór de aankomst van barth in korten tijd niet minder dan vijf aanvallen moeten doorstaan, en de bewoners hadden behalve al hunne kudden ook hunne slaven verloren, die de gelegenheid hadden aangegrepen om in massa weg te loopen. De langdurige oorlog had een algemeenen hongersnood veroorzaakt, zoodat ook Dr. barth en zijne lieden gebrek leden aan de noodzakelijkste levensmiddelen.
De Sourhay, die achter Fogha en voorts in de oeverstreken aan het midden des Nigers het hoofdbestanddeel der bevolking uitmaken, missen den schoonen, gelijkmatigen bouw der ledematen, door welken de Haussa-natie zich zoo voordeelig onderscheidt, en ook de gelaatstrekken zijn minder regelmatig; daarentegen is hunne huidkleur, die bij de Haussawa geelachtig of roodachtig zwart is, veel donkerder. Hun karakter is somber en onvriendelijk, en naar Dr. barth's ervaringen te oordeelen, behooren zij tot de minst gastvrije menschen, met wie hij in aanraking gekomen is. Ook het land zelf tusschen Fogha en den Niger bood weinig opwekkends aan; het is eene ruime vlakte, gedeeltelijk met bosch bezet, gedeeltelijk kaal en rotsachtig, met weinig bouwgrond. Die vlakte wordt doorsneden door het dal Bosso, dat zich even als het dal Fogha van het noorden naar het zuiden uitstrekt.
Des morgens van den 20sten Junij 1853, na een moeijelijken rid door een rotsachtige, met digt kreupelbosch bezette wildernis, bespeurde barth de eerste schemering van de zilveren watervlakte des Nigers. Weldra lag de magtige stroom voor hem en één uur later stond onze reiziger aan de inschepingsplaats, tegenover de stad Ssai. Iedere begunstigde natie van het Midden-Africaansche binnenland heeft hare rivier, en daar dezelfde rivier het gebied van onderscheidene talen doorstroomt,

{==562==} {>>pagina-aanduiding<<}
draagt hij ook verschillende namen. Zoo heet de groote stroom van West-Africa bij afwisseling: ‘Dhiuliba’ of ‘Juliba’, ‘Majo’, ‘Eghirreu’, ‘Issa’, ‘Kuara’ of ‘Baki-n-rua’. - Zoo was dan eindelijk de beroemde rivier bereikt, de voor de Europeanen nog steeds zoo geheimzinnige Niger. Rustig gleden zijne golven daarheen van het noord-noordoosten naar het zuid-zuidwesten; met eene matige beweging van omtrent drie Engelsche mijlen in het uur; zijne breedte bedroeg hier nagenoeg 1000 schreden. De rotsachtige oevers zijn over 't algemeen 20 tot 30 voet hoog, in het midden van den stroom steekt eene klip van 12 à 15 voet hoogte boven het water uit. Tegenover de plaats der inscheping lag eene vrij belangrijke stad, wier lage wallen en woningen op schilderachtige wijze overschaduwd werden door eene menigte dumpalmen. Dit was de rivierstad, de veerplaats ‘Ssai.’ - Een groot aantal reizigers, Fulbe en Sourhay, wachtte aan den oever om overgebragt te worden met hunne ossen en ezels, en er waren kleine booten genoeg, om hen op te nemen. Eindelijk kwamen de grootere vaartuigen voor barth aan. Deze waren omstreeks 40 voet lang, maar in het midden niet meer dan 5 voet breed en bestonden elk uit twee uitgeholde boomstammen aan elkaâr gebonden; het grootste nam drie kameelen in. ‘Ik gevoelde’ - schrijft Dr. barth - ‘een oneindig welbehagen, toen ik mij op dezen geprezen stroom, welks navorsching reeds aan zoo menigen koenen reiziger het leven had gekost, zag ingescheept; doch helaas, het zou niet lang duren. De indruk, dien het gezigt der rivier op mij maakte, moest te dieper zijn, daar ik mij spoedig weêr van haar moest verwijderen, want ik had in Gando ruimschoots gelegenheid gehad om mij te overtuigen van de juistheid mijner vroegere meening, dat ik Timbuctoe niet anders dan over
Libtako zou kunnen bereiken, en ik koesterde nog alleen eene zwakke hoop, dat ik misschien later in staat zou zijn, dat gedeelte van de rivier tusschen Timbuctoe en Ssai te bezoeken. Van den aanvang af scheen het mij hoogst twijfelachtig toe, of ik ooit de westelijke kust bereiken zou; ook achtte ik het van veel meer gewigt den loop des Nigers na te vorschen, tusschen het punt, waar hij door den arbeid van mungo park en réné caillié bekend geworden is en het gedeelte, dat door de gebroeders londer bezocht werd, dan van Timbuctoe

{==563==} {>>pagina-aanduiding<<}
af mijne reis naar de westkust voort te zetten, ten einde te kunnen zeggen, dat ik Centraal-Africa in de gansche breedte doorreisd had.’
Reeds na een oponthoud van weinige dagen in het ongezonde, en door gebrek aan bedrijvigheid en handel weinig belangrijks opleverende Ssai, ging de reis verder door de westelijke provinciën van het rijk Gando, die tusschen het gebied van onafhankelijke Sourhay in het noorden en de groote heiden-staten Mossi en Tombo in het zuiden, in smalle strooken lands zich uitstrekken langs den grooten communicatie-weg naar den Boven-Niger. Deze provinciën zijn Galaidjo, Torobe, Jagha en Libtako, aan welke zich ten zuiden op den regter-oever des Nigers de gewesten Gurma, Borgu of Barba en Joruba aansluiten. Voorbij Libtako, het westelijkste gedeelte van 't rijk Gando en ongeveer halfweg tusschen Ssai en Timbuctoe begint het gebied van Massina, het westelijke rijk der Fulbe, hetwelk den heidenstaat Tombo aan de noordzijde omvat en aan beide oevers van den Boven-Niger van Timbuctoe af tot aan 12½o N.B. zich uitstrekt. - Dit geheele staten-stelsel met zijne veelsoortige bevolking was tot dusver zoo goed als onbekend, en dat het thans ten minste in de hoofdtrekken op de kaart kan voorgesteld worden, zooals dat gedaan is door a. petermann in het vijfde deel van Dr. barth's werk, heeft men alleen aan dezen onverschrokken en werkzamen reiziger te danken.
De eerste plaats van eenig aanzien ten westen van Ssai is Tschampagore, de residentie van den stadhouder van Galaidjo. Zij ligt in eene heuvelachtige landstreek, waar geene boomen en slechts weinig bebouwd land gezien wordt. Het voornaamste bestanddeel van den grond is roode zandsteen, vermengd met ijzer-oxyde; hier en daar wassen eenige lage kruiden, die een schraal voeder opleveren voor het in den omtrek grazende vee. Het vlek heeft een eigenaardig voorkomen door de vreemdsoortige bouworde der woningen, en inzonderheid der korenmagazijnen. Deze namelijk bestaan uit vierkante, torenvormige gebouwen van 10 à 15 voet hoogte en omtrent 6 voet middellijn, met naar boven steeds naauwer toeloepende muren. Zij staan niet op den grond neêr, maar de vloer ligt een paar voet daarboven, om het koren te beschutten tegen de mieren; ook hebben zij beneden geen ingang, maar alleen nabij het dak

{==564==} {>>pagina-aanduiding<<}
eene opening gelijk een venster, waardoor het koren er in gedaan en er weêr uit gehaald wordt. Deze gebouwen zijn niet ongelijk aan de Egyptische duivenhokken. Zij zagen er veel beter uit dan de woningen zelve, die op enkele uitzonderingen na, maar lage hutten waren, waarvan er zelden meer dan twee bij elkaar stonden. De stadhouder mohammed-galeidjo is de zoon van hambodedjo, den voormaals magtigsten hoofdman in Massina, die mungo park gedurende diens verblijf in dat land zoo gastvrij behandelde. Hij volgde zijn vader in 1816 op den troon, maar mogt zijne waardigheid niet lang behouden. Toen de Fulbe van Gober onder den hervormer othman de groote godsdienstig-staatkundige beweging (van welke boven gesproken is) hadden begonnen, besloot een aanvoerder van hen om ook onder de afdeeling der Fulbe, die aan den Boven-Niger gevestigd was, den Islam in den nieuwen, gezuiverden vorm te verbreiden. Deze aanvoerder was mohammed of hamed-lebbo. Bij zijne aankomst in het land Massina (1817) aan het hoofd eener kleine, opgewondene schaar, sloot lebbo eerst een verbond met galaidjo, die zelf den Islam aannam; en te zamen breidden zij nu hunne verovering over het naburige land uit. Doch toen lebbo zich eene sterke magt verworven had, verlangde hij onderwerping en erkenning zijner opperheerschappij van zijn bondgenoot galaidjo. Deze had natuurlijk weinig lust om afstand te doen van zijne erkende regten, en verklaarde den indringer den oorlog. Maar na drie jaren lang den krijg te hebben volgehouden, zag hij zich genoodzaakt zijne vroegere hoofdstad Konari over te geven en met de rest zijner aanhangers eene toevlugt te zoeken in de meer oostelijke streken. Hier werd hij door den vorst van Gando met open armen ontvangen, die volstrekt niet ingenomen was met de onafhankelijke
pogingen van lebbo en diens zoon ahmedu. Deze hervormers toch gingen zoo ver in hun puriteinschen ijver, dat zij aan hunne landgenooten in Sokoto en Gando lieten weten, dat deze het aantal hunner vrouwen tot twee beperken en hunne wijde, verwijfde kleeding afleggen moesten, of weldra een vijandelijk bezoek van hen, de Fulbe van Massina, hadden te verwachten. Deze verheffing van het huis lebbo is de oorzaak, waarom nog heden geene vriendschappelijke verhouding bestaat tusschen de hoven van Sokoto en Gando aan den eenen en dat

{==565==} {>>pagina-aanduiding<<}
van Hamd-Allahi (hoofdstad van Massina) aan den anderen kant. De vorst van Gando wees den uit zijn erfland verdrongen galaidjo eene groote streek lands van zijn gebied tot woonplaats aan; en zoo is het te verklaren, dat men hier een eigenaardig hof en eene gansche gemeente vindt, die niet de minste overeenstemming heeft met de gebruiken der omwonenden, daar zij de zeden en instellingen van haar oorspronkelijk vaderland, Massina, trouw bewaart. Alle Fulbe uit den omtrek zijn slank van gestalte en hebben scherp geteekende gelaatstrekken, terwijl zij in den regel witte kleederen dragen; hier echter vindt men juist het tegendeel - kleine, krachtige menschen, met lang zwart haar en ronde aangezigten, allen eveneens in helderblaauwe tobe's gekleed en zonder uitzondering voorzien van vuurwapenen, meest van Fransche geweren met twee loopen.
In het aangrenzende gewest Torobe, en wel bij de hoofdstad daarvan, Tschampalauel, ontmoette barth eene groote karavaan, die van Jendi, in het land der Mandingo hierheen was gekomen. Zij bestond uit omstreeks honderd menschen met eenige honderden ezels; want de ezel is het gewone lastdier bij de inlandsche reizigers in deze streken. Deze karavaan met guro's beladen, was op weg naar Komba, eene stad die beneden Ssai aan den Niger ligt, maar had niet de gewone route gevolgd en zich om de grootere veiligheid den omweg over Torobe getroost. De handel in guro (de vrucht van Sterculia acuminata), ofschoon niet van zoo groot belang in het westen, als de zouthandel in het oosten des Nigers, is toch van aanmerkelijk gewigt; daar ondanks de ongeregelde staatkundige omstandigheden een regelmatig en ver uitgestrekt handelsverkeer blijft bestaan. Het land kreeg in Torobe weêr een vruchtbaarder aanzien; schoone bosschen van mimosen, tamarinden, boterboomen, dumpalmen en baobabs, wisselden af met welige grasvelden en bebouwde akkers. Talrijke sporen van oliphanten en zelfs van rhinocerossen, die in gansch Midden-Sudan tusschen den Niger en den Schari niet gevonden worden, verkondigden dat ook het dierenrijk hier beter vertegenwoordigd was. Het schoonste sieraad van dit oord is de rivier Sirba, die bij eene breedte van 100 schreden eene diepte heeft van 12 voet, en die men op groote bundels riet overtrok. Zij is de grens tusschen Torobe en Jagha en loopt in noord-
{==566==} {>>pagina-aanduiding<<}
oostelijke rigting op den Niger aan. Te gelijk echter was deze streek zeer onveilig, daar men hier reeds menig dorp aantrof van de onafhankelijke Sonrhay, de bitterste vijanden der Fulbe. De gelaatstrekken dezer lieden waren vol uitdrukking, maar hadden iets vrouwelijks, dat waarschijnlijk veroorzaakt werd door de lange haarlokken, die hun over de wangen hingen en bij sommigen tot aan de schouders reikten. Hunne kleeding bestond uit korte blaauwe hemden en lange,
wijde broeken van dezelfde kleur. Bijna allen hadden kleine pijpen in den mond, uit welke zij onophoudelijk rookten. De vrouwen waren iets kleiner van gestalte, met niet zeer regelmatige vormen; zij hadden de beenen en den boezem onbedekt. Haar hals en ooren waren versierd met rijen paarlen, sommige hadden ook eene dunne plaat van tin in de onderlip, maar neusringen, die anders algemeen zijn bij de Sonrhay-natie, waren hier niet in gebruik. Behalve sorghum, het voornaamste voedingsmiddel in dit land, wordt hier indigo, katoen en maïs verbouwd, en bovendien ontbrak het niet aan zure melk, die in den regentijd de gezondste kost voor den Europeaan oplevert. Gangbare munt zijn hier schelpen; strooken katoen worden niet aangenomen.
De kleine provincie Jagha heeft niets merkwaardigs, haar hoofdstad Sebba is eene armoedige, vervallen plaats, die op zijn hoogst 200 hutten bevat. Hier sloot zich bij het reisgezelschap van Dr. barth een Arabier aan uit Walata, een avontuurlijk, hebzuchtig en intrigant mensch, die wel door zijne kennis van de bewoners en de talen der Nigerlanden zeer nuttig had kunnen zijn, maar zich hoofdzakelijk er op toelegde, om zich het goed van onzen reiziger toe te eigenen, en dezen in het vervolg ook ernstige onaangenaamheden bezorgde. - Het gewest Libtako is van grooter omvang. Ook hier heeft de hoofdstad, Dore, een vervallen en verwaarloosd voorkomen, maar zij wordt vrij druk bezocht door de Arabieren van Asauad, de woeste streek ten noorden van Timbuctoe. Deze lieden brengen hier zout van Taoedenni in groote menigte ter markt, en houden zich hier soms langen tijd op; gewoonlijk komen zij regtstreeks van Asauad, zonder Timbuctoe aan te doen, terwijl zij de rivier oversteken bij de engte van Tesse of zijn loop zuid-oostwaarts volgen en bij Gona den zuidwestelijken oever betreden. Behalve deze Ara-
{==567==} {>>pagina-aanduiding<<}
bieren bezoeken ook de Sonrhay van Garho, de oostelijke Mandingo en de lieden van Mossi dikwijls de markt van Dore. De laatsten voeren koper en strooken katoen aan, daar het katoen in hun land zeer goedkoop is; de Mandingo brengen Kola-noten en de Sonrhay boter en koren. Het koper wordt door de Sonrhay in groote hoeveelheid tot opschik gebruikt; vooral merkte barth op, dat eenige jonge meisjes een zeer eigenaardig koperen sieraad in hare lange haarvlechten droegen. Dat sieraad namelijk bestond in de afbeelding van een krijgsman te paard, met ontbloot zwaard in de hand en eene pijp in den mond. Het rooken toch is voor deze Sonrhay, ofschoon door den fanatieken vorst hamd-allahi, den beheerscher van het westelijke gedeelte huns voormaligen rijks, streng verboden, het grootste genot na het dansen.
Barth kon niet te weten komen of die kleine ruiters in de haarlokken der jonge schoonen van Sonrhay en Libtako enkel tot sieraad dienen, of misschien ook als voorteekens gelden van den stand harer toekomstige echtgenooten. De ligging zelve van het landje Libtako, midden tusschen verschillende stammen en in de nabijheid van de woonplaats der Tuareg, die gedurig verder van het noorden naar het zuidwesten vooruitdringen, moet de inwoners natuurlijk bezielen met een krijgshaftigen geest. In vroegere tijden vooral waren zij beroemd om hunne dapperheid, en bovendien bekend om het uitmuntende ras hunner paarden.
Toen barth den 21sten Julij 1853 Dore verliet, begon hij het laatste maar ook het moeijelijkste en gevaarlijkste deel van zijn togt naar Timbuctoe. Reeds de afreis van Dore was niet rustig. Eene groote menigte gewapenden omringde hem, om geheel tegen zijn wil hem te geleiden; hun gedrag kwam hem zoo verdacht voor, dat hij halt hield en hen ernstig verzocht, dat zij zich niet om hem maar liever om zich zelven zouden bekommeren. Het was namelijk nog niet lang geleden, dat de inwoners van Dore zich eveneens tot geleiders hadden opgedrongen aan een rijken Scherif, en hem door sluipmoord hadden omgebragt. En bijna alle reizigers in deze wouden worden aangevallen. - Ten gevolge der hevige regenbuijen, die thans steeds menigvuldiger werden, zwollen de talrijke beken en stroomen zoo op, dat zij dikwijls oponthoud en ernstige moeijelijkheden veroorzaakten; ook waren hier

{==568==} {>>pagina-aanduiding<<}
millioenen muggen en te gelijk eene gevaarlijke soort van vliegen, die de dieren vooral verschrikkelijk kwelden. Andere kleine vliegen drongen zich in digte zwermen tusschen alle kleedingstukken in, en op vele plaatsen wemelde de grond van mieren. Bij al deze kleine plagen komt nog dat de hitte in eene doornatte tent die geene lucht doorliet, onverdragelijk was en het verblijf daarin hoogst ongezond, zonder nog de nadeelige gevolgen in aanmerking te nemen van het gedurig doornat zijn.
Ten westen van Libtako moesten de reizigers een gewest doorgaan, dat voornamelijk door eene onafhankelijke bevolking, afstammelingen van Sonrhay en Tuareg, is bewoond, voordat zij de grens van Massina konden bereiken. Hier zijn de inwoners wegens de onophoudelijke veeten en kleine oorlogen genoodzaakt, hunne dorpen als vestingen op hoogten te bouwen, terwijl de woningen van klei in een kring nevens elkaâr geplaatst worden. Het gevaar werd voor onzen reiziger grooter, toen die onrustige streek reeds achter zijn rug lag; want daar de fanatieke beheerscher van Massina nimmer aan een Christen zou hebben veroorloofd om zijn gebied te betreden, zag barth zich genoodzaakt om zich als een Arabischen scherif te vermommen; doch alzoo stond hij ieder oogenblik bloot voor het verraad van zijne bedienden of van den listigen knaap uit Walata. Hij achtte het daarom raadzaam, om niet ver in het gebied van Massina door te dringen, maar zijn weg in de nabijheid der grenzen te vervolgen, door eene landstreek, die als grensdistrict tusschen vijandige natiën en als woonplaats van ongeregelde stammen wel zeer onveilig, maar daarentegen ook zeer rijk aan schoone natuurtafereelen was. Dit geldt inzonderheid van het gewest Hombori, door 't welk eene rij bergen loopt, die als steile, ruwe klompen in de meest grotesque en vreemde vormen zich boven de vlakte verheffen. De hoogte dier bergen is niet meer dan 800 voet, terwijl de vlakte zelve ongeveer 1500 voet boven de oppervlakte der zee ligt; maar evenwel vormen zij een hoogst eigenaardig, romantisch tooneel. Onderscheidene dezer rotsen, die beneden meest uit kegelvormig op elkaâr gestapelde blokken bestaan en boven in loodregt opstijgende klippen met uitgetanden kam eindigen, dragen op hunne toppen kleine dorpen, bewoond door eene dappere schaar van inboorlingen, die op

{==569==} {>>pagina-aanduiding<<}
deze rotsvestingen hunne onafhankelijkheid tegen de alles veroverende Fulbe handhaven.
Op dezen weg vond barth weder Tuareg, die wilde, roofzieke benden der woestijn. Zij wonen hier in legerplaatsen, die gedurig afwisselden. Hunne tenten bestaan uit een groot, rond stuk leder, zamengesteld uit een aantal kleine, in vierkante stukken gesneden schapenvellen; in het midden op hoogere, aan den rand op lagere palen rustende. In zulk eene tent vindt men gewoonlijk twee rustplaatsen, divans van fijn riet gevlochten, omtrent 1 voet boven den grond hoog. Deze menschen kiezen namelijk de moerassigste plaatsen voor hun leger en na een onweder bevinden zij zich somtijds midden in een grooten plas. Zij hebben ook hunne inrigtingen tot gemak, want op elke rustbank ligt een rond lederen kussen, dat ook wel noodzakelijk schijnt, daar het uiterst ongemakkelijk zou zijn, om met de elbogen op de oneffene en harde oppervlakte van die rieten banken te steunen. Bijna het geheele huisraad dezer eenvoudige menschen bestaat, behalve eenige houten schotels en schalen, in lederen zakken van uitmuntende bewerking, die soms zeer smaakvol versierd zijn, en waarin zij al hunne kleêren en mondbehoeften bergen. Gedurende den nacht omringen zij de tent geheel met fraai gevlochten matwerk van zeker fijn riet vervaardigd, zoodat zulk eene tent inderdaad eene aangename woning wordt. Bijna alle Tuareg in dit zuidwestelijke deel van hun gebied zijn breed geschouderd, kort van gestalte, met regelmatige leden, aangename gelaatstrekken en blanke huidkleur. Door deze opmerking is de vroeger besproken meening weêrlegd, dat de kleur der Berber-stammen donkerder zou zijn naarmate zij nader bij het land der zwarten wonen.
In iedere legerplaats der Tuareg moest een geschenk aan den hoofdman gegeven worden, de man van Walata handelde dan als bemiddelaar en zorgde steeds dat het grootste deel hem toekwam. Onder vele moeijelijkheden, langzaam en op kostbare wijze kwam men zoo langzamerhand nader aan de wateren van den Niger, die boven Timbuctoe een uitgebreid net van stroomen, kanalen en meren vormen, op welke eene aanzienlijke binnenvaart gedreven wordt. Nadat de reizigers verscheiden groote meren, die ten minste in den tijd der overstrooming met den Niger in verband staan, overgestoken waren,

{==570==} {>>pagina-aanduiding<<}
terwijl zij in de grootere weelderigheid van den plantengroei, de vochtige weilanden, de bosschen van dumpalmen, van Capparis sodata en Mimosa nilotica, de kenteekenen der nabijheid van de groote rivier hadden opgemerkt, kwamen zij den 27sten Aug. in de stad Sarajamo aan, die aan een zijtak van den Niger ligt. Hier huurde Dr. barth eene groote boot voor 1000 schelpen, scheepte zich met zijne lieden en zijne aanmerkelijk ingekrompen bagaadje in en ving den 1sten Sept. 1853 de interressante vaart aan naar Kabara, de haven van Timbuctoe. In den beginne was de rivier sterk begroeid met hoog gras (het beroemde byrgu), hetwelk de oppervlakte des waters vaak zoo geheel bedekte, dat de boot op eene grazige vlakte scheen voort te glijden. Behalve het byrgu, dat in alle streken langs den Niger 't voornaamste voeder voor paarden en runderen oplevert en zelfs den menschen een zoeten drank, menschu genaamd, en eene soort van slechten honig verschaft, waren er ook witte waterleliën in groote menigte; de laatste werden weêr afgewisseld door eene waterplant, serra-n-fussa geheeten, die met eene lengte van omtrent 10 duim op de oppervlakte des waters drijft, zonder dat hare wortelen in den grond bevestigd zijn. Reeds korten tijd daarna echter kreeg de rivier een geheel ander voorkomen. Hier was meer open water; de oostelijke oever, waarop men eene kudde gazellen zag (geene gewone vertooning in de bewoonde streken aan den Niger) was geheel vrij van rietgras, terwijl de westelijke oever voorzien was met talrijke dumpalmen, tamarinden, brem en andere planten. De diepte bedroeg niet meer dan 5-7 voet, de stroom is vol kronkelingen, maar heeft in 't algemeen eene noordelijke rigting; daar hij niet uit eigen bronnen gevoed wordt, maar zijn water ontvangt uit den Niger, gaat de stroom van de groote rivier af
landwaarts in, zoodat de reizigers daar tegen op moesten roeijen. De bootslieden verligtten zich den arbeid, door een barbaarsch, maar niet onwelluidend gezang, een loflied op de daden van den grooten askia. De langs den stroom gelegen dorpen, talrijke kudden rundvee en visschersvaartuigen gaven levendigheid aan het tooneel. Uit vele zijtakken gevoed, kreeg de stroom gaandeweg eene breedte van 900 à 1000 schreden en eene diepte van 14 à 18 voet; hier en daar zag men krokodillen en rivierpaarden, en de oevers en de zandbanken waren bedekt met scharen

{==571==} {>>pagina-aanduiding<<}
van pelikanen en andere watervogels. Bij het eiland Kora vereenigt zich deze stroom met de groote rivier. - ‘De rivier was te dezer plaatse ongeveer eene Engelsche mijl breed en boezemde door zijne grootte en statige pracht mijnen dienaars, aan zulke vaarten in eene zwakke boot niet gewoon, vrees en ontzetting in. Het was waarlijk een prachtig gezigt; majestueus breidde de waterspiegel zich uit in de avondschemering; regt tegenover ons goot de maan haar zwakken zilverschijn in smalle strepen over het landschap uit, terwijl nu en dan een weêrlicht aan den horizont flikkerde. Ten hoogste verblijd over dit heerlijke schouwspel zat ik op het gewelfde dek van ons gebrekkige vaartuig en staarde met vorschend oog over de geweldige watermassa naar het noordoosten, waar het doel van onze reize liggen moest.’ Den 5den Sept. verliet de boot der reizigers de hoofdrivier weder, die ten zuiden van Kabara naar het oosten zich wendt, en voer den smallen arm in, die deze haven van de beroemde woestijn-stad met den Niger verbindt. Deze zijtak is zeer ondiep en moeijelijk te bevaren, in het warme jaargetijde droogt hij soms geheel uit, maar bij Kabara zelve wordt hij wijder en vormt hier een tamelijk groot bekken van ronde gedaante. Hier lagen tegenover de stad zeven groote booten, die eenige levendigheid aan de plaats bijzetten. Later in het jaar, als het kanaal bevaarbaar wordt voor grootere schepen, is het verkeer veel levendiger. Evenwel was het nog geheel anders in den bloeitijd van het Sonrhay-rijk, toen een onafgebroken verkeer werd onderhouden tusschen Garho en Timbuctoe aan de eene, en tusschen Timbuctoe en Djenni aan de andere zijde; toen eene talrijke vloot onder bevel van een magtigen, invloedrijken admiraal hier steeds gereed lag. Het bekken is zoo regelmatig van gedaante, dat het door kunst schijnt aangelegd, evenwel zal het wel een werk der natuur zijn, daar Kabara van de oudste tijden her de haven van Timbuctoe is
geweest; ja zelfs somtijds belangrijker dan Timbuctoe schijnt geweest te zijn.
Het stadje Kabara heeft omstreeks 200 leemen woningen en een iets grooter aantal rieten hutten; de eerste worden echter meest tot magazijnen gebruikt, om de koopwaren der inwoners van Timbuctoe en andere vreemde handelaars te bergen. De inwoners, ongeveer 2000 in getal, zijn bijna uitsluitend Sonrhay, terwijl alleen de ambtenaren tot den stam

{==572==} {>>pagina-aanduiding<<}
der Fulbe behooren. Zij bouwen eenige rijst en kweeken katoen en Corchorus olitorius, alsmede verscheidene soorten van meloenen aan. Hier bragt barth eenige dagen vol ongerustheid en bezorgdheid door. De Sheich el-bakay, op wien hij zijn vertrouwen gevestigd had, was juist nu afwezig; zoo was de vreemdeling van alle bescherming ontbloot en ieder landlooper die eenigen argwaan koesterde ten opzigte van zijne godsdienst, kon hem vermoorden, zonder dat iemand zich daarover bekommeren zou. Enkele van de hier vertoevende Tuareg drongen gewapend zijne woning binnen en eischten onder hevige bedreigingen geschenken; zelfs de broeder van el-bakay, ssidi-alauate, die bij toeval zich hier bevond en aan wien barth zijn waren stand had bekend gemaakt, beschouwde hem met minachting; want ofschoon de bedienden gezegd hadden, dat hij, hoewel een Christen, onder de bijzondere bescherming des Sultans van Constantinopel stond, kon hij toch geen aanbevelingsbrief van dezen toonen. Het gemis van zulk een brief des Sultans was in het vervolg de groote oorzaak van zijn lastigen en gevaarlijken toestand in Timbuctoe. Evenwel beloofde ssidi-alawate hem intusschen zijne bescherming, en zoo waagde barth het, den 7den Sept. 1853, over de woeste streek ten noorden van Kabara naar Timbuctoe te gaan, waar hij tegenover 't huis van den Sheich el-bakay werd ingekwartierd.

(Het vervolg in No. XIII, dat te gelijk met dit No. wordt verzonden.)


Nieuwe togt naar de Noord-pool.

Wel moet hij, die den jongsten onderzoekingstogt naar de Noord-Pool waagde, Dr. elisha kent kane, overtuigd geweest zijn van het wanhopige der pogingen om eens nog de Noord-Pool zelve, de volle 90o Noorder Breedte, te bereiken, want het werk waarin hij dien laatsten togt beschreef, noemde hij ‘de laatste der Noord-Poolreizen.’ Twee malen had hij trouwens dien togt gewaagd en van den laatste was hij teruggekomen met eene zoo geschokte gezondheid, en zóó afmattend was voor hem, die zoolang in die streken van bovenmatige koude verwijld had, de warmte van onze gematigde streken geworden, dat hij niet lang na zijne terugkomst over-
{==573==} {>>pagina-aanduiding<<}
leed. Heeft kane goed geprofeteerd? zullen de meest onversaagden ten eeuwigen dage afgeschrikt zijn, om ooit weder eene reis naar de Noord-Pool te aanvaarden, de ontberingen en gevaren van zulk eene reis onafscheidelijk voor oogen te zien en - door te gaan, door naar het vurig gewenschte doel, al mogt de teleurstelling grooter worden, naarmate men nader bij dat doel kwam? Nog niet veel tijds is er verloopen, sedert kane's werk: ‘De laatste der Noord-Poolreizen’, het licht zag; het publiek kan zich overtuigd hebben van de zoo goed als onoverkomelijke - zoo men niet bepaald zeggen wil, onoverkomelijke - bezwaren, die op dien laatsten togt overwonnen moesten worden of niet konden worden; kane's reisgenooten zullen dien togt nog wel in het geheugen hebben, en reeds wordt er gesproken van een nieuwen togt, waartoe een van de vroegere reisgenooten van kane - Dr. hayes - zich bereid verklaard heeft. Deze heeft zich namelijk aangeboden om in het jaar 1860 op een schip van 100 ton en met twaalf matrozen dezen togt te ondernemen. Of er iets van komen zal? 't Is nog de vraag, maar toch vrij waarschijnlijk. Er zijn weder nieuwe beweegredenen, nieuwe
drijfveêren opgezocht. Voor de wetenschap is nu reeds veel ondernomen, veel gedaan, en dat er niet meer gedaan is, ligt buiten schuld van menschen. Voor het opzoeken van franklin zijn ook sommen uitgegeven. Sir franklin is niet teruggevonden en de Noord-Pool is niet bereikt. Maar de nieuwe drijfveêr, waarop ik doel, is deze, dat de opene en van drijfijs vrije Noord-Poolzee, waarvan kane berigt gebragt heeft, waarschijnlijk vele walvisschen bevat, waartegen men eene drijfjagt zou kunnen organiseren. De meerdere of mindere waarschijnlijkheid van hier walvisschen en wel in menigte te zullen aantreffen, kan niet missen om veel er toe bij te dragen, dat het plan van Dr. hayes ten uitvoer gebragt worde. En wat doet het er toe, of het eene handelsspeculatie is die oorzaak wordt van de uitbreiding onzer geographische kennis, als dat doel maar bereikt wordt? en eigenlijk is het toch ook bijna altijd zoo geweest. Zien we verder nog eens, wat er ten gunste van de onderneming aangevoerd wordt. ‘Reeds hebben verscheidene genootschappen hunne ondersteuning daaraan toegezegd. Prof. agassiz en Dr. a.d. baeke, de laatste als Superintendent van the Coast Survey hebben in brieven als hunne overtuiging te kennen gegeven, dat

{==574==} {>>pagina-aanduiding<<}
de onderneming niet alleen nuttig en hoogst belangrijk is, maar ook aan het doel zou kunnen beantwoorden.’ Agassiz zegt: ‘De walvisschen hebben als warmbloedige dieren behoefte om lucht in te ademen en dus ook behoefte aan open water. Nooit vindt men ze des winters ten zuiden van den grooten ijsgordel. Derhalve moet aan de Pool, werwaarts zij zich terugtrekken, de zee open zijn. Deze gevolgtrekking is voor den physioloog dringend.’
Het reisplan is nu het volgende: Men vaart de Baffins-Baai op, en langs Grinnell-land zoo ver naar het Noorden als mogelijk is, om daar te overwinteren, maar vooraf nog meer ten noorden voorraadschuren aan te leggen. Eene boot op eene sleê is dan bestemd om in eene maand op de breedte van ongeveer 81o de open zee te bereiken, terwijl men op dit punt nog omstreeks 600 (Americaansche, statute 69 = 1o) mijlen van de Noordpool verwijderd is.’
Zoover het berigt, dat we uit de Mittheilungen der k.k. Geogr. Gesellsch. zu Wien, 1859, Hft 1, hebben overgenomen. In dezelfde aflevering dezer Mittheilungen vindt men eene verhandeling van Dr. w. barth, getiteld: ‘Proeve van eene verklaring der betrekkelijk hoogere warmte, die aan de polen der aarde heerscht - uit de verhouding tusschen de zon en de aarde.’ We kunnen over deze verhandeling, die zeer de lezing verdient, hier ter plaatse geen verslag of wel een uittreksel daarvan leveren, maar bepalen ons er toe, dat de Schr., hoewel hij op verre na het onderwerp niet uitput, door mathematische berekeningen op meer of minder zekere gegevens gegrond, tot de slotsom komt, dat van ongeveer 81o N. Br. af, de warmte naar de polen toe niet gestadig afneemt, maar dat hier bijzondere omstandigheden eene afwijking van dien regel veroorzaken. We kunnen hier niet meer daarvan zeggen, dan dat die afwijking haren grond vindt in de aanwezigheid van eene atmospheer, zooals die de aarde omgeeft, en dat wel zonder nog de straalbreking die daarin plaats vindt, in aanmerking te nemen. Zoo zoude de theorie de verklaring leveren van hetgeen reeds betrekkelijk lang bekend is, dat op verscheiden plaatsen nabij de Pool de koude minder sterk is, dan op eenigen afstand daarvan, zoodat de plaats van sterkste koude niet de Pool zelf zijn zou, maar eene of meer plaatsen ten zuiden daarvan. Ter verklaring heeft men vroeger reeds,

{==575==} {>>pagina-aanduiding<<}
zooals de beroemde Americaansche Luitenant maury, gewezen op warme waterstroomen, waarvan men werkelijk hier en daar sporen gevonden heeft en wat op sommige plaatsen aldaar het dampen van de zee ten gevolge heeft. Men heeft ook, hoewel met minder grond, gesproken van warme luchtstroomen (Dr. r. froriep). Maar genoeg; de waarneming heeft geleerd, dat er grond bestaat om te meenen, dat de polen der aarde niet de koudste punten van hare oppervlakte zijn, en de theorie, die tot verklaring daarvan door w. barth voorgedragen wordt, zou kunnen aantoonen, hoe dat zoo komt en meer zekerheid geven, dat het werkelijk zoo is. Vóór we dit echter als voldoende bewezen kunnen aannemen, dient Dr. w. barth's meening aan een nader onderzoek te worden onderworpen, waarbij naauwkeuriger alles wat op de uitkomst der berekening van invloed zijn kon, overwogen wordt. Evenwel ziet men ook nu reeds, dat er voldoende reden is om de nieuwe togt niet eene geheel hopelooze te noemen. Het grootste bezwaar ligt alleen in den weg, dien de expeditie wil volgen om de Noordpool te bereiken.
Na alle pogingen, die daartoe in het werk gesteld zijn, te hebben beschouwd, kwam de beroemde aardrijkskundige en cartograaph Dr. a. petermann in 1855 tot deze gevolgtrekking: Er bestaat maar één bevaarbare waterweg, die naar de groote Poolzee leidt, namelijk de zeeëngte tusschen Groenland en Spitsbergen, of nog liever die tusschen Spitsbergen en Nowaja Zemlja. Wel heeft Dr. kane de Poolshoogte van 82½o bereikt, maar onder welke gevaren en met welke bovenmenschelijke inspanningen! Meer dan een zesde gedeelte van de manschap bezweek daarvoor en de overigen redden hun leven alleen door een spoedigen terugtogt, met achterlating van het schip en van al hunne verzamelingen! Het schip zelf had men met alle moeite niet verder kunnen krijgen dan tot 78¾o N. Br. Wat is het integendeel betrekkelijk gemakkelijk om in de groote, eigenlijke Poolzee dezelfde hoogte te bereiken! Walvischvaarders zijn dikwijls verder gekomen, zonder dat het hun zoeken was en zonder behulp van stoom. En niets is natuurlijker, want in de zee bij Spitsbergen, wordt ijs in den regel eerst zigtbaar op breedten waar aan het noordeinde van de Baffinsbaai iedere poging van een schip om verder vooruit te komen, geheel onmogelijk gemaakt wordt.

{==576==} {>>pagina-aanduiding<<}

Petermann zegt aan het slot van het stuk, waaruit ik hier eenige regels aanhaalde, dat het zijne vaste overtuiging is, ‘dat de Noordpool nog eens van de zee van Spitsbergen uit bereikt zal worden, en wel met minder gevaren en moeijelijkheden, dan velen van de reizigers door te staan hadden, die van de Americaansche zijde der Poolstreken uit, niet verder dan 75o gekomen zijn.
Werkelijk kent men eenige verhalen van Hollanders, die tot onder de Pool, op 1o en 2o afstands daarvan, gekomen zijn, welke verhalen men vindt o.a. in het bij van druten en bleeker te Sneek uitgegeven voortreffelijke werk van Dr. berghaus: ‘Wat men van de Aarde weet, enz.,’ Dl. I, bl. 236 en 237. Berghaus voegt aan het slot dier mededeelingen er bij: ‘Wel ware het wenschelijk, in Holland na te sporen, of deze verhalen gegrond zijn.’
Dat het echter oneindig minder moeite kost om van het westen van Europa uit de Poolstreken te bereiken dan van de oostkant van America, blijkt uit het berigt van den Noorweegschen Groenlandsvaarder, de schoener Aeolus, die nog in het jaar 1855 (dus een jaar na den beroemden togt van Dr. kane) tot 82o kwam. Dat berigt schijnt, vooral in verband met het aangehaalde, belangrijk genoeg om hier overgenomen te worden (uit de Weser Zeitung):
‘Zondags den 9den September (1855) kwam de op Groenland varende Noordsche schoener, de Aeolus, met eene volle lading uit de Poolstreken naar Bergen terug. In het voorjaar was het schip van Bergen vertrokken. De vangst was zeer gelukkig, maar nog gelukkiger was het, dat het schip de vaderlandsche haven weêrzien mogt. Bij het uitvaren liep de schoener terstond onder het Groenlandsche ijs en ving in een paar dagen een aantal groote robben, waarmede de vangst op deze kust gedaan scheen te zijn. Daarop ging de schoener onder Spitsbergen. De vangst was matig, maar daar de wind zuidelijk was, liep de schoener noordwaarts tot 82o, en hier kregen zij in twee of drie dagen hunne lading vol. Alles was aan boord goed en wel, toen men het ijs met zulk eene vaart naar het zuiden zag drijven, dat de schoener eene haven moest opzoeken en genoodzaakt was om daar drie maanden te blijven liggen. Een vaartuig van Tromsö had hen bestendig begeleid, sedert zij onder Spitsbergen gekomen waren, maar toen het ijs kwam opzetten, was dit vaartuig er tusschen gekomen en

{==577==} {>>pagina-aanduiding<<}
platgedrukt. De opvarenden hadden zich echter kunnen redden en waren door de Aeolus opgenomen. Toen het nu geheel er naar uitzag, dat het ijs vast zou blijven liggen, besloten de zeevaarders hier te overwinteren, bouwden zich een ruim huis en verdeelden hunne levensmiddelen in bepaalde portiën voor iederen dag. Vleesch kon ieder naar believen eten, want er waren rendieren genoeg en ze hadden er reeds twintig van afgemaakt. Ook waren er sneeuwhoenders en zeevogels in overvloed. De manschappen waren intusschen goeds moeds. De lange donkere winter had voor hen niets verschrikkelijks, vooral niet voor die van Tromsö, die toch altijd in 9 weken, van 20 November tot 20 Januarij, de zon niet zien, en hunne vreugde was dus niet eens zoo uitgelaten, toen het berigt vernomen werd, dat er eene opening in het ijs gekomen was, dat het losgelaten had en naar het Noordwesten voortkruide. Er werd dus besloten - den 28sten Augustus - weder zee te bouwen. Zes à acht mijlen ver zeilde men nu tusschen kleine ijsbergen, ijsvelden en schotsen door, bereikte toen eindelijk het ruime sop en zette koers naar het Zuiden. In elf dagen laveerde de schoener van 82o N. Br. tot naar de buitenreê van Bergen en begroette van hier de vaderlandsche kust met saluutschoten.’ - Men ziet hieruit, waar het spek te halen is, maar men moet het ijs in, moedig en met goede vaartuigen onder zich, hoog naar het Noorden, zooals onze voorvaderen deden, en zoo, dat men in Mei reeds bij het Noorden van Spitsbergen is.
a.s.


Siamesche beoordeeling van Europesche gewoonten.

In plaats van onze bétel, die den mond rood kleurt, - zoo verhaalde een oude Siamees in den kring der zijnen - stoppen zij den mond vol met de vergiftige tabaksplant, die zij eerst door eene zekere bereiding zwarter en wansmakelijk gemaakt hebben. Daardoor loopt het speeksel in bruingele stroomen uit hun mond. In hunne kamers hebben zij hier en daar kleine bakjes om het schadelijke vocht in uit te spuwen en de zwarte overblijfsels van den tabak, waarvan zij het sap met de tanden uitgeperst hebben, in te bergen. Die overblijfsels noemen zij in hunne harde taal: ‘pruimen.’ ‘Afschuwelijke beesten!’ riep ronta, de lievelingsvrouw van den ouden heer, met hare

{==578==} {>>pagina-aanduiding<<}
zwarte tanden en vermiljoenroode lippen. - ‘Ook hebben zij volstrekt geen slag om zich te kleeden - ging de oude heer voort. In plaats dat zij bij hunne kleeding de gemakkelijkheid, betamelijkheid en zindelijkheid in acht nemen, wikkelen zij hun geheele ligchaam, ook die deelen waardoor hun goede ligchaamsbouw of gezondheid zou kunnen uitkomen, in naauwe, zware kleêren, die alle gebreken bedekken en de uitwasemingen van de huid binnen houden, in plaats dat zij ze aan de vrije lucht blootstellen om die dampen weg te doen waaijen of zich dagelijks te wasschen en te baden, zooals wij doen. - ‘Hoe doen ze dan met zulke smerige kleêren?’ vroeg ronta. - ‘Dat was voor mij ook geheel onbegrijpelijk - ging de oude heer voort; daarom onderzocht ik die zaak naauwkeurig en heb opgeteekend, wat ik te weten kwam. Hierop nam hij eene gouden doos, waarin een opgevouwen papiertje lag en las het volgende voor: Vooreerst steken zij hunne voeten in twee lange katoenen zakken, die de teenen bij elkaâr persen (kousen). Daaroverheen trekken zij een lang katoenen kleed (onderbroek), dat met banden om het benedenste gedeelte van de beenen vastgemaakt wordt en ze in twee naauwe zakken opsluit, waardoor het bloed zoo sterk in de beenen teruggehouden wordt, dat de aderen bijna barsten. ‘Verschrikkelijk!’ - riepen de omstanders, die met gespannen aandacht luisterden. - Verder trekken zij weêr hieroverheen een lang wollen kleed (broek), dat met digte plooijen tot het middel reikt en met sterke riemen en gespen over de schouders vastgemaakt wordt. Maar voor dat zij die riemen vastmaken, doen zij nog een los, ligt, katoenen jak aan (Engelsch hemd), dat bijna even gemakkelijk zou zitten als het onze, als ze het maar los lieten hangen, maar ze trekken het naauw in rondom hun heete en belemmerde ligchaam, en of dat alles nog niet genoeg was, trekken zij daaroverheen een somber, donkerkleurig, wollen
kleed aan (jas, rok), dat hen van de heupen tot aan de handen in digte plooijen bedekt.
(Dr. wood's Fankwei.)


Het edele metaal der toekomst.

Tegenwoordig weet ieder reeds van het nieuwe metaal, waarvan in Frankrijk zooveel ophef wordt gemaakt, het Aluminium.

{==579==} {>>pagina-aanduiding<<}
Wie in het begin van September in Amsterdam is geweest, heeft het trouwens ook met eigen oogen kunnen zien. Op de tentoonstelling van nijverheid in het locaal Apollo - al tot zeer verschillende doeleinden gebruikt! - waren statuetten en ornamenten van dit metaal door den Franschen fabrikant christofle geëxponeerd. Zij stonden broederlijk zamen met hunne mededingers de zilveren ornamenten, aan wie echter nog zonder twijfel de appel der schoonheid toekwam. Het naakte Aluminium muntte alleen uit door zijn vreemde uiterlijk (in 't algemeen zoo wat het midden houdende tusschen lood en zilver, het matte Aluminium, nagenoeg als dof lood). Ik zeg het naakte; want een goed deel der voorwerpen was met eene dikke laag zilver bedekt, zwaar overzilverd.
In den aanvang heette het dat aan het Aluminium de plaats tusschen het goud en het zilver toekwam, want het is smeltbaarder en smeedbaarder en toch even hard als het zilver, kan aan de lucht, zelfs de vuile Amsterdamsche lucht, blootgesteld worden zonder te oxyderen of aan te slaan, heeft een schoonen zuiveren klank en zou nog fraaijer glans hebben dan zilver. Wat dit laatste betreft, de gustibus non est disputandum; ik vind het niet, evenmin als mijn vriend de zilversmid, die het uit instinct heel leelijk vindt; maar die eigenschap wordt toch ook al zeer twijfelachtig als het zich overzilverd in 't publiek vertoont. Men verguldt wel zilver, maar verzilvert geen goud.
De schitterende rol, die dit metaal voorspeld werd te zullen spelen, is daarmede al zeer twijfelachtig gemaakt. Anders heeft het dezen parvenu onder de metalen, - afstammende van klei, van gemeene klei! - niet aan hooge protectie ontbroken. De grootste parvenu der negentiende eeuw heeft het broederlijk de keizerlijke hand geboden, en zijne fabricering op alle mogelijke wijze bevorderd, zooals wijlen napoleon I den beetwortelsuiker. Daaraan heeft men het dan ook te danken, dat de Heeren deville & co. er in geslaagd zijn om te Nanterre eene fabriek voor de bereiding van dit metaal op te rigten, waar ook het hoofdingrediënt om het te winnen, het Natrium, tevens bereid wordt. Daaraan heeft men dan ook de soort van vogue te danken, waarin het bij de Franschen staat. Inderdaad allerlei versieringen en galanterieën heeft men reeds van het nieuwe metaal gemaakt.
Waarom? omdat het bestand is, zegt men, en het is waar

{==580==} {>>pagina-aanduiding<<}
ook, tegen het gas en ‘de uitdampingen der secreten’! Nu, dat is een practisch voordeel. Maar anders is het niet zoo mooi als zilver en veel duurder. Een Nederl. ℔ zilver kost f 100, maar een ℔ Aluminium kost nog altijd f 150, hoewel men het al ver gebragt heeft om de kosten der bereiding te verminderen; in 1856 kostte het nog f 1500 het Ned. ℔. Nu moet men zich echter niet al te zeer daardoor laten afschrikken. Want het is zeer ligt, en daardoor komt een voorwerp van Aluminium per slot van rekening driemaal goedkooper dan een voorwerp van denzelfden omvang van zilver.
Men beweert, dat de fabrikanten beloofd hebben bij groote bestelling het Aluminium voor f 50 het Ned. ℔ te leveren; maar dan zou het toch nog 12 maal duurder dan Brittannia-metaal en 4 maal duurder dan nieuw-zilver komen. Waar blijft men nu met de luchtkasteelen, dat dit nieuwe metaal het ijzer en het zilver beiden zou kunnen onttroonen? Wat boer denkt er tegenwoordig aan, om eene ploeg of spade van nieuw-zilver te laten maken? zooveel te minder dan van Aluminium.
Maar munten, die heeft men voorgeslagen er van te maken. Daar het zooveel ligter is, zou dit het voordeel hebben, dat men een zak guldens gerust in zijn broekzak kon steken, zonder vrees van scheuren. Doch verbeeld u eens, dat in ernst dit plan uitgevoerd werd, en dat, als men wel alle munten van Aluminium had, de wijze van bereiding zoover vorderde, dat het met weinig kosten gewonnen kon worden. Thans bestaat de waarde juist alleen in die moeijelijke bereiding; maar dan zou iedereen eene fabriek van rijksdaalders kunnen opzetten, die maar eene vierkante roede kleigrond achter zijn huis had. Dan zou de Beemster eerst regt productief worden!
Eene bijzondere eigenschap moet men vooral niet vergeten. Alle alkaliën, mits niet al te zwak, lossen het op. Wanneer men het dus b.v. eens zoo ver gebragt had, dat men lepels en vorken van het nieuwe edele metaal in gebruik had - huismoeders en keukenmeiden wat teleurstelling en schrik stond u dan te wachten! Als de zindelijke dienstmaagd de fraaije lepels en vorken in een krachtig warm zeepzopje onderdompelde, om ze, gelijk ze vroeger het classieke zilver gewoon was, af te wasschen, zij zouden verdwijnen als sneeuw voor de zon, hoogstens zou het zeepzopje wat kleiachtig geworden zijn. En of zij zout verdragen zouden, dat is ook nog zeer twijfelachtig.
Een edel metaal wordt het kleimetaal dus waarschijnlijk nooit, en of het nog ooit een bruikbaar metaal zal worden, dat nog in achting zal zijn als de illusie der nieuwheid er af is - dat zal veel afhangen of men slagen zal het zoo goedkoop te winnen als het betrekkelijk weinig waard is.
Dan is het een metaal, waarvan voorraad genoeg overal ter wereld voorhanden is. Men berekent dat een zesde van de aardkorst uit klei bestaat, en in elk pond zuivere klei is een tiende Aluminium. In zooverre zou het het metaal der toekomst kunnen zijn.



{==581==} {>>pagina-aanduiding<<}

Mengelwerk.

De reizen van Dr. H. Barth in Africa.

(Vervolg van bl. 572.)

Om de tegenwoordige gesteldheid en belangrijkheid van Timbuctoe te begrijpen, is 't noodig, dat men de geschiedenis der Nigerlanden ten minste in algemeene omtrekken kenne. Vóór de reis van barth in deze oorden was er naauwelijks iets van de geschiedenis van dit uitgestrekte gebied bekend, behalve alleen enkele bijzonderheden, die de geleerde Engelsche geograaph william desborough cooley, uit de geschriften van onderscheidene auteurs geput en verzameld had in zijn werk: Negroland of the Arabs. 1841. - Daarentegen vond barth bij zijn verblijf op de plaats zelve gelegenheid, om het groote en gewigtige historische werk van ahmed-baba te zien en te gebruiken, 't welk onder den titel: Tarich e' Ssudan, de volledige geschiedenis van het rijk Sonrhay van de oudste tijden af tot aan 't jaar 1640 bevat. Daardoor zag hij zich in staat gesteld om die geschiedenis juist te ontwikkelen. Hij geeft ze echter niet in een zamenhangend, levendig verhaal, maar in den weinig behagelijken vorm van eene tabel, als aanhangsel bij het vierde deel van zijn werk; en ook zijne daarbij gevoegde aanteekeningen zijn van zuiver wetenschappelijken, critischen aard; doch zoo vindt men dan ook de stoffe onvermengd, en de moeite is gering om die in een meer aangenamen vorm over te brengen. Terwijl wij dit beproeven, kunnen wij hier natuurlijk alleen de voornaamste gebeurtenissen vermelden.
Het eerste groote rijk in de Nigerlanden, waarvan iets bekend is, was het koningrijk Ghana of Ghanata, hetwelk de tegenwoordige provincie Baghena (tusschen Senegal en Niger 16o N. Br. en 8o W.L. van Greenwich gelegen) omvatte en omstreeks 't jaar 300 na chr. gesticht werd door Wakayamagha. Tot aan het begin der Hedschra heeft het 22 koningen gehad. Van dien tijd af ontstaan er nieuwe rijken in het Noorden en

{==582==} {>>pagina-aanduiding<<}
Oosten, die met Ghanata wedijveren. In den aanvang der 7e eeuw komt een man, sa geheeten, uit Libyë naar Kukia, eene zeer oude plaats in de omstreken van Garho, maakt zich meester van de heerschappij en legt den grond voor het later zoo groote rijk Sonrhay; in 't noorden verkreeg tilutan, een hoofdman der Limtuna's, groote magt ten jare 837; hij nam den Islam aan en bekeerde ook de naburige negerstammen. Een zijner opvolgers, temim, werd echter in 918 verslagen door de Senagha's of Senhadja's, die tot dien tijd over alle streken aan het Nigerland grenzende, schijnen geheerscht te hebben en in Audaghost eene belangrijke colonie bezaten. Ten gevolge van deze nederlaag verdeelden zich de Berberstammen, die hun zetel aan de grenzen van de woestijn en het Negerland hadden, totdat abu-abd-allah in 1034 alle Berberstammen der woestijn onder zijn scepter vereenigde. Toen reeds begon de magt der koningen van Sonrhay aanzienlijk te worden, zoodat tin-yerutan, de koning van Audaghost in 961 hun liever geschenken wilde geven dan hen in een oorlog bestrijden. Zij resideerden tot aan de 11e eeuw in Kukia, doch toen sa-kassi, de vijftiende vorst uit de dynastie van sa, den Islam had aangenomen in 1009, werd Garho aan den Niger, dat reeds in de 9e eeuw handelsbetrekkingen onderhield met Uargela aan den noordelijken rand der woestijn, tot residentie verkozen. De Mohammedaansche godsdienst was toen reeds zoo algemeen, dat alleen een Muzelman koning kon zijn. Bij de troonsbestijging van een nieuwen koning werden hem drie zinnebeelden van het koningschap aangeboden, namelijk: een ring, een zwaard en een koran, die uit vroegere tijden afkomstig waren en door een beheerscher der geloovigen uit Egypte zouden overgezonden zijn. Het voornaamste handelsartikel te Garho was zout,
dat uit de Berberstad Tautek aangevoerd werd; doch ook de goudhandel was toen reeds belangrijk, echter meer over Kukia en Audaghost dan over Garho.
Omtrent het jaar 1100 werd Timbuctoe gesticht door de Tuareg's, meest van de stammen der Idenan en der Imedidderen, nadat deze daar een tijdlang hunne legerplaats hadden gehad. Leo africanus schrijft, dat het gesticht is door manssasliman; doch zijn berigt rust op eene dwaling, want manssasliman, die in het midden der 14e eeuw regeerde, bouwde Timbuctoe weder op, toen het door het volk van Mossi geplunderd en verwoest was. De Senhadja en met name

{==583==} {>>pagina-aanduiding<<}
de Merabetin, leerlingen van abd-allah-ebu-yassin, hadden intusschen Audaghost veroverd (in 1052) onder abu-bahr-ben-omar een grooten krijgstogt tegen de Negers ondernomen (1061) en Ghanata aan zich onderworpen, terwijl de inwoners bijna allen gedwongen werden den Islam aan te nemen. Maar niet lang zou deze voorspoed duren. Reeds in 't begin van de 13e eeuw werd Ghanata veroverd door de Susu, een met de Mandingo verwanten stam, en omstreeks 1233 kwam de heerschappij der Senhadja geheel ten val; de overblijfselen van dezen aanzienlijken stam geraakten langzamerhand allen in een staat van schatpligtigheid. Eene andere magt kwam toen op den voorgrond, het rijk Melle van den Boven-Niger, welks eerste Mohammedaansche koning omstreeks 1213 baraminda heette. Zijn opvolger mari-djatah (1235-60) onderwierp reeds de Susu, die tot daartoe meesters van Ghanata waren, doch eerst manssa-mussa (1311-31) ontwikkelde de geheele militaire en politieke magt van dit koninkrijk, 't welk volgens de beteekenisvolle woorden van ahmed-baba ‘eene sterkte tot aanval zonder maat en grenzen’ had. Hij onderwierp de vier uitgestrekte rijken van het westelijke gedeelte des Nigerlands aan zijne heerschappij, namelijk eerst Baghena, zaâmgesteld uit de overblijfselen van 't rijk Ghanata met het gansche bewoonde land van Taganet en Aderer ten noordwesten van Baghena; vervolgens Sagha; daarop Timbuctoe (1326), dat toen nog onafhankelijk was van Garho, en eindelijk Sonrhay met de hoofdstad Garho. Alleen Djinni, eene stad aan den Niger in 't zuiden van het tegenwoordige rijk Massina, die omtrent het jaar 1043 gesticht, door den handel in zout en goud rijk en magtig geworden was, weêrstond hem, en kon dat door hare ligging op een eiland. Moest Timbuctoe alzoo ook de onafhankelijkheid verliezen, toch verkreeg het te gelijk groote
voordeelen daaruit, dat het nu een deel uitmaakte van een magtig koninkrijk en beschermd werd tegen elke geweldenarij van de naburige Berberbevolking. Het gevolg daarvan was dat de stad spoedig in grootte toenam en eene marktplaats van den eersten rang werd, zoodat de aanzienlijkste kooplieden van Fesan, Ghadames, Tauat, Tafilelt, Fass, Suss en andere plaatsen langzamerhand naar Timbuctoe verhuisden. Tegen het einde der regering van manssa-mussa (1329) werd het wel door den heidenschen koning van Mossi

{==584==} {>>pagina-aanduiding<<}
te vuur en te zwaard verwoest, maar manssa-sliman (1335-36) bouwde de stad weder op en herstelde de magt des koninkrijks.
De afhankelijkheid des Sonrhay-rijks van Melle was reeds vroeger niet volkomen geweest, doch werd geheel opgeheven door ali-killun, een prins uit het geslacht van sa, die aan 't hof van Melle als gijzelaar opgevoed was, maar ontvlugtte en in zijn vaderland de dynastie der ssonni stichtte (omstreeks 1333), welke dus eigenlijk eene voortzetting was der dynastie sa. Ongeveer 100 jaren lang bleven sinds dien tijd de staatkundige betrekkingen aan den Niger onveranderd. Melle komt nog in het midden der 15e eeuw voor als het magtigste koninkrijk van het gansche Nigerland, zelfs Gambia daarbij gerekend. Van groot gewigt was inzonderheid de goudhandel, die in drieërlei rigting vandaar gedreven werd, namelijk: van Melle naar Kukia en verder naar Egypte; van Melle naar Timbuctoe en verder naar Tanat; en eindelijk ook over Timbuctoe, maar dan van hier verder naar Wadan (20o N.B., 10½o W.L. van Greenwich), dat destijds eene belangrijke plaats was zoowel voor den goudhandel als voor dien in slaven. Timbuctoe was toen reeds de stapelplaats voor het zout, dat uit de zoutmijnen van Teghasa aangevoerd werd. Maar door binnenlandsche verdeeldheid en partijschap verloor Melle spoedig zijne sterkte, zoodat het den Tuareg's onder akil in 1433 gelukte, Timbuctoe te veroveren, terwijl ssonni-ali van Sonrhay (1464-92) 't geheele koninkrijk overweldigde. Deze krachtige, maar gruwzame dwingeland trok in 1468 naar El-Hodh, de zuidwestelijke provincie van Walata, veroverde vervolgens Timbuctoe in 1488 en rigtte daar een ontzettend bloedbad onder de inwoners aan, nog vreeselijker dan de slagting, die bij de inneming der stad door den heidenschen koning van Mossi had plaats gegrepen; het meest schijnt hij tegen den stand der geleerden gewoed te hebben, daar Timbuctoe de hoofdzetel der geleerdheid in die
streken was. Evenwel moet de stad zich spoedig na deze ramp hersteld hebben, want in het laatste gedeelte der 15e eeuw was zij digter bevolkt dan ooit te voren. De oorzaak daarvan was, dat, ten gevolge der veroveringen van ssonni-ali, de Arabische kooplieden uit het noorden den handel op Ghanata of Walata staakten, en in plaats daarvan de markten van Timbuctoe of Garho bezochten. Ssonni-ali maakte zich daarop meester van Baghena, de kern van het

{==585==} {>>pagina-aanduiding<<}
oude koninkrijk Ghanata, doch vergenoegde zich met den vorst van dit land schatpligtig te maken. Vervolgens veroverde hij ook Djinni en liet het op gruwelijke wijze uitmoorden. Hij was het ook, die 't eerst in aanraking kwam met de Portugezen, die sedert 1448 den handel langs de westkust van Africa hadden geopend, en hun de toestemming gaf om eene factorij op te rigten in Wadan; zij hebben echter niet lang van dit verlof gebruik gemaakt. Ssonni-ali, die, den 5den Nov. 1492 terugkeerende van een krijgstogt tegen Gurma, in eene snelstroomende rivier den dood vond, werd opgevolgd door zijn zoon abu-bakr-dau; maar een krijgsoverste, mohammed, geboren in Sonrhay, stond reeds dadelijk tegen hem op, overwon hem in een bloedigen veldslag bij Garho en beklom, nog in hetzelfde jaar 1492, den troon van Sonrhay, onder de titels van Emir-el-Mumenin en Khalifa-el-Moslemin, terwijl hij zich als koning askia noemde.
De glorierijke loopbaan van dezen grooten veroveraar doet ons het onregtvaardige begin weldra vergeten, ofschoon men in de ongelukken die hem in de laatste jaren van zijne regering overkwamen, misschien eene soort van goddelijke straf zou kunnen erkennen voor het voorbeeld van opstand, dat hij zelf aan zijne zonen had gegeven. Men weet, dat de dynastie sa uit den vreemde in het land was gekomen, en 't is daarom van 't hoogste belang op te merken, dat mohammed-askia, welligt de grootste vorst die ooit over 't Nigerland heerschte, als inboorling van dit land (hij was ter wereld gekomen op het eiland Neni in den Niger), ons een voorbeeld oplevert van de hoogste ontwikkeling voor welke het ras der zwarten vatbaar is. Deze koning werd door de geleerdste en strengste Mohammedanen met groote achting en met eerbied behandeld, terwijl ssonni-ali, die tot het geslacht der uit Lybië overgekomen vreemdelingen behoorde, zich zoo gehaat gemaakt had, dat de menschen, niet wetende hoe zij hun afkeer van hem zouden openbaren, hem met de smadelijkste bijnamen overlaadden. Slaat men een blik over deze geheele periode der wereldgeschiedenis, zoo moet voor ieder, die de verschillende menschenrassen grondig wil leeren kennen, de opmerking interessant zijn: hoe, ter zelfder tijd, toen de Portugezen, bezield door heldhaftigen ondernemingsgeest en prijzenswaardige energie, nadat zij de gansche westkust van Africa ontdekt en gedeeltelijk

{==586==} {>>pagina-aanduiding<<}
in bezit genomen hadden, het zuidelijkste voorgebergte omzeilden en eindelijk onder het opperbevel van almeida en albuquerque hun Indische rijk stichtten - toen ook een Negerkoning in het binnenland van dat werelddeel niet alleen zijne veroveringen wijd en zijd voortzette, maar ook de onderworpen stammen met regtvaardigheid en billijkheid beheerschte en overal binnen de grenzen van zijn uitgebreid gebied overvloed en welvaart deed ontstaan. Ahmed-baba zegt van askia, dat God zich van hem bediend heeft, om de geloovigen te verlossen van hun leed en hunne ellende.
Nadat hij eene pelgrimsreis naar Mekka had volbragt, verwoestte hij het land der Mossi, die hardnekkig vasthielden aan hun heidensch geloof, bragt geheel Melle onder 't juk, trok herhaaldelijk op tegen de Fulbe, die toen reeds eene aanzienlijke magt hadden in Gurma en aan den Boven-Niger; beoorloogde Borgu (tusschen Gurma en Yoruba aan den Niger) breidde zijn gezag uit tot aan de westkust - waar de Portugezen in verbazing gebragt werden over den oorlog, die als een hevige brand alle landen van 't oosten naar 't westen verteerde - rukte in 1513 op tegen Katsena, in 1515 tegen Agades en voerde zoo het Sonrhay-rijk tot den hoogsten trap van magt, dien het ooit bereikt heeft. De voornaamste provinciën, welke het toen omvatte, waren Timbuctoe, Dendina en Saberma, aan den linker-oever des Nigers, oostwaarts van Garho; verder Banku, Bantal en Bel of Bal langs den middelsten loop der rivier; dan ten westen van Timbuctoe de provincie Kurmina met de hoofdstad Tindirma, waar de koning zeer dikwijls residentie hield; zuidwestelijk van daar de beide landschappen Dirma en Bara, en verder zuidwaarts Schaa en Massina, met de aanzienlijke stad Sagha; noordwestelijk van daar Baghena, en ten zuiden des Nigers de gewesten Hombori en Borgu.
Doch reeds bij askia's terugkomst van zijn togt naar Agades toonde zich de eerste kiem van het verval dezes rijks. Kanta, de stadhouder van Leka in de provincie Kebbi, die askia had vergezeld, vorderde zijn aandeel van den behaalden, zeker zeer aanzienlijken buit; toen hij niet tevreden gesteld werd, stond hij tegen askia op. Daar werd slag geleverd (1516). Kanta bleef overwinnaar en was alzoo bij magte om een onafhankelijk koningrijk Kebbi te stichten. -

{==587==} {>>pagina-aanduiding<<}
Kort daarop stierven de beide broeders van askia, zijne trouwste bondgenooten, en daar hij zelf ook reeds oud begon te worden, werd hij langzamerhand de speelbal van zijne overmoedige zonen. Eindelijk kwam het zoo ver, dat de oudste zoon, mussa, dreigde hem te dooden, zoodat hij op zijn ouden dag nog vlugten moest en bescherming zoeken bij zijn overgebleven broeder yahia in Tindirma (1527). - Deze bragt hem in 't volgende jaar naar Garho terug, doch werd toen zelf door mussa gedood, en askia zag zich genoodzaakt afstand te doen van de regering ten behoeve van zijn zoon (1529). Hij stierf te Garho in 1537 en werd daar in de groote moskee begraven. Onder de regering van mussa (1529-35) en van zijne naaste opvolgers werd het rijk door binnen- en buitenlandsche oorlogen verscheurd en verzwakt. Eerst onder den vredelievenden koning daud (1553-82) herstelde het zich weêr, ofschoon hij geen enkelen krijgstogt ondernam. Doch reeds onder zijn zoon el-hadj-mohammed begonnen de burger-oorlogen op nieuw. Eenige van de broeders des konings stonden tegen dezen op, en ofschoon hij ze bedwong en in de gevangenis te Kantu sloot, hadden toch al deze woelingen de sterkte des rijks zoo ondermijnd, dat het niet meer bestand was tegen den magtigen vijand, die van buiten naderde.
De naaste oorzaak van deze menigvuldige opstanden lag daarin, dat het in Sonrhay de gewoonte niet was, gelijk in andere naburige rijken, b.v. in Wadai, om de broeders van den nieuw gekozen koning te vermoorden, hun de oogen uit te steken of ze op eenige andere wijze onbekwaam te maken tot het streven naar de heerschappij. Dit was nu ongetwijfeld eene groote vordering in beschaving, maar van den anderen kant moest het gevaarlijk zijn voor de duurzaamheid des rijks, dat zoovele prinsen, met welke de heerschende polygamie het koninklijke huis zegende, voortdurend tot stadhouders werden aangesteld over magtige gewesten, die voor een deel op grooten afstand van de hoofdstad verwijderd lagen.
De vreeselijke vijand, die het Sonrhay-rijk ten ondergang zou brengen, was mulai-ahmed, de keizer van Marokko, wiens opmerkzaamheid voor het bloeijende rijk in het Nigerland was opgewekt. Hij zond in 1584 een zeer talrijk leger uit in de rigting naar Wadan, met bevel om alle plaatsen langs den stroom (de Senegal en de Niger werden waarschijnlijk voor

{==588==} {>>pagina-aanduiding<<}
ééne rivier aangezien) te veroveren en zoo tegen Timbuctoe op te rukken. Ditmaal echter dreef het gevaar voorbij, daar het leger bijna geheel van honger en dorst omkwam. Om zich ten minste eenigzins hierover te wreken, zond mulai-ahmed een officier met een klein getal musketiers uit, om zich van de zoutmijnen van Teghasa, welke destijds het gansche westelijke gedeelte des Nigerlands van dit onontbeerlijke artikel voorzagen, meester te maken en Sonrhay daarvan te berooven. Dientengevolge begonnen de inwoners van Garho hun zout te graven in Taoedenni en andere plaatsen. Nadat echter weêr hevige twisten gewoed hadden tusschen de talrijke zonen van daud en velen in de staatsgevangenis te Kantu waren geworpen, gelukte het in 1588 den pacha djodar, een dapperen gesnedene van den keizer van Marokko, met een leger van 3600 musketiers Garho binnen te rukken. De toenmalige koning, askia-ishak, bood hem 1000 slaven en 100,000 mithkal gouds, wanneer hij het veroverde land weêr wilde afstaan. De pacha, ofschoon niet gemagtigd, om naar dergelijke voorstellen te luisteren, was bereid ze aan zijn heer meê te deelen; maar ging intusschen naar Timbuctoe. Hij trok ook deze stad binnen en verdreef de ambtenaren des konings van Sonrhay, onder anderen den inspecteur der haven Kabara, die met de geheele vloot den stroom af vlugtte. De eerzuchtige mulai-ahmed was ten hoogste vertoornd over het verdrag; terstond zette hij djodar af en zond den pacha mahmud-ben-sarkub met 80 musketiers en met den last om het commando over het leger op zich te nemen en askia-ishak uit Sudan te verdrijven. - Mahmud trok terstond tegen ishak op en versloeg hem niettegenstaande zijn dapperen tegenstand geheel bij Garho (1591); want geen leger van het Nigerland was in staat
tegenover eene zoo geregelde, met vuurwapenen voorziene armée stand te houden. Opmerkelijk is dat destijds in de streken aan den Niger de vuurwapenen nog geheel onbekend waren, terwijl edriss-aloama van Bornu reeds een groot aantal geweren bezat. Een kanon, dat het zegepralende leger der Marokkanen bij de Sonrhay vond, had ongetwijfeld behoord bij de geschenken, welke de Portugezen aan askia-mussa hadden gezonden; daar de vijand dit stuk geschut als buit in de hoofdstad zich toeëigende en niet op het slagveld vond, is 't duidelijk genoeg, dat de Sonrhay geen

{==589==} {>>pagina-aanduiding<<}
gebruik daarvan hadden weten te maken. Ishak zocht te vergeefs hulp bij de naburige volken, hij sneuvelde eindelijk zelf bij Gurma en het geheele Sonrhay-rijk, dat vóór weinige jaren nog zoo magtig en uitgestrekt was, was vernietigd. In korten tijd maakten de Marokkanen zich meester van het gansche gebied tot voorbij Djinni toe en hun keizer kwam alzoo, tot verbazing van alle vorsten in Europa, in het bezit van een onmetelijken rijkdom aan goud. De aanzienlijkste bezittingen der Marokkanen lagen in Djinni, Timbuctoe, Bamba, Garho en Kalna in Dendi; hunne sterkte bestond vooral hierin dat zij zich door huwelijken verbonden met de inboorlingen. Uit deze verbindtenissen sproot eene bijzondere klasse der bevolking voort, die nog heden ten dage den naam van Erma of Ruma, d.i. schutters, draagt.
Tot zoover loopen de aanteekeningen van ahmed-baba, die zelf bij het algemeene ongeluk dat zijn vaderland trof, alles verloren had en als gevangene naar Marokko was gevoerd; doch de vijand zelf koesterde zoo hooge achting voor de geleerdheid en de deugd van zijn gevangene, dat hij hem de vrijheid schonk en verlof om naar Sonrhay terug te keeren. Hier schijnt hij zijne laatste dagen gesleten te hebben, terwijl hij zich door de wetenschap en het beschrijven der geschiedenis van zijn ongelukkig vaderland zocht te troosten over het verlies van alles, wat hem dierbaar was geweest.
De Nigerlauden bleven nu eene provincie van Marokko, doch de afhankelijkheid was niet zoo volkomen of zelfs afvallige stadhouders uit Marokko zochten hunne toevlugt in Sonrhay. De Ruma gevoelden zich weldra in Sudan geheel te huis en bekommerden zich weinig om het oude moederland. Maar ook zij zouden zich niet lang verheugen in hunne bijna onafhankelijke heerschappij. De Auelimmiden, een magtige tak der Tuareg's, die hunne stamgenooten de Tademekket, uit Aderar, ten oosten van Garho, hadden verdreven, waarop deze naar de omstreken van Timbuctoe trokken (1640), veroverden Garho in 1760, en hun hoofdman kawa rigtte in 1780 een magtig rijk op aan den noordelijken oever des Nigers (Aussa). Nog heden zijn de Auelimmiden de heerschende stam aan den Midden-Niger, hoewel andere Tuareg-stammen dikwijls vijandig tegenover hen staan. Aan hunne zuidelijke grenzen echter hebben de Fulbe hunne nieuwe rijken gesticht en voeren onaf-
{==590==} {>>pagina-aanduiding<<}
gebroken strijd met de Tuareg's om de heerschappij over den Midden-Niger en het bezit van Timbuctoe. In 1831 namen zij deze stad in, zij werden in 1844 weêr verdreven, maar in de laatste jaren bedreigen zij haar gedurig op nieuw.
Uit deze korte schets ziet men reeds, dat Timbuctoe niet geheel te regt in Europa is aangemerkt als het middelpunt en de hoofdstad van een groot Niger-rijk, daar het nooit en inzonderheid niet in de vroegere perioden van den bloei des lands, meer dan eene ondergeschikte rol gespeeld heeft. Doch aan de andere zijde beschouwd, Timbuctoe verdient, daar het de zetel werd der Mohammedaansche geleerdheid en wegens de in hunne soort schoone en prachtige gebouwen, die het bezat, inderdaad den rang van eene stad, ‘medinah’, welken naam de geheel openliggende en grootendeels uit rieten hutten bestaande hoofdstad Garho nooit kon dragen. Toen de laatste ten gevolge van hare verovering door de Ruma tot onbeduidendheid verviel, werd Timbuctoe wegens de grootere nabijheid van Marokko de plaats, waar zich langzamerhand de overgebleven handel uit de verscheurde Nigerlanden vestigde, terwijl de kooplieden van de beneden-rivier uit den omtrek van Garho naar Agades trokken en die stad tot grooten bloei bragten. Zoo heeft de roem van Timbuctoe in Europa eene fabelachtige grootte; en inzonderheid ten gevolge van de overdreven beschrijvingen en onbegrijpelijke blufferij van den Engelschen consul in Marokko, den bekenden jackson, maakte men zich eene voorstelling van de belangrijkheid der stad, bij welke de werkelijkheid deerlijk afstak. In den jongsten tijd is de stad door de gedurige gevechten van de Tuareg's en Fulbe zeer in verval geraakt, en zij kan niet uit haren verwaarloosden toestand opgebeurd worden, voordat zich eene sterke, verstandige magt heeft gevestigd aan den Boven-Niger, om zich de uitmuntende gelegenheid voor den handel ten nutte te maken. De regering der stad is in handen van één of twee ambtenaren, die den titel Emir voeren, doch zeer weinig magt hebben, daar zij tusschen de Fulbe en de Tuareg's staan. De Fulbe ontvangen, volgens een verdrag van 1846, eene schatting van 4000 mithkal goud
(f 12600) uit de stad. Eene derde magt in Timbuctoe, die gedeeltelijk steunt op de Tuareg's, vertegenwoordigt el-bakay, de opvolger van zijn broeder el-muchtar. De kooplieden uit het Noorden, vooral van

{==591==} {>>pagina-aanduiding<<}
Ghadames en Tauat hadden muchtar overgehaald, om tot hunne bescherming zijne residentie van de ‘hille’ of ‘hillet e' Scheich el Muchtar’ in Asauad ten noorden van Timbuctoe naar deze stad over te brengen.
Dr. barth was niet de eerste Europeaan, die Timbuctoe bezocht, maar niemand toch was vóór hem in staat geweest om zoo naar waarheid de stad in haar geheel, geographisch en ethnographisch, te beschrijven. Volgens de hoeken en afstanden door barth op zijne heen- en terugreis gemeten, bepaalt Dr. a. petermann de ligging der stad op 17o 37′ N.B. en 3o 5′ W.L. van Greenwich. Zij ligt slechts weinige voeten hooger dan het middelbare niveau der rivier en is 7-8 zeemijlen van den voornaamsten arm verwijderd. In hare tegenwoordige grootte vormt zij een driehoek, welks basis naar het zuiden gekeerd is, terwijl zijn toppunt langs de moskee Sankore noordwaarts uitsteekt. De omtrek bedraagt ongeveer derdehalf Engelsche mijlen. Een muur heeft zij niet, daar de voormalige in 1826 door de Fulbe vernield is. De deels regelmatige, deels bogtige straten zijn niet geplaveid, maar bestaan meestal uit hard zand en kiezel, en eenige hebben in het midden eene soort van gootsteen; aan open plaatsen is vooral in het digt bewoonde zuidelijke gedeelte gebrek, want behalve de groote en kleine markt vindt men nog slechts één open pleintje voor de moskee Sidi-Yahia. De huizen zijn alle in goeden staat. Het getal der leemen woningen is ongeveer 980 en dat der gevlochten hutten bedraagt eveneens verscheiden honderden. Deze ronde biezen-hutten omringen de stad van buiten aan de noord- en noordoostzijde geheel, en schijnen bij het eerste gezigt groote mesthoopen te zijn, in den loop der eeuwen zaâmvergaderd. De meeste leemen woningen bestaan uit onderscheidene voorkamers, zalen en kleine vertrekken; alle zijn van ééne verdieping en met een plat dak voorzien; hoewel sommige ook eene dakkamer hebben, welke dan nevens het platte dak zelf een zeer aangenaam, luchtig verblijf aanbiedt. De eenige openbare gebouwen in de stad
zijn de drie groote moskeën: de Djingere-ber, gesticht door manssa-mussa; de moskee Sankore, eveneens in vroegeren tijd en op kosten eener rijke Sonrhay-dame gebouwd, en de kleine moskee Sidi-Yahia, door een stedelijk ambtennaar opgerigt. De Djingereber is, hoewel maar uit klompen leem opgetrokken, een waarlijk

{==592==} {>>pagina-aanduiding<<}
deftig gebouw, dat alleen reeds genoeg zou zijn, om Timbuctoe den naam van eene stad ‘medinah’ waardig te maken. Zij ligt in het zuidwesten der stad, in de wijk die denzelfden naam draagt en voornamelijk door Mohammedanen bewoond is; zij is 262 voet lang, 194 voet breed en verheft zich met haar grooten, vierhoekigen toren tot eene aanzienlijke hoogte. Niet minder imposant is de moskee Sankore, die door bewerking van den Sheich el-bakay in hare vroegere grootte geheel hersteld is en een statig voorkomen geeft aan het noord-einde der stad. Plantengroei bespeurt men in de stad en hare naaste omstreken bijna in 't geheel niet, alleen eenige armelijke exemplaren van Balanites Aegyptiacus en enkele kleine dadelboschjes zijn van den voormaligen boomenrijkdom overgebleven.
De straten zijn gewoonlijk zonderling doodsch en stil. Het aantal der werkelijk hier gevestigde en duurzaam wonende lieden is dan ook niet grooter dan 13000, terwijl de afwisselende bevolking van bezoekers ten tijde van den druksten handel en het levendigste verkeer, vooral van November tot Januarij, gemiddeld op 5000, somtijds zelfs 10000 kan begroot worden. Deze vreemdelingen zijn gedeeltelijk Mooren uit de woestijn en Arabische kooplieden uit het Noorden, gedeeltelijk de voor den binnenlandschen handel dezer streken zeer belangrijke Wangaraua of oostelijke Mandingo met de lieden uit Mossi.
Wat den handel der stad betreft, is er een zeer wezenlijk verschil op te merken met dien te Kano, vooral daardoor veroorzaakt, dat Timbuctoe geene producerende plaats is. Bijna het gansche leven der stad is ingerigt overeenkomstig den vreemden handel, die wegens de kromming der rivier te dezer plaatse het gunstigste punt voor het verkeer vindt. Van eene industrie van Timbuctoe kan te naauwernood gesproken worden; alle behoeften, levensmiddelen, kleederen, enz. worden van buiten ingevoerd. De buitenlandsche handel heeft voornamelijk drie wegen: den handelsweg langs de rivier van het zuidwesten en twee wegen van het noorden af, aan de eene zijde van Marokko, aan de andere van Ghadames. In dezen geheelen handel is goud het voornaamste artikel, hoewel het bedrag van het uit Timbuctoe uitgevoerde edele metaal niet hooger is dan 270,000 à 360,000 gulden. - Het goud wordt aangebragt òf van Bambuk òf van Bure; van de eerste

{==593==} {>>pagina-aanduiding<<}
plaats in grootere hoeveeldheid. Het goud uit het land der Wangaraua komt niet uit Timbuctoe, maar wordt tegenwoordig voor het grootste gedeelte direct naar die streek aan de zuidelijke kust gevoerd, die bekend is als de goudkust. Een ander artikel, dat als een der gewigtigste voorwerpen in den handel van Timbuctoe moet beschouwd worden, is het zout, dat heden van Taoedenni gebragt wordt en sinds het verval van Walata vooral over Timbuctoe naar de zuidelijker streken wordt gezonden. In den zouthandel is ook die met de in Kano vervaardigde katoenen stoffen begrepen, die als ruilmiddelen gebezigd worden. Buitendien hebben nog de kola- of guro-noten eenig gewigt in den handel van Timbuctoe. Deze behooren in het land der zwarten tot de grootste luxe-artikelen; in het bezit dezer noten gevoelen de inboorlingen het gemis niet van koffij, die zij anders zoo gemakkelijk in overvloed zouden kunnen hebben; want de koffijplant schijnt in vele streken van Sudan inheemsch te zijn. De guro-noot wordt uit het land der Mandingo door tusschenkomst der Mossi op ezels naar den Midden-Niger gevoerd, terwijl zij naar Haussa komt uit de noordelijke provinciën van Assanti. Met betrekking tot Europesche manufacturen is de weg van Marokko nog altijd de belangrijkste voor sommige artikelen, als b.v. rood doek, matrassen, gordels, spiegels, messen en tabak; daarentegen wordt calicot over Ghadames ingevoerd en wel den laatsten tijd vooral in zeer grooten overvloed. De inwoners van Ghadames zijn buiten twijfel de voornaamste middelaars, om dit eenvoudige, maar aangename en goedkoope voortbrengsel der Engelsche industrie, over het geheele noordwestelijke deel van het Africaansche vaste land te verspreiden. Onderscheidene van de meest gegoede kooplieden uit Ghadames hadden dan ook in Timbuctoe eigen zaakwaarnemers. In 't algemeen zijn de meeste kooplieden in Timbuctoe slechts agenten van andere, in Ghadames, Mogador of Marokko, of zelfs in Fez gevestigde
handelaars; maar ook de eerste huizen aldaar kan men niet volgens een Europeschen maatstaf waarderen, want zeker overtreft het vermogen van geen van allen de som van 18,000 gulden. Onder de Arabische waren is tabak, vooral de in Wadi-Nun geteelde, een belangrijk verbruiks-artikel; tabak en dadels maken ook bijna den geheelen invoer uit van Tauat. Wat de uitvoer aangaat, zoo komt behalve het goud nog alleen

{==594==} {>>pagina-aanduiding<<}
wat gom en was in aanmerking, terwijl elpenbeen en slaven niet dan in zeer geringe hoeveelheid voorkomen. ‘Zooveel is zeker’ - zegt Dr. barth - ‘dat hier een onmetelijk veld open ligt voor de Europesche werkzaamheid, om den handel in deze oorden op te beuren, die in vroegeren tijd onder eene krachtige regering dit gedeelte der aarde verlevendigde en onder gunstige omstandigheden nog weder tot grooten bloei gebragt zou kunnen worden. Want Timbuctoe is van nature hoogst gewigtig voor den handel, namelijk wegens zijne ligging te dier plaatse, waar de groote rivier van West-Africa in kronkelenden loop het naaste komt aan die ver uitstekende en uitgestrekte oase van het “verre westen” - het Maghreb el Aksa der Mohammedaansche wereld -; want Tauat is met zijne noordwestelijke verlenging Tafilelt de natuurlijke transito-streek in het handelsverkeer van deze vruchtbare en volkrijke landen met het Noorden. En moge het nu Timbuctoe, Walata of Ghanata zijn, altijd zal toch deze nabuurschap eene groote stapelplaats bevatten - zoolang de volkeren hun streven naar internationaal verkeer en ruiling hunner voortbrengselen bewaren.’ - Op eene andere merkwaardige plaats zegt de reiziger: ‘De moeijelijkheden, welke eene plaats als Timbuctoe voor het vrije handelsverkeer met Europeanen oplevert, zijn buiten twijfel zeer groot. De eigenaardige ligging der stad, aan den zoom der woestijn en op de grenzen tusschen verschillende rotsen, maakt bij den tegenwoordigen ontaarden toestand der inlandsche koninkrijken eene krachtige regering zeer bezwaarlijk, ja bijna onmogelijk; en de afstand zoowel van de West-kust als van den mond des Nigers is zeer aanzienlijk. Maar van de andere zijde maakt het groote gewigt van de ligging der stad aan de noordelijke kromming van dien majestueusen vloed, die met eene geweldige bogt de geheele zuidelijke helft van Centraal-Africa omspant en digt bevolkte als ook vruchtbare
landstreken insluit, de opening van een Europeschen handel ten hoogste begeerlijk, en bovendien biedt toch ook de rivier zelve groote verligting bij zulke onderneming aan. Nu ligt Timbuctoe wel is waar nader aan de Fransche bezittingen in Algerië van de eene en aan den Senegal van de andere zijde; maar van de eerste is het gescheiden door eene schrikwekkende woestenij, van de andere door een vrij hoogen bergketen. Daarbij komt nog, dat wij hier te

{==595==} {>>pagina-aanduiding<<}
doen hebben met een geslacht dat reeds lang vóór dat de Franschen hunne verovering van Algerië begonnen, vriendschap had aangeknoopt met de Engelschen, en tegenwoordig ook stelt het uitstekendste lid van dat geslacht (de Sheich el-bakay) er blijkbaar belang in, om het vrije verkeer met deze natie te openen. Zelfs indien de Fransche politiek in Africa het gunstigste gevolg mogt verkrijgen, zal het toch nimmer gelukken, deze uitgestrekte binnenlanden met geweld van wapenen te veroveren. - Voorts is de regering der Fulbe van Hamd-Allahi afkeerig van het verkeer met Europeanen, om 't even of zij Franschen, Engelschen of hoe ook mogen heeten; en wanneer dus aan de stad Timbuctoe eene vrijzinnige regering werd verzekerd, terwijl men eene van die magthebbers onafhankelijke heerschappij stichtte, zou de Europesche handel zich hier een onmetelijk veld openen, en deze geheele streek weêr onder het bereik van eene krachtige, gezonde organisatie gebragt worden. Alle vorsten en nationaliteiten van het binnenland zijn vriendelijk gezind ten opzigte van een vreedzaam verkeer, en zij zouden dat ook met Europeanen wel willen aanknoopen, indien zij regtvaardigheid en zelfstandigheid bij dezen vonden.’

(Het vervolg en slot in een volgend Nommer.)






De verrassing van Dordrecht in 1481 door heer Jan van Egmont.


Historische novelle door U.E.

Oorlog met het buitenland is ongetwijfeld voor een volk eene ver van wenschelijke zaak: de kans van voordeel daarbij te behalen weegt zelden op tegen die van schade er bij te lijden; en gesteld al dat de staat werkelijk zijde spint bij zulk een krijg met het buitenland, dan gaat hiermede doorgaans toch schade gepaard voor de burgers als individu's; winste voor 't geheel, en schade voor de deelen zijn hier vaak dadelijke gevolgen van dezelfde oorzaak, ofschoon na verloop van tijd het geluk en de voorspoed van den staat ook heilzaam op der burgeren welvaart werken moet.
Maar nietsbeteekenend is de schaduwzijde van den buitenlandschen oorlog bij de onheilen van binnenlandsche beroerten;

{==596==} {>>pagina-aanduiding<<}
deze hebben geene lichtzijde, daar is geene kans op voordeel, zij berooven de natie van rust en geluk, zij nemen alle eenheid van streven weg, zij zijn een slagboom waarop de voortgang der volksbeschaving stuit; zij teisteren den staat op zulk eene hevige wijze, dat wanneer zij van langen duur zijn, alleen eene buitengewoon krachtige hand, of sterke afleiding tot andere zaken van algemeen belang, het volk voor zelfvernietiging bewaren kan. Ons goed vaderland heeft van zulke binnenlandsche twisten veel te lijden gehad; er was een tijd dat schier elk gewest zijne partijen had, die elkander haatten met den hevigsten haat, en wanneer zij maar konden benadeelden. Steden werden belegerd en ingenomen door de eene partij, om kort daarna hetzelfde van de andere partij te ondergaan, welke zoo ze niet sterk genoeg was om zich in hare overwinning te handhaven, deze spoedig weder aan hare mededingster moest afstaan; dorpen werden geplunderd en verwoest; edelen en burgers van beide partijen vermoord of quasi teregtgesteld door de tegenstanders. De namen dier partijen, welke te gelijker tijd in de verschillende gewesten van ons vaderland zooveel onheils te weeg bragten, die der Hoekschen en Cabeljaauwschen in Holland en Zeeland, die der lichtenbergers en lokhorsten in Utrecht, die der heeckerens en bronkhorsten in Gelderland, die der Schieringers en Vetkoopers in Friesland hebben allen eene te treurige vermaardheid gekregen, dan dat zij niet aan allen overbekend zouden zijn.
De twisten der Hoekschen en Cabeljaauwschen beslaan onder al die oneenigheden niet de geringste plaats; van 1350 tot aan het begin der zestiende eeuw duurden zij voort, en verwoestten zij Holland met slechts korte tusschenpoozen van rust, en niettegenstaande den langen duur waren de laatste twintig jaren van die oneenigheden niet minder hard, en werd daarin met niet minder geweld door de partijen geijverd, dan in de eerste jaren. Zeer geestig merkt onze van heemskerk in zijn Batavische Arcadia op: ‘dus woedden dese heevigheden selfs op haaren uitgang, even als een keerse die in de pijp brandende alsdan noch aldermeest flikkervlamt.’ Er waren vóór die laatste twintig jaren op sommige plaatsen wel pogingen aangewend, welke aanduidden dat men het langdurige gehaspel moede was, en die van een geest van verzoening getuigden; maar

{==597==} {>>pagina-aanduiding<<}
meestal waren die pogingen vruchteloos, of hadden zij slechts uitwerking voor een korten tijd. Zoo hadden de burgers van Dordrecht al in 't begin van 't jaar 1477 ‘verdriet krijgende in de tweedragt, die dus lange om dit Hoeks en Cabeljaauws werk onder haar geweest was, dan d' een, dan d' ander onderdrukt en mishandelt werdende, een onderling verdrag metten anderen gemaakt ende daarop de ballingen inroepende, een eeuwige vrede met malkanderen beswooren, voor hen en haaren nakomelingen uyt' gantscher herten, minnelijken, om Godts wille, d' een den anderen vergeevende, alle 'tgene dat elken van hen in eeniger manieren misdaen ofte misleidt mogte wesen: daerop malkanderen de handt gevende. Voorts willekeurende, beloovende, ende overgevende, dat niemandt van hen allen, tot geenen tijde, en soude vervolgen ofte doen vervolgen, heimelijck noch openbaar, aen eenige Heeren, ofte in eenige Hoven, om vernieuwinge van den Geregte, ende van de Wet.’ (Mr. v. heemskerk, t.a.p.; Dr. beverwijk, Beschrijving van Dordrecht.)
Dat was zekerlijk een schoon verdrag, lezer! Het besluit daartoe getuigde van de wijsheid van beide partijen; maar... wij weten het, eeuwigdurende vrede, eeuwige edicten duren meestal korter dan anderen; en zoo gebeurde 't ook hier, en de eeuwigheid was hier van bijzonder korten duur. In Februarij 1477 had, zooals men weet, de Gendsche dagvaart plaats, waarbij de Staten der Nederlanden waren bijeengeroepen, om over den toestand van 's lands zaken, welke verre van benijdenswaardig was in den tijd dat karel de Stoute zijne dochter maria in zulke benarde omstandigheden achterliet. Naauwelijks waren die gemagtigden teruggekeerd, of de burgers van Dordrecht, zoowel Hoekschen als Cabeljaauwschen, drongen er op aan, dat de regering hen van alle lasten en schattingen, die karel om zijne krijgszuchtige plannen ten uitvoer te kunnen brengen den lande opgelegd had, zou ontheffen; tevens eischten zij rekening en verantwoording omtrent de stedelijke middelen. De overheid beloofde aan die eischen te zullen voldoen, maar de burgerij, vertegenwoordigd door de Dekens der gilden, liet zich met geene beloften paaijen, en wilden de overheid in verzekerde bewaring houden, totdat deze die rekening en verantwoording zou gedaan hebben. Dit plan vond wel

{==598==} {>>pagina-aanduiding<<}
tegenstand, maar werd toch in zooverre ten uitvoer gebragt, dat een veertigtal van de voornaamste burgers van de Hoeksche en Cabeljaauwsche partij gevangen werd genomen en gedwongen om rekening en verantwoording te doen. Dit onderzoek leverde echter treurige resultaten op; men bevond dat vele Cabeljaauwschgezinde leden der regering de penningen welke aan de stad behoorden, ontvreemd en voor zich zelven gehouden hadden. Nu, gedrongen door de omstandigheden, beloofden zij de ontvreemde sommen binnen twee of drie jaren te zullen wedergeven, waarop zij op hun woord in vrijheid werden gesteld. Zij waren laag genoeg om met schending van belofte en eed kort daarna heimelijk de stad te verlaten, en zich elders met der woon neder te zetten. Hierdoor waren de eens zoo gelukkig gestilde gemoederen weder aan 't woelen gebragt; de Hoekschen, die door 't vertrek van zoovele der aanzienlijkste hoofden hunner tegenpartij zonder eenige moeite meesters van het terrein gebleven waren, verheugden zich zeer op zulk eene wijze de regering in handen te krijgen. Tot in het jaar 1481 behielden zij dit voorregt, en de wijze waarop zij het verloren, wil ik den lezer op de volgende bladzijden mededeelen. Ik wil gaarne verschooning inroepen voor de lange inleiding op mijn verhaal, en ik vind, dat, wanneer ik verklaar dat ik zelf een groot vijand van lange inleidingen ben, maar onmogelijk kans zag om zonder deze den lezer au fait te brengen, men mij om 't goede doel dat ik beoogde, de gevraagde verschooning niet mag weigeren.

I.

Te Dordrecht, in de oude stad aan de Merwede, stond omstreeks den jare 1481 in de Breestraat een groot, fraai huis. Een trapjesgevel, volgens den in die tijden heerschenden bouwtrant, met daaronder gemetselden spitsboog, waarin zich twee zolderraampjes vertoonden, vormde het bovenste gedeelte; daaronder waren vijf groote ramen met in lood gevatte ruitjes, terwijl het benedengedeelte eene colossale ronde deur liet zien, aan de bovenzijde door Gothisch metselwerk gedekt, aan welker beide zijden twee ramen, gelijk aan die der eerste verdieping, flankeerden. Wie in die tijden een bezoek aan Dordrecht bragt, behoefde niet lang in onzekerheid te blijven, wie de

{==599==} {>>pagina-aanduiding<<}
bewoner van dat schoone huis was; ieder poorter, ja de kleinste knaap zou hem op zijne vraag dadelijk geantwoord hebben: daar woont Heer adriaan jansz., de Schout. Bij hem is het, dat ik den lezer wensch binnen te leiden.
In eene groote kamer zat de bewoner des huizes, een man van ongeveer vijftigjarigen leeftijd; hij was gedoscht in een ruim, gemakkelijk huisgewaad, en wie hem daar bij het vrolijke haardvuur zag zitten, waar de Brabantsche turf met het Hollandsche beukenblok zich vereenigden om warmte te verspreiden in het vertrek, waarin alles van de welvaart en den goeden smaak des eigenaars getuigde, - hij zou moeijelijk hebben kunnen gissen, dat hij een man aanschouwde, door velen gevreesd, door een groot aantal zijner stadgenooten gehaat. Immers, wat goedige, vriendelijke trekken kwamen van onder dat reeds grijzende hoofdhaar te voorschijn, welk een heldere rust straalde uit die donkere oogen, wat genoegelijke glimlach plooide aanhoudend die wangen en lippen. Er was een groot onderscheid tusschen den poorter en huisvader adriaan jansz., en den schout die denzelfden naam droeg. Wat nu goedig en vriendelijk in die trekken was, was streng en strak, wanneer men onzen man in zijne ambtsbezigheden aantrof; dan was hij de onverbiddelijke, de man van de wet, dikwijls tot in 't overdrevene toe. Wel zou niemand heer adriaan van eenige partijdigheid hebben kunnen beschuldigen; want om rang noch stand, noch betrekking bekommerde zich de schout, wanneer er overtreding bestond; al ware de beschuldigde zijne eigen, eenigste dochter geweest, het licht van zijn leven, het oog zijner ziele, - zij zou niet minder dan elk ander voor haar misdrijf geboet hebben. Geld, vriendschap, liefde noch haat konden den schout tegen zijn pligt doen zondigen; voor geen dezer was hij omkoopbaar. Hij was ijverig Hoeksgezind, en genoeg van den geest zijns tijds doortrokken, om wat maar naar den Cabeljaauw riekte te haten; maar toch, zijne partijgenooten ondervonden zeer dikwijls dat het hun weinig baatte, dat zij in 't staatkundige met hunnen schout eenstemmig dachten, en niemand der tegenpartij had ooit eene onregtvaardigheid van heer adriaan jansz.
ondervonden. Dit alles was zonder twijfel zeer prijzenswaardig; maar gelijk wij reeds opmerkten, de schout was dikwijls overdreven in zijne gestrengheid, en had hij van den haat welken

{==600==} {>>pagina-aanduiding<<}
zoovelen hem toedroegen, veel toe te schrijven aan de betrekking welke hij bekleedde, veel was daarvan ook aan zijne handelwijze te wijten. Zonde ook tegen de letter der wet was in de oogen van den schout ten hoogste strafbaar, zelfs daar waar letter en geest in strijd waren; hij was een slaaf van zijne betrekking, dit openbaarde zich in alles. Onder de poorters van Dordrecht was er misschien geen medelijdender dan adriaan jansz., en den armen wel te doen, ook dikwerf in 't verborgen, was zijn lust; maar zonder mededoogen was de schout, wanneer een behoeftige niet in staat was om de dikwijls drukkende accijnsen en cueilloten op te brengen. Dan wist hij niet van door de vingers zien, dan was zijn hart als met een harnas van ambtelijke hardvochtigheid omkleed, en spoedig was hij met zijne hellebardiers aan de woning van den onvermogende te vinden, die dan zonder genade naar de gijzeling gesleept werd. Zachtmoedig was adriaan jansz. in het oordeelen over anderen, omdat hij werkelijk een goed Christen was, en begreep dat iemand die gevoelde dat hij zelf zoo menigmaal tegen God zondigde en diens genade zoo zeer behoefde, wel niet hard in het oordeelen over zijne medezondaren behoorde te wezen; maar wanneer in zijne schoutenij eenig ligt misdrijf was gepleegd, ongeregeldheden waren voorgevallen, waarvan het overvloedig gebruik van gerstebier, of van verleidenden Gascoenschen en Rhijnschen wijn de oorzaak was, - dan was de schout van Dordrecht onverbiddelijk, met even grooten ijver vervolgde hij de schuldigen, alsof zij moord en doodslag gepleegd hadden, en de straffe der wet liet hij in al hare gestrengheid op hen toepassen. Geen wonder, dat alleen zij die adriaan jansz. van nabij kenden, of het voorregt genoten van in zijn huiselijken kring te zijn toegelaten, hem konden waarderen en liefhebben; terwijl hij in de oogen van het groote publiek niet meer was dan een trouwe dievenvanger, die met lust zijn
hatelijk ambt bekleedde, daarin bestaande, dat hij het den poorters zoo lastig en onaangenaam mogelijk maakte.
De schout bevond zich niet alleen in zijn vertrek, op het oogenblik dat wij den lezer bij hem binnenleidden. Tegenover hem zat een man, die wel een tiental jaren minder scheen te tellen dan de heer des huizes; het was iemand van eene kleine gestalte, en gedoscht in een zeer aanzienlijk gewaad. Zijn gelaat was, zonder den naam van schoon te mogen dragen,

{==601==} {>>pagina-aanduiding<<}
niet terugstootend; in zijne trekken was wel iets onbestendigs, en verraadde wel iets een hartstogtelijk karakter. Nu eens plooiden al de trekken zich tot een vrolijken lach, die dikwijls tot het luidruchtige oversloeg; maar niet veel scheen er noodig te zijn, om terstond die vrolijkheid te verjagen, de oogen vuur en vlam te doen schieten, den mond in scherp geteekende trekken te plooijen, en het uitbundig lagchen in scherpe woorden te doen overgaan. Zooals die beide daar tegenover elkaâr zaten, was het spoedig op te merken, wie van de twee het overwigt in de schaal legde. De schout liet zich in zijne hem steeds bijblijvende kalmte niet verstoren, noch door de vrolijkheid, noch door de hevigheid en drift van zijn bezoeker; en dit kwam hem bij dit bezoek wel te pas. De man toch die zich thans bij adriaan jansz. bevond, was niemand minder dan gillis adriaansz., de voorzittende burgemeester van Dordrecht, en er waren gewigtige redenen, welke deze beide hoog geplaatste personen bij elkander bragten. Uit hun gesprek, dat wij willen afluisteren, moge blijken welke die waren.
‘Het is zooals ik u gezegd heb, heer schout,’ zeide gillis adriaansz., ‘die vervloekte Cabeljaauwschen zijn in niets te vertrouwen; de graauwe bonnet past alleen op 't hoofd van dieven en schurken, en 't is daarom dat ik er bij u op aandring, dat gij in onze stad een ernstig onderzoek instelt; want in de vuilste hoeken en gaten kruipen de eervergeten verraders, en diefstal en moord staat onzen eerlijken poorters te wachten, wanneer zij niet verjaagd worden.’
‘Gij overdrijft, burgemeester; de duivel is niet zoo zwart als gij hem afschildert; de verraders, die hunne medeburgers bestalen en eerewoord en eed schonden, zijn uit onze goede stad verdreven; en hoe ijverig ik ook voor den Hoek gezind ben, wanneer de Cabeljaauwschen die zich in ons midden bevinden, niet zondigen tegen de statuten en placcaten, dan moeten zij met rust gelaten worden, en in hunne poorterregten gehandhaafd. Waarlijk, burgemeester! de Cabeljaauwen hebben een hevigen tegenstander in u, en 't is voor hen wenschelijk, dat zij niet in uwe handen vallen.’
‘Dat is zoo, vriend; ik wilde mijne pronkkamer wel met uitgesneden graauwe levereijen behangen zien; als mij dat nog eens gebeuren mogt, dan verzocht ik zekerlijk de geheele regering bij mij. Ik zou u dan eene schoone ver-
{==602==} {>>pagina-aanduiding<<}
tooning bezorgen; gij allen zoudt u vermaken, dat verzeker ik u, en ik maak mij nu reeds vrolijk met het denkbeeld, dat ik met u mijne kamer zal kunnen rondgaan, en uitroepen: hier, achtbare heeren! hebt gij den wapenrok van den eerloozen Cabeljaauw barthout theunisz., die de poorters onzer goede stad zoo schandelijk heeft bestolen, en daarna als eedschender heimelijk onze poort uittrok; daar hebt ge de bonnet van zijn vriend adriaan pallaart jansz., graauw als de kleur van zijn hoofddeksel was ook zijn hart; daarnaast hangt de kruin uit 's heeren willem samekoop jacobsz. hoed, die zoo uitmuntend voor onze stedelijke middelen zorgde, dat hij voor al het geld dat in zijne eigen schatkist verdween, telkens nieuwe accijnsen voor den poorter wist te bedenken; hier hebt gij een zwaard, aan de hand van een lafaard ontrukt, zoo groot als een Cabeljaauw alleen er zijn kan; het is het sieraad van mijne verzameling. Ha! ha! Vindt ge het niet fraai? het is het zwaard van heer ottho van slingeland, jong van jaren, maar oud en bedreven in schelmerij.’
En zoo ging onze burgemeester voort, van tijd tot tijd zijne woorden afwisselende met een juichend gelach, en zich vermakende met zijne illusies. De schout had hem minder met belangstelling dan wel met medelijden zitten aan te staren. Hij hield niet van zulke luidruchtigheid, en een goedige glimlach, die om zijn mond speelde, duidde genoeg aan, hoe hij over het gesnap van gillis adriaansz. dacht. Die glimlach verdween echter bij het noemen van den laatsten naam, ottho van slingeland; ernstig werd zijn gelaat, en dadelijk viel hij, zijn bezoeker in de rede:
‘Maar, burgemeester! gij draaft zoo door; zeg mij eens, is die jonge van slingeland wel zoo laf en zoo slecht, als gij hem noemt; wat weet gij van hem?
‘Wat ik van hem weet?’ riep deze lagchende uit, ‘wat ik van hem weet? Ik weet dat hij een Cabeljaauw is van ouder tot voorouder, en dat is mij genoeg; daarom alleen is hij voor mij reeds laf en slecht. En daarenboven, is hij niet met al die schelmen, die wij zoo onnoozel waren van op hun woord te vertrouwen, de stad uitgetrokken; is hij niet een neef van saris van slingeland den meest verharden vijand van den Hoek, en een der meest eerloozen zijner partij? Geloof mij, zoo iemand moet zelf ook wel zijn zooals ik hem beschreef,

{==603==} {>>pagina-aanduiding<<}
een die bloed en geld der poorters voor goede teerkost houdt, te laf is om een eerlijken strijd te aanvaarden, te venijnig om hem vertrouwen te schenken, te...’
‘Gij maakt het wat erg, heer gillis adriaansz.!’ viel de schout in, ‘zoover kan mijne partijzucht mij niet brengen dat ik op zoo losse gronden, zulk een hard oordeel vellen zou, al is 't over een vijand, en...’
‘'t Is zooals ik altijd gedacht heb, gij hangt den Hoek niet met het hart aan, heer schout!’ hernam de burgemeester met vrij wat drift, ‘anders zoudt ge niet zoo spreken, en, vergun mij dat ik het zegge, het smart mij; want wat kon een man in uwe betrekking niet al doen den onzen ten gunste, en den vijand ten doodelijksten grieve; maar, hoe handelt gij? Hen die ons zoo getrouw dienen, behandelt gij even gestreng als twijfelachtigen en andersgezinden zelfs; en wat kondt gij die Cabeljaauwschen benadeelen en vervolgen zonder ergernis te geven!’
‘Heer burgemeester,’ sprak adriaan jansz. met ernst en klem, ‘ik vrees eene andere ergernisse dan die ik mijnen medemenschen bezorg; mijn geweten en mijn God te ergeren weegt bij mij zwaarder, en uwe verdenking moge mij grieven, zij zal mij niet van gedrag doen veranderen. Ik kom er gaarne voor uit, dat ik altijd belang gesteld heb in den jongen van slingeland, en dat ik hem ondanks zijne Cabeljaauwsch gezindheid, tot welke hem zijne familiebetrekking gebragt heeft, ondanks uwe weinig vereerende beschuldiging voor een edelaardig mensch houd, die geen deel gehad kan hebben aan de verraderlijke handelwijze zijner partijgenooten.’
‘Heer schout! gij zijt verblind door uwe ingenomenheid met den jongen mensch, maar ik vergeef u die gaarne,’ hernam gillis adriaansz. scherp; ‘de kans toch om zijne dochter aan een der aanzienlijkste huizen van Holland uit te huwelijken, is wel waardig dat men zijne meening en overtuiging naar de omstandigheden plooit. Voor ééne zaak toch moet ik u waarschuwen: ga niet te ver, en laat uw eigenbelang u uwen pligt niet doen vergeten, en...’
‘Houd op, gillis adriaansz.!’ klonk het eensklaps uit den mond van den schout, die driftig met de hand op de tafel sloeg. ‘Gij schijnt te vergeten, dat gij u in mijn huis bevindt, dat gij spreekt tegen iemand, die reeds langen tijd den

{==604==} {>>pagina-aanduiding<<}
roem had van in zijn ambt met eere werkzaam te zijn, toen gij nog niet dorst hopen ooit tot de burgemeesterlijke waardigheid geroepen te zullen worden. Gij steunt er op, dat eene heftigheid als de uwe niet tot mijn karakter behoort, en meent dus mij ongestraft te kunnen belasteren. Wie heeft u gezegd, dat ik mijn eenig kind aan den huize van slingeland wensch te verbinden, zelfs ten koste van de pligten welke mijn ambt mij opleggen?’
‘Wat het eerste aangaat, heer schout!’ viel gillis adriaansz. in, ‘geheel Dordrecht spreekt er van, en zou ik het dan niet weten; en wat het tweede betreft, is 't u dan niet bekend, dat op gisteren den 30sten Maart uwe woning door Heer ottho is bezocht geweest? En weet gij, werwaarts deze, uit uw huis komende, zich begeven heeft? Zekerlijk niet, niet waar? In andere gevallen heeft de ijverige schout zijne geheime verspieders; maar in deze zaak weet hij van niets af; nu is 't hem onbekend, dat een der hoofden van hen die onzer stad niets dan kwaad willen, van zijn huis zich naar de taveerne In 't gulden Kalf begeven heeft, daar eene zamenkomst gehad heeft met vele voorstanders zijner partij, nu zou hij...’
‘Gij liegt, lasteraar!’ donderde adriaan jansz., die alle bedaardheid scheen verloren te hebben; ‘maar ligt kan ik u terstond, ten minste gedeeltelijk, van het lasterlijke uwer aantijgingen overtuigen.’ Hij vloog op, opende de deur der kamer, en riep met bevende stemme: ‘Geertrui, kom even hier!’
Het duurde niet lang of de geroepene kwam binnen. Met welgevallen zou ieder op die schoone maagd hebben nedergezien; pas negentien jaren oud, blonk al het frissche van 's levens lente op haar gelaat, dat wegens zijne geregelde trekken, den schilder een behagelijk model zou geweest zijn; rijzig van gestalte en rank van leest, met oogen welke de zetels van schranderheid en zachtzinnigheid mogten heeten, en tevens de getrouwe spiegels waren, waarin zich de vrede en onschuld van het maagdelijke gemoed weêrkaatsten, het hoofd gesierd met het schoonste blonde haar, dat in gouden tressen langs den blanken hals golfde, gekleed in een eenvoudig huiselijk gewaad, dat hare schoone vormen zoo voordeelig deed uitkomen, mogt geertrui inderdaad eene liefelijke verschijning heeten, en een oogenblik scheen het alsof de schout en de burgemeester hunne twist vergaten, toen het schoone

{==605==} {>>pagina-aanduiding<<}
meisje binnentrad, en op hare vraag, die zachtkens en welluidend van hare lippen kwam, nadat zij adriaansz. gegroet had, bekwam zij niet dadelijk antwoord. Zij vroeg: ‘Vader! wilt gij iets van mij?’ - Het was alsof de schout berouw gevoelde, dat hij zijne dochter had geroepen, en nu eigenlijk niet wist, wat hij haar vragen zou. Eindelijk toch brak hij het pijnlijke stilzwijgen af met de vraag:
‘Geertrui, de heer burgemeester beweert, dat wij gisteren bezoek ontvangen hebben van den jongen heer ottho van slingeland, getuig gij met mij, dat zulks onwaarheid is.’
Het meisje zeide niets; een blos als vuur bedekte haar gelaat, en zij sloeg de oogen neder, omdat zij den scherpen blik haars vaders niet verdragen kon.
‘Nu, heer schout, wat heb ik u gezegd?’ vroeg gillis adriaansz. zegevierend.
‘Dochter!’ viel de schout terstond daarop op scherpen toon in; ‘antwoord uw vader.’
‘Vader!’ sprak eindelijk geertrui met eene ligte beving in hare stem; ‘gisteren, toen men u geroepen had, om in den twist in het cordewanners- (*)gild tusschen beiden te treden, is de heer van slingeland hier geweest; hij had u willen spreken, en...’
‘En gij hebt er mij niets van gezegd; God! zoo is 't dan toch waar, wat mijn hart mij verbood te gelooven!’
De schout sprak deze laatste woorden op innig droeven toon uit; het goede hart van den burgemeester deed ook zijne eischen gelden, en de triumf die zoo even op zijn aangezigt te lezen stond, was verdwenen, en verlegen staarde hij voor zich. Op geertrui had de droefheid haars vaders eene veel heviger uitwerking; zij werd doodsbleek en barstte los in tranen.
‘Vader!’ zoo riep zij uit, ‘gij hebt uw eenigste kind nooit gewantrouwd, en zult ge 't nu doen; o, wanneer gij de smarte eens kendet, welke gij mij daardoor lijden doet! Maar ik kan, ik zal mij regtvaardigen, maar nu niet; laat eerst deze man, die u tegen mij opgezet heeft, vertrokken zijn, en dan zult gij alles weten.’
De blik welken zij op gillis adriaansz. wierp, mogt met regt veelbeteekenend genoemd worden. Sprak daarin onschuld

{==606==} {>>pagina-aanduiding<<}
en het gevoel van miskend te worden, het was niet alleen bestraffing, maar diepe verachting voor den aantijger, welke daarin te lezen stond. Deze laatste, dit wist de burgemeester voor zich zelven, had hij niet verdiend, en het zoo ligt opbruisende bloed scheen voor een oogenblik hevig bij hem in beweging te komen. Maar blijkbaar kwam bij hem te gelijker tijd de gedachte op, dat hij misschien zich te hevig tegen den schout had uitgelaten, dat hij misschien al te voorbarig in zijn oordeel geweest was, en in zijne drift onverdiende beschuldigingen had uitgesproken, welke toch alleen op losse veronderstellingen gebouwd waren. En toen hij daar de diepe droefheid van den schout zag, dien hij steeds als een braaf en eerlijk man, en als een trouw vriend gekend had, toen die oogen eener maagd, waaruit zooveel onschuld sprak, hem de zijnen hadden doen nederslaan, toen werden bij hem alle opwellingen van drift onderdrukt, en hij sprak met ontroering:
‘Vergeving, adriaan jansz.! Ik heb voor mij de heilige overtuiging, dat niet alleen gij trouw aan uw ambt zijt gebleven, maar dat ook uwe dochter geheel onschuldig is. Zij wil zich voor u alleen regtvaardigen; voor mij is zij geregtvaardigd, en nu ik mij ga verwijderen, hoop ik dat gij mij den handdruk eens vriends niet weigeren zult.’
En beiden namen zwijgend afscheid; doch de schout had wel aan gillis adriaansz. van ganscher harte alles vergeven, maar zijne droefheid was nog niet geweken.


II.

Een geruimen tijd had er eene doodelijke stilte geheerscht na het vertrek van den burgemeester; geertrui had steeds geweend en de schout had steeds met de hand onder 't hoofd gezeten, toen de eerste het zwijgen afbrak met de vraag:
‘Vader! wil ik u zeggen, hoe alles zich heeft toegedragen, en u bekend maken met 't geen mij op 't harte ligt?’
Adriaan jansz. antwoordde niet, en snikkend herhaalde de dochter hare woorden.
‘Vader,’ sprak ze, ‘is uwe geertrui niet uw eenigste kind; hebt gij niet altijd in de behoeften van haar hart willen

{==607==} {>>pagina-aanduiding<<}
voorzien, om haar 't vroegtijdig gemis eener lieve moeder te vergoeden, en zoudt gij nu weigeren mij aan te hooren?’
Geertrui had eene teedere snaar aangeroerd; de schout had zijne vrouw, welke hem nu ongeveer tien jaren geleden ontvallen was, tot aanbidding toe lief gehad, en het eenige pand dat zij hem had achtergelaten was haar sprekend evenbeeld. Eigenlijk had hij altijd de overledene moeder in haar kind blijven liefhebben, en nu zij daar voor hem stond en den arm om zijn hals sloeg zoo teeder en liefderijk, maar tevens zoo innig bedroefd, toen kon hij niet langer zwijgen:
‘Mijn eenig lief kind!’ zuchtte hij, ‘o bewijs het uwen vader dat gij geheel onschuldig zijt, en gij zult mij den vrede der ziel weder geven. Zeg het mij, dat er geene de minste waarheid is in 't geen gillis adriaansz. vermoedde, dat er tusschen u en den jongen Cabeljaauwschen edelman niets bestaat. Dat kunt gij mij bewijzen, niet waar, geertrui?’
‘Gij vergt meer dan ik doen kan, lieve vader!’ snikte geertrui. ‘Wat ik doen kan, is alleen, u het bewijs te leveren, dat in het bezoek van ottho niets geweest is u of mij tot oneer.’
Zij had deze woorden naauwelijks gesproken of de klopper bonsde tegen de voordeur aan, en zeer kort daarna kwam een jong man binnen. Zijne kleeding deed terstond zien dat hij een edelman was; ten minste het fijne Engelsche laken, dat zoo keurig hem om 't lijf sloot, en de hagelwitte kant, welke hem tot halskraag diende mogten hem als zoodanig doen kennen. Hij was een jongeling van een krachtig en edel voorkomen, en zoo men al bestrijden moge dat de adel des geslachts zich door bijzondere trekken kenbaar maakt, de adel der ziele blonk uit zijne oogen. Het is moeijelijk te beschrijven welken indruk zijne verschijning op de twee zich in het vertrek bevindende personen maakte. Was de vader verwonderd over het toevallige van zijn binnenkomen, juist op het oogenblik dat er zooveel over hem gesproken was, en scheen deze verlegen omtrent de houding welke hij wilde aannemen, geertrui stond mede verbaasd, en op nieuw kleurde een vurige blos hare kaken. De verschillende gewaarwordingen van den heer en de dochter des huizes konden eenigzins worden opgemaakt uit den toon waarop zij 's jongelings groet: ‘Heer Schout, Juffer geertrui’ beantwoordden. Klonk het uit den

{==608==} {>>pagina-aanduiding<<}
mond des eenen ietwat misnoegd, uit dien der andere klonk het wel ontevreden, maar zekerlijk niet hard.
‘Heer ottho, dat gij welkom zijt,’ sprak adriaan jansz., ‘ons gesprek liep over u, en gij zult mij zekerlijk kunnen oplossen hetgeen voor mij nog raadselachtig is. Hebt gij gisteren in mijne afwezendheid aan mijn huis een bezoek gebragt, en mijne dochter gesproken?’
‘Heer Schout,’ antwoordde de jongeling met waardigheid, ‘gisteren trof ik het minder gelukkig dan heden en vond u niet te huis, maar weinig dacht ik toen van u een verstoorden blik te hebben verdiend. Rekent gij mij een bezoek aan uw huis tot een misdrijf?’
‘Dat weet gij beter, Heer ottho!’ hernam jansz., ‘maar mij is heden een gerucht ter oore gekomen, waarin gij óók betrokken zijt, en dat mij diep gegriefd heeft. Geertrui! verwijder gij u nu eenige oogenblikken, want moeijelijk kan ik den Heer van slingeland dat gerucht mededeelen in uwe tegenwoordigheid.’
‘Och, lieve vader, laat mij blijven,’ smeekte het meisje, ‘ik bevroed reeds uit uwe vorige woorden wat het gerucht is dat u ontrust, en ik gevoel mij krachtig om bij die mededeeling tegenwoordig te zijn.’
‘Welaan dan, zoo als gij wilt,’ stemde de vader toe; ‘hoor dan, Heer ottho, wat het gerucht is, waarvan ik sprak, en ik vrage u in gemoede, of ik daarover mij niet verstoren moet. Zoo even had ik een vriend bij mij, die mij waarschuwde, dat gij bij mijne afwezendheid mijn huis bezocht, die meende, dat ik in mijne betrekking uwe gangen minder liet bespieden dan die van anderen, en dat wel om schandelijke redenen. Ik zou mij willen indringen in uw adellijk stamhuis, door een huwelijk te zoeken van mijne dochter met u. Dat is eene beschuldiging even zwaar als onverdiend. Aan u, Heer ottho, is het om mij daarvan te zuiveren. Betuig mij, dat er geene andere betrekking tusschen u en mijne dochter bestaat, dan die der vriendschap, beloof mij, dat gij nimmer pogen zult, om die betrekking meer te doen worden, omdat gij met mij u overtuigd moet houden, dat een huwelijk van de dochter van den Hoeksgezinden Schout met een Cabeljaauwschen edelman onmogelijk is.’
Adriaan jansz. had met toenemenden klem deze woorden

{==609==} {>>pagina-aanduiding<<}
uitgesproken; hij wilde nog meer zeggen, maar 't was als of hij zich vermoeid gevoelde; groote zweetdroppels parelden op zijn gelaat en getuigden van innerlijke spanning. Toen hij de oogen tot ottho opsloeg, sprak deze:
‘Heer Schout, of ik mij geheel onschuldig noemen kan, weet ik niet, maar wees verzekerd, dat ik opregt zal zijn in mijn antwoord. Gij weet, wanneer ik in betrekking tot uw gezin ben gekomen; het was in mijne eerste jeugd. Uwe echtgenoot en mijne moeder waren boezemvriendinnen, en aan welke betrekkingen de partijzucht ook knagen mogt, die vrienschap liet ze ongedeerd. Die beide edele vrouwen waren boven Hoek en Cabeljaauw verheven, en hare echtgenooten gingen haar in die vriendschap niet te keer. Het kind, dat mijne moeder den Heer van slingeland geschonken had was haar een groote schat, maar het was het ook in het oog harer vriendin. Dat jongsken was ik, en mij was uwe lieve vrouw als eene, wier liefde gelijk stond met die mijner moeder; en toen ook zij het geluk mogt smaken van moeder te zijn, en u eene dochter schonk, - kon het anders of de innige vriendschap der moeders moest zich overplanten op hare beide kinderen, die maar twee jaren in ouderdom verschillende als broeder en zuster opgroeiden? Gelukkigen die wij waren in onze jeugd, toen wij nog niet er aan denken konden dat staatkundige woelingen een scheidsmuur tusschen ons oprigten zouden! Als te zamen groeiden wij op, geertrui en ik, en toen zij hare goede moeder verloor vond zij er eene terug in de mijne, totdat de dood in 't vorige jaar ook die edele tot een offer eischte. Mijn vader was mij reeds eenige jaren vroeger ontrukt; gij weet, Heer Schout, hoe zijne houding tegenover de beide partijen was. Hij zocht en vond zijn heil alleen in het huisselijk geluk, en een ieder wist, hoe hij ja, Cabeljaauwsgezind was, maar dan toch ook alleen voor de leus. Zijn dood maakte eene groote verandering in mijne omstandigheden. Ik kwam onder de leiding van saris van slingeland, den oudsten zoon van mijns vaders broeder; en deze was met al zijne ziel een ijveraar tegen de Hoekschen, en ik was althans eenigzins genoodzaakt hem te volgen. Ik zal mij niet
uitlaten over het gebeurde; gij kent het even goed zoo niet beter dan ik; evenmin zal ik oordeelen over het al of niet schuldige van de hoofden der Cabeljaauwsche partij,

{==610==} {>>pagina-aanduiding<<}
die deze stad ontweken; maar dit kan ik u op mijn eerewoord verzekeren, dat ik voor mij gansch onschuldig ben van hetgeen mijnen medestanders ten laste wordt gelegd; dat bij het trekken uit de poorten van Dordrecht ik alleen mijn neef en voogd gevolgd ben. Maar nu verder over mijne betrekking tot uwe dochter. Gij kent haar, adriaan jansz., gij weet welk een engel zij is, en kunt gij het den jongen man euvel duiden, dat bij hem de broederlijke genegenheid plaats maakte voor gevoelens van meer teederen aard, dat hij een meisje als geertrui dorst beminnen, dat hij haar van liefde sprak? Is het haar tot schuld aan te rekenen, dat zij aan die liefde wilde beantwoorden? - Ja ik ben gisteren aan uw huis geweest, en 't was met het doel om u te spreken; en toen ik u niet vond heb ik gesproken met haar, die mijn hart zoo geheel inneemt; wij hebben gesproken over de zwarigheden welke onze liefde in den weg staan, wij hebben....’
‘Ik weet genoeg, Mijnheer van slingeland!’ viel de Schout hem in de rede, die aandachtig geluisterd en slechts nu en dan het hoofd geschud had. ‘Ik twijfel niet aan uw eere, maar laat mij u vragen, was het wel gehandeld, om dus buiten mij om met mijne dochter een minnehandel aan te knoopen, vooral nu de omstandigheden van zoodanigen aard zijn, dat nimmer daaruit een huwelijk zal kunnen voortkomen? En gij, geertrui, hebt gij bij dit alles niet aan uwen vader gedacht, die in u alles bezit wat hem lief is, die zoo gaarne u gelukkig zou zien, maar toch nimmer zijne toestemming zou kunnen geven tot zulk eene verbindtenis?’
‘Liefste Vader!’ sprak geertrui half schreijende, ‘in alles heb ik aan u gedacht; vraag het ottho, of ik hem niet alles onder 't oog heb gebragt, of ik hem niet gezegd heb, dat ik hem nimmer zou kunnen liefhebben zonder uwe goedkeuring...’
‘Heere adriaan jansz., geloof mij, nooit was 't mijn voornemen in zoo teeder eene zaak buiten u om te handelen; al de bezwaren tegen onze liefde zie ik in, maar bij God! laat er geen toorn in uw hart zijn, omdat ik die liefde niet kon verbergen!’
‘Toorn, heer ottho? Geloof niet dat deze in mijn hart zetelt op dezen oogenblik; dat moet gij opgemerkt hebben uit mijne handelwijze; en God en zijne Heiligen weten het, hoe gaarne ik mijne dochter gelukkig zou zien, vooral gelukkig

{==611==} {>>pagina-aanduiding<<}
door u, die mijner overleden huisvrouw zoo lief waart, dien ik om uwe vele goede hoedanigheden hoogacht. Maar ziet gij 't zelf niet in, dat bij den tegenwoordigen stand van zaken eene vervulling uwer dierste wenschen onmogelijk is, dat er geen vooruitzigt is dat daarin verandering zal komen? Hoe weinig partijzuchtig gij ook zijn moogt, gij kunt u niet aansluiten bij de Hoeksgezinden, dat besef ik, maar even zeer begrijpt gij van mij, die met hart en ziel voor mijne partij ijver, dat ik niet tot de uwen zal overgaan!’
‘Gun aan onze jeugdige liefde, Heer Schout! dat zij niet wanhoopt daar waar voor u de toekomst geheel duister is,’ sprak de jonker met overtuiging. ‘Ik voor mij zie even goed in als gij, dat voor het tegenwoordige onze wenschen niet vervuld kunnen worden; dit alles heb ik gisteren met uwe dochter reeds besproken. Gij hebt mij gezegd, dat gij mij niet minacht en aan de eerlijkheid mijner bedoelingen niet twijfelt, beloof ons ook, 't is mede uit naam uwer geertrui dat ik 't u verzoek, dat er, wanneer de omstandigheden het eenmaal toelaten, van uwe zijde, geen verzet tegen onze verbindtenis zal bestaan.’
De schout wachtte eenigen tijd, alvorens hij antwoordde; maar toen ook geertrui hare beden bij die van ottho voegde, en in denzelfden geest als hij sprak, toen zeide hij zachtkens:
‘Ik zal tot u spreken als een verstandige tot verstandigen; gij gelooft, geertrui, en ook gij, ottho, dat ik uw beider geluk wil, en wanneer ik u zeg dat er voorloopig van eene verbindtenis tusschen u beiden geene sprake kan zijn, dan vertrouw ik, dat gij u daarnaar gedragen zult. Houdt voorloopig geheim wat wij besproken hebben, en weest verzekerd dat ik met u God bidden zal, dat de omstandigheden zich spoedig zoo schikken mogen, dat er aan uw geluk niets meer in den weg staat. En gij, ottho, vermijd vooreerst mijn huis liever, dan dat gij het te druk bezoekt, opdat de geruchten welke loopen geen veld winnen; dit zou uwe zaak meer benadeelen dan bevorderen. Zulk eene verwijdering is voor u zekerlijk eene harde zaak; de hemel geve dat deze beproeving niet lang dure!’
‘Ik dank u, heer schout! en ik weet dat geertrui u even zeer dankbaar zijn zal voor zulk een besluit,’ hervatte van slingeland; ‘vertrouw op ons en geloof dat wij geen misbruik van uwe goedheid maken zullen.’

{==612==} {>>pagina-aanduiding<<}

De schout verzocht nu zijne dochter de kamer te verlaten, daar hij in zijne betrekking nog eenige woorden tot den jonker te spreken had. Aan dit verzoek werd terstond voldaan, echter niet zonder een afscheid, dat teeder mogt genoemd worden, al werd het genomen zonder veel uiterlijk vertoon. Toen de jonge man en de schoone maagd elkander de hand drukten, en uit beider oogen een schat van liefde en hoop straalde, toen was het geen wrevel welke op het gelaat van adriaan jansz. te lezen stond, toen was de zucht welke aan zijne borst ontglipte, niet eene waaruit ongenoegen sprak, maar 't was eene zucht welke voortkwam uit twijfel, of de wenschen van zijn eenig kind en van den jongeling, die hem waarlijk dierbaar was, wel ooit zouden kunnen vervuld worden.


III.

Het gesprek tusschen den schout en den heer van slingeland duurde langen tijd, en hadden de beiden het tamelijk eens kunnen worden, zoolang geertrui tegenwoordig was, nu scheen er meer verschil tusschen hen te zijn ontstaan. Deze verandering kon geene verwondering baren; als schout van Dordrecht toch had adriaan jansz. den jongen edelman op ernstigen toon gevraagd, werwaarts hij ten vorigen dage zich begeven had, nadat hij bij hem aan huis een bezoek gebragt had. Openhartig had de ander hem geantwoord, dat hij naar de taveerne In 't gulden Kalf gegaan was. Dit berigt kwam geheel overeen met de mededeeling van den burgemeester, en de schout meende zich geregtigd een verder onderzoek in te stellen.
‘Ik heb er eenige oude vrienden gesproken, die ik daar tegen den avond bescheiden had,’ sprak ottho. ‘Heeft men u dit berigt, heer schout, en zijt gij daardoor weder wantrouwend geworden?’
‘Wien adriaan jansz. vertrouwen heeft geschonken, dien moet de schout van Dordrecht dikwijls wantrouwen, jonker!’ antwoordde de ander. ‘Mijn pligt is het u af te vragen, wie die vrienden waren; zeg het mij, of zoo gij weigert het mij mede te deelen, - gij weet, dat andere wegen voor mij open staan.’
‘Waarom zou ik daarvan een geheim maken, heer schout!’

{==613==} {>>pagina-aanduiding<<}
hernam van slingeland; daar waren de deken van 't cordewanners-gild, die het zeer druk had met van de onaangenaamheden te verhalen, welke in zijne broederschap hadden plaats gehad met harmen aldertsz., den vinder van 't zelfde gild; mijne oude vrienden, in wier gezelschap ik mij vroeger met het schieten met den voetboog vermaakte, hessel van der meere en joost jansz. van den poeldijk en eenige andere jongelieden van mijn leeftijd. Voorts bevonden zich in de taveerne de zoon van dirk govertsz. van bemont, den oud-burgemeester, wien ik echter niet gesproken heb, omdat ik hem niet kende; een paar vreemdelingen met nog een aantal meer of min aanzienlijke poorters dezer stad vormden met ons het voor dien avond talrijke bezoek in de taveerne, waar wij onder levendig gesprek en menig vrolijken dronk den avond doorbragten.’
‘Mijn berigtgever had dus zoo groot geen ongelijk, jonker, toen hij mij mededeelde, dat daar In 't gulden Kalf conferentiën waren gehouden van aanhangers der Cabeljaauwsche partij,’ sprak hierop de schout; ‘en wie waren de vreemden, en waarover hebben in de taveerne uwe gesprekken geloopen?’
‘Heer adriaan jansz.!’ antwoordde ottho, ‘uwe vragen zijn onbescheiden; ik sta hier niet voor een schoutengerigt, naar ik meen. Wij voerden een gesprek als van welwillenden tot welwillenden, en als zoodanig wil ik u niet alleen te woord staan, maar u zelfs een u nuttigen raad geven.’
‘Jonkman! gij spreekt stout, en denkt te ligt over de magt welke mijn ambacht mij schenkt...’
‘Neen, waarlijk niet, heer schout!’ viel de ander in, ‘die magt ken ik en eerbiedig ik, en alleen mijn eigen eergevoel komt er tegen op, dat ik op wantrouwende vragen zou antwoorden. Ééne zaak wil ik u mededeelen in uw eigen belang, doch alleen onder 't zegel van de stiptste geheimhouding; het is iets van veel gewigt, waarmede ik zoo gaarne den vader mijner geertrui zou willen bekend maken. Wilt gij mij op uw eerewoord verzekeren, dat gij verzwijgen zult, wat ik u zeggen zal?’
‘'t Is onvoorzigtig, jonker! voor den schout van Dordrecht zulk eene belofte af te leggen,’ klonk het antwoord; ‘maar

{==614==} {>>pagina-aanduiding<<}
op mijne kennisse van u als van een eerlijk man beloof ik u geheimhouding; ik weet dat gij geertrui's vader niet tot een schender van eed en pligt zult maken.’
‘Geene zake is verder van mij, heer adriaan jansz., en het verheugt mij dat gij dit begrijpt,’ sprak van slingeland; ‘ik zal u niet anders mededeelen, dan wat ge mijns inziens verzwijgen moogt. Weet dan, dat er binnen korten tijd waarschijnlijk eene gansche ommekeer in de zaken zal plaats hebben, waardoor de nu onderliggende partij weder aan het bestuur zal komen. De wijze waarop dit geschieden zal, kan ik u niet zeggen, omdat ik ze zelf nog niet weet, en gesteld dat ze mij bekend ware, ik den schout die niet zou kunnen mededeelen. Alleen dit wilde ik u raden, leg bij tijds uwe betrekking neder; behoud uwe Hoeksgezinde meening, en niemand zal u deren; maar wanneer de veranderde omstandigheden u nog als schout vonden, waarlijk menige ramp zou daarvan voor u het gevolg zijn; gij weet op hoe krachtige, ja dikwijls onbillijke wijze de partijzucht zich uit.’
De schout zweeg langen tijd stil, en scheen in het diepste nadenken verzonken te zijn; hij scheen tevens besluiteloos te wezen omtrent hetgeen hij zeggen moest. Welk eene warreling van met elkander strijdige eischen deden zich voor den goeden man op! Zijn eerewoord aan ottho gegeven, en de pligten van zijn ambt welke hij altijd zoo naauwgezet was nagekomen; zijne gehechtheid en trouw aan de Hoeksche partij, en het middel hem aan de hand gegeven om de voorspelde rampen van zich en zijn huis af te weren; zijn haat tegen de tegenpartij, en zijne innige liefde voor zijn eenig kind, gepaard met de genegenheid, welke hij den jongeling toedroeg, wier moeder de boezemvriendin zijner onvergetelijke echtgenoot geweest was!
‘Spaar mij,’ riep hij uit, ‘om Gods wil, spaar mij! Wat heb ik gedaan, dat aan mij slechts de keuze gegeven is tusschen twee wegen, die beiden misdadig zijn?...’
En wederom verzonk hij in zijn vorig zwijgen; maar eindelijk stond hij op, en sprak op vastbesloten toon:
‘Hoor, jonker! ofschoon gij mij met goede bedoeling, welke ik op prijs stel, deze mededeeling gedaan hebt, zoo zult gij toch beseffen, dat het voor mij uiterst moeijelijk is om tot

{==615==} {>>pagina-aanduiding<<}
het besluit te komen, dat gij mij aanriedt. God geve mij meer licht dan ik op dezen oogenblik heb. Voorloopig echter is het mijn plan niet om mijn ontslag uit mijne betrekking te vorderen; ik wil liever rustig de omstandigheden afwachten. Gesteld al dat de Cabeljaauwschen in onze stad weten in te dringen, geen onder hen is er toch, die mij persoonlijk haten kan, want ook voor hen ben ik steeds regtvaardig geweest, en zij hebben niets op mij te wreken, dan dat ik niet tot hunne partij behoor. Daarenboven, wat gij als zoo zeker beschouwt, is nog niet gebeurd; en, zal ik mij niet bedienen van hetgeen gij mij hebt geopenbaard, wanneer mij als schout op andere wijze het verraad berigt wordt, dan zullen de middelen niet ontbreken om het kwaad te voorkomen.’
En hoezeer de heer van slingeland hem ook aanried om niet te veel te vertrouwen op de zachtmoedigheid der Cabeljaauwschen of op het mogelijk mislukken der genomen plannen; met hoeveel drang de schoone geertrui hem na ottho's vertrek poogde over te halen om zich van zijn ambt te ontslaan, - de schout bleef bij zijn voornemen, en beweerde dat het niemand veroorloofd is, om de betrekking waarin God hem geplaatst heeft, te verlaten, wanneer gevaar dreigt; en zekerlijk hij liet het niet aan nasporingen ontbreken naar de wijze waarop de Cabeljaauwsgezinden zich weder aan het hoofd van Dordrechts poorters hoopten te stellen.
Maar al deze pogingen mislukten; eenige verdachte poorters werden gevangen genomen, maar zij openbaarden niets belangrijks. De geheele achtbare regering was te zamen gekomen om te beraadslagen; en daar natuurlijk niemand iets meer wist aangaande de bijeenkomst In 't gulden Kalf, dan gillis adriaansz., de voorzittende burgemeester, kwam men geene schrede verder.
De schout bevond zich in een onaangenamen toestand; ottho had hem wel niet veel medegedeeld, maar hij wist daardoor toch meer dan de overigen. Hij moest deel nemen aan de beraadslaging, en kon alleen aanraden, dat men op zijne hoede moest zijn, dat men zich bij tijds sterker wapenen moest voor het geval, dat er pogingen werden aangewend van de tegenpartij, om Dordrecht weder in handen te krijgen; want toen men hem vroeg, of hij redenen had voor zijne

{==616==} {>>pagina-aanduiding<<}
bezorgdheid, was hij verpligt te zwijgen. Tot eer van den voorzittenden burgemeester moet getuigd worden, dat hij beproefde weder goed te maken voor adriaan jansz., wat hij hem, zooals wij weten, onaangenaams had gezegd, daar hij voor den schout het antwoord overnam, en betuigde in de bezorgdheid van dezen te deelen, zonder ook iets bepaalds te weten; waarop ook eenige schepenen hetzelfde verklaarden, en jansz. dus uit eene groote moeijelijkheid werd gered.
Met het sluiten der vergadering was echter het onaangename van den toestand van adriaan jansz. niet geweken. Den dag daarop was hem aangezegd van regeringswege, dat hij vervolging in moest stellen tegen den jongen van slingeland. Hij gaf daaraan gehoor, en ofschoon het hem in vele opzigten verheugde, dat zijne pogingen mislukten, hij begreep toch zeer goed, dat velen in de stad nu nog te meer geloof zouden slaan aan het gerucht, dat hem door den burgemeester was medegedeeld. Hoe deze gedachte hem kwelde en ontrustte, kon God alleen weten, voor wien hij des avonds in zijn slaapvertrek nederknielde, en in naam van den Heiligen Verlosser en der Moedermaagd om licht smeekte in de duisternis welke hem omgaf, om zegen voor zijn geliefd kind, dat naar zijne meening zooveel onheil te wachten had.


IV.

Tegen den middag van den 5den April 1481 ontmoeten wij den jongen ottho van slingeland te Gorinchem in het gebouw door den casteleyn dier stad, heer jan van egmont, bewoond, met wien hij in druk gesprek was.
‘Ik verzeker u, ottho!’ zoo riep de heer van egmont uit, ‘de oude schelm mag zijne dagen gaan tellen, want niet ongewroken zal hij mij gehoond hebben.’
‘Laat toch uw toorn niet duren over zoo gering eene zake, heer van egmont,’ viel ottho in; ‘de schout van Dordrecht is waarlijk geen schelm, en ik houde het gerucht, dat hij over u beleedigende uitdrukkingen zou gebezigd hebben, voor onwaar; dit valt zoo weinig in den geest van adriaan jansz.’
‘Heeft schipper jan matthijsz. het mij dan niet zelf ge-
{==617==} {>>pagina-aanduiding<<}
zegd, hoe hij met eigen ooren gehoord had, dat de schout tegen eenige poorters sprak van manke jan van egmont, die goed voor stokbewaarder kon doorgaan, daar hij schelmen en dieven onder zijne bescherming nam?’
‘Hoe gij toch zooveel geloof kunt slaan aan zulk een verhaal; is matthijsz. niet slechts een lage, loontrekkende verrader, die alleen hem dient die hem het meeste geld biedt? En gelooft gij zoo eenen onvoorwaardelijk?’
‘Ik vind geene reden om den schipper niet te gelooven, ottho! wat zou hem kunnen bewegen om mij tegen den schout op te zetten?’
‘O, daarvoor kan ik u wel redenen opnoemen,’ hernam van slingeland. ‘Ten vorigen jare nog is de schipper geapprehendeerd in Dordrecht, omdat hij allerlei kwade practijken uitoefende, en daardoor in 's schouten handen geraakte.’
‘Alsof een schipper verstand genoeg had, om zich dus te wreken! Neen, hij moge in andere opzigten een bedrieger zijn, maar in deze zaak geloof ik hem volkomen. Verheug u intusschen, dat uw hoofd niet op den romp van den schout van Dordrecht staat.’
Dit gesprek werd afgebroken door het binnenkomen van een tiental mannen, die, nadat zij den heer van egmont eerbiedig gegroet hadden, plaats namen. Het waren Jonkheer anthonie, natuurlijke zoon van den overleden hertog philips van Brabant, Jonkheer michiel, de jongere broeder van heer jan van Bergen-op-Zoom, Jonker ottho van Egmont, die later heer van Kinnenburg werd, Sir thomas aurits, de hopman eener Engelsche compagnie, saris sarisz. van slingeland, de schipper jan matthijsz. en eenige anderen. Toen zij gezeten waren, sprak de casteleyn hen aan, en herinnerde hun, dat zij te zamen gekomen waren om zeer gewigtige zaken te bespreken. Die zaken waren niet meer of niet minder dan plannen om de stad Dordrecht aan het bestuur der Hoeksgezinden te ontrukken, welke reeds op den avond van dien dag ten uitvoer moesten worden gebragt. De Engelsche kapitein en de schipper waren de instrumenten, door welke men het plan wilde volvoeren. Alles was reeds gereed, en deze bijeenkomst moest alleen dienen, om aan allen nog de rollen in 't geheugen te roepen welke zij te spelen hadden. Twee

{==618==} {>>pagina-aanduiding<<}
lange Maas-schepen zouden onder eene lading rijshout omtrent honderd-vijftig meest Engelsche voetknechten verbergen, en op den avond van dezen dag den togt aannemen naar Dordrecht. Wel was het aan den toon der beraadslagingen te bemerken, hoezeer de meesten alleen aan de stem van den hartstogt gehoor gaven, en brandden van lust tot wraak, terwijl de algemeene haat tegen den vijand door velen scheen gebruikt te zullen worden om persoonlijke veten te wreken. Op merkwaardige wijze kwam dit uit in de woorden waarmede heer jan van egmont de bijeenkomst sloot:
‘En nu, trouwe aanhangers van den Cabeljaauw,’ zoo sprak hij, ‘alles is nu afgesproken, en van ons beleid en van onze voorzigtigheid hangt het af, of de beraamde onderneming gelukken zal of niet. Laat mij u ééne zaak nog op het harte drukken; wanneer onze zaak een goeden afloop heeft, en de onzen wederom het bestuur van het oude Dordrecht in handen hebben, rekent niet dat gij dan genoeg zult gedaan hebben; wie staat er ons voor in, of de Hoekschen misleiden ons nog voor St. Sylvester, zooals wij 't hen morgen zullen doen? Maar wilt gij dat verhinderen? Doe dan morgen alle deernis en medelijden verre van u; tracht de hoofden der tegenpartij in handen te krijgen, of doodt ze en roeit ze uit, zooals eenmaal de heilige elia de Baäls-profeten vernietigde. Zoo u dit mogt gelukken, - onze zaak triumfeert dan zekerlijk, en dat niet voor korten tijd slechts, maar voor immer. Gij allen kent ze, die aan het hoofd der bovendrijvende partij staan; dat dan aan geen hunner de kans gelaten worde om immer eenige magt te verkrijgen. U hen allen bij name te noemen, is niet noodzakelijk, alleen beveel ik u aan op hem te letten, die op dezen oogenblik het meest invloed oefent in de oude Merwede-stad; die voor ons de gevaarlijkste van allen is, en zich niet ontziet om zich op de smadelijkste wijze uit te laten over de hoofden onzer partij, en niet het minst over mij; het is de schout, adriaan jansz., wien ik bedoel. Zoo gij hem dood of levend in handen krijgt, kunt gij berekenen, dat aan de tegenpartij de zwaarste slag is toegebragt.’
‘Dat zich mijne stem bij de uwe voege, heer van egmont!’ sprak saris sarisz. van slingeland; ‘het is de schout, die ons allen voor dieven en afzetters uitmaakt, en de poorters

{==619==} {>>pagina-aanduiding<<}
tegen ons opzet; ik belove u, dat hij morgen met zijn grijzen kop voor zijne ongeregtigheden zal boeten.’
En allen juichten deze woorden toe, behalve ottho, die zweeg, maar bij zich zelven de belofte aflegde, dat hij wat in zijn vermogen was, doen zou om den vader zijner geertrui te redden van het dreigende gevaar.

Des avonds laat staken de beide schepen, door heerlijken maneschijn en goeden wind begunstigd, van Gorcums wal af, en den volgenden morgen met het aanbreken van den dag lagen zij te Dordrecht aan het hoofd. Het was een prachtige lenteochtend; het nachtelijk graauw begon reeds van de lucht te wijken om plaats te maken voor de rozenroode tinten van den dageraad. De kerktoren van de oude stad aan de Merwede, de langzaam voortkabbelende golven der rivier kwamen somber uit tegen de reeds lichtgekleurde wolkjes aan de Oosterkim, vooral daar het geheel als gesluijerd was in het doorzigtige gaas van een grijzen morgennevel, van welken men het nu reeds zien kon, dat hij den strijd tegen de stralen der zon niet zou kunnen uitstaan. Bij het hoofd wandelde een tweetal mannen in groote mantels gehuld; reeds langer dan een uur hadden zij daar rondgedwaald, en uit hun zachtkens gevoerd gesprek kon men spoedig bemerken wie zij waren, en wat het doel hunner nachtelijke wandeling was.
‘Ja, heer schout!’ sprak de een, een man van buitengewone lengte en colossale vormen, ‘het zal uitkomen, zooals ik u reeds lang te voren gezegd heb, gij maakt u beangstigd voor eene hersenschim. Reeds dagen achtereen hebben wij met de meeste zorgvuldigheid gesurveilleerd, en wij zijn immers tot geene de minste ontdekking gekomen; bij nacht en ontijden hebben wij overal zelven alles nagegaan of onze verspieders gezonden, en van geen verraad hebben wij het spoor ontdekt.’
‘En toch,’ zeide de aangesprokene hierop, ‘en toch waren mijne geruchten uit zulk eene bron voortgekomen, dat ik aan hunne waarheid niet twijfelen mogt. Gij zult het zien, leendert aldertsz.! dat ik niet enkel op loos alarm zooveel moeite mij getroost heb, en u, den onderschout en mijne

{==620==} {>>pagina-aanduiding<<}
overige dienaren zoo druk eene dienst heb laten doen. Alleen, mijne berigten waren te onbepaald; had ik maar meer geweten; maar, ziet gij die beide schepen daar door den nevel heen komen; wie weet, of zij niet aanbrengen wat wij zoolang gevreesd hebben!’
‘'t Zal wel weder zijn, zooals we 't reeds zoo vaak gehad hebben,’ hernam de onderschout op ietwat ontevreden toon; 't zullen wel schepen zijn met de vreedzaamste lading van de wereld.’
‘Laat ons in allen gevalle op hunne aankomst wachten,’ zeide de schout, en beiden begaven zich door de waterpoort naar het hoofd, waar zij zwijgende vertoefden tot de schepen aanlegden. 't Zal ongeveer zeven uur geweest zijn, toen de touwen uitgeworpen en vastgemaakt werden.
‘Goede morgen, leendert aldertsz.!’ klonk het van een van de schepen; ‘reeds zoo vroeg aan 't dolen? En wien hebt ge daar bij u, die u op uwe nachtwandeling vergezelt? Wel, wel, als ik goed zie, dan is het mijnheer de schout; nu, als gij mij dacht te betrappen, kunt ge wel weêr gerust naar huis gaan. Jan theuwisz., den ouden schipper, zult ge toch zeker niet wantrouwen.’
‘Dat zeggen wij nog zoo grif niet, jan matthijsz!’ sprak de onderschout; ‘dacht ge dat de schout van Dordrecht met zijn eersten dienaar voor niets de nachtelijke ronde doet, en dat wij uwe lading niet zullen onderzoeken?’
‘Doe dat gerust, mijne heeren, zoo het u belieft,’ antwoordde de schipper, zonder te blikken of te blozen.
‘Zeg ons slechts wat gij inhebt in uwe schepen, matthijsz.!’ zeide de schout; ‘ons onderzoek betreft alleen verdachte personen, en onder dezulken rekenen wij u niet.’
‘Het geeft mij vreugde en geluk, heer schout!’ klonk het antwoord van den schipper, ‘dat gij zoo over mij denkt; mijne hoofdlading is rijshout, en verder daaronder allerlei goed, dat ik haast lossen zal.’
‘Wij wenschen u goed fortuin op uw arbeid. Kom, aldertsz.! laat ons de stad weêr ingaan.’
Met deze woorden van den schout verwijderden zich de beide mannen, en onze schipper, hoe cordaat hij zich ook gehouden had, voelde zich wel honderd pond ligter, toen de mannen van den geregte uit het gezigt waren.

{==621==} {>>pagina-aanduiding<<}

Kort daarop kwam eene andere gedaante van onder de lading rijshout te voorschijn; het was een man, dien wij reeds even hebben ontmoet en door zijn ligchaamsgebrek gesignaleerd, en die dus spoedig te herkennen was, jan van egmont. Hij sprak eenigen tijd zachtkens met den schipper, en toen hij met dezen alles besproken had, boog hij het hoofd naar het ruim van het schip, waarop hij zich bevond, en riep met luider stemme:
‘Vierjarig rijs, rijst op in Godsnaam!’
Dit was het afgesproken woord, waarop de onder de lading verborgen mannen uit hunne schuilplaats zouden verrijzen; hetzelfde gebeurde op het andere schip, en voor dat een uur na de aankomst verloopen was, stonden de Cabeljaauwsgezinden met hunne troepen voor de Waterpoort geschaard. De regering wist nog niets van 't geen haar boven 't hoofd hing; een aantal nieuwsgierigen, belangstellenden en onverschilligen hadden zich bij het hoofd verzameld, en staarde, zonder iets uit te rigten op het onverwachte tafereel, dat zich aan hun oog vertoonde. Spoedig rukten de manschappen de Waterpoort binnen, maar weldra stuitten zij op eene menigte gewapende poorters, die, op last van de ‘Oversten der stad’, terstond nadat zij het onraad vernomen hadden, de harnassen hadden aangetogen. Aan hun hoofd stond de burgemeester gillis adriaansz., en wanneer wij lezen, hoe hij uitgedoscht was, kunnen wij eenigzins nagaan, hoe weinig orde er in die oogenblikken onder de gewapende burgerij heerschte; ‘uit haastigheid,’ zoo lezen wij, ‘hadde hy in plaats van een helmet, eenen koperen pot op sijn hooft geset’. Alles liep dan ook door elkander in de bontste verwarring, en, daar de meesten van de verdedigers tot de arbeidende klasse behoorden, zoo waren velen alleen gewapend met een of ander werktuig dat tot hun bedrijf behoorde; en de cordewanner met zijn spanriem, en de wever met zijn spoel stonden met evenveel moed tegenover den vijand, als zij die met handen voetboog of met kolf en bus gewapend waren. Voor het stadhuis, dat toen op de Kolbrugge stond, was het tooneel van den strijd. Het gevecht was hevig, omdat de beide troepen schier dadelijk na de eerste ontmoeting handgemeen waren

{==622==} {>>pagina-aanduiding<<}
geworden, en daar op last der regering alle klokken gebeijerd werden, het aantal der strijders schier met ieder oogenblik aanwies. Het meest wonnen daarbij de verdedigers, en zij die zich bij de Cabeljaauwschen aansloten, waren gemakkelijk te tellen; het waren geheime aanhangers der uitgewekene partij, die nu van de gelegenheid gebruik maakten, om aan hunne politieke gevoelens lucht te geven. Langen tijd scheen het dan ook dat de aanslag door heer jan van egmont op Dordrecht ondernomen, mislukken zou, ofschoon deze zelf zoowel als al zijne onderhoorigen een buitengewonen moed betoonde; maar eindelijk veranderde de kans geheel en al; drie- of vier-honderd voetknechten werden den Cabeljaauwschen uit Rotterdam door heer philips den Bastaart, kapitein van die stad, tot hulp gezonden, en hierdoor werd het pleit beslist. Wel hielden de Hoekschen zich nog geruimen tijd staande, maar toen hun aanvoerder, de burgemeester gillis adriaansz., die op heer jan was toegeloopen met den uitroep: ‘Manke jan, wat maakt gij in mijn stad?’ door dezen verslagen werd, toen ook de onderschout, die zich dapper van zijn pligt gekweten had, gevallen was, toen gaven de burgers den moed verloren, ‘en liepen om hen te salveren, en de vijanden werden de stad meester.’
Ottho van slingeland was naar het huis van den schout gesneld, zoodra hij den voet in Dordrecht aan wal gezet had; hij had hem aangespoord om te vlugten, gezegd welk een haat heer jan van egmont hem toedroeg, en hem te kennen gegeven welk lot hem boven het hoofd hing; geertrui had hem snikkend gebeden om aan den gegeven raad gehoor te geven, - maar niets mogt baten; adriaan jansz. was niet te bewegen; hij wilde niet van den post wijken, die hem was toevertrouwd. Hij wilde zich naar het tooneel van den strijd begeven, maar werd spoedig gevangen genomen door eenige knechten, welke de heer van egmont op zijn huis had afgestuurd. Ottho had zich toen verwijderd, na aan zijne geertrui beloofd te hebben, dat hij alles zou doen wat in zijne magt was om haren vader te redden.
De Cabeljaauwschen hadden wel twee-honderd poorters gevangen genomen, en onder dezen, behalve den schout, ook den oud-burgemeester dirk govertsz. van bemont. De beide

{==623==} {>>pagina-aanduiding<<}
laatsten werden naar den Haag gevoerd, en ondanks de beden en tranen van geertrui, die haren vader gevolgd was, ondanks al de moeite welke ottho zich gaf om den schout te redden, - waren de partijhoofden onverbiddelijk, en beide de Dordrechtsche magistraten werden onthoofd.
Saris van slingeland werd vereerd met het schout-ambt van Dordrecht, en onder de negen nieuwe schepenen, welke den 28sten April door Keizer maximiliaan benoemd werden, vinden wij ook ottho van slingeland genoemd. De omstandigheden werkten niet nadeelig op zijn huiselijk geluk. Geertrui had begrepen, dat ottho geene schuld had aan den dood haars vaders, dat hij integendeel alles gedaan had om dezen te redden; zij mogt den jongeling nog liefhebben, en een jaar na het gebeurde trad zij met hem in het huwelijk. Dordrecht was van beheerschers verwisseld, maar de heerschappij der liefde was sterker dan die over staten en steden, en de partijzucht was niet bij magte om het geluk van den Cabeljaauwschen jonker en van de dochter des Hoeksgezinden schouts te verhinderen. Alleen de herinnering aan de verrassing van Dordrecht door jan van egmont, en hetgeen zij na zich sleepte, benevelde dit geluk.






Een brief uit Modena.

Wat er van de Midden-Italiaansche staten zal worden, is nog tamelijk onzeker, en het kan nog lang duren eer de zaak beslist is. Maar zooveel blijkt toch hoe langer hoe meer, dat niet ligt de uitgeweken souvereinen dier staten in het rustige bezit hunner vroegere slagtoffers hersteld zullen worden. Ook is er iets anders, dat uit de houding dier bevolkingen schijnt te blijken, van meer gewigt bij het algemeen verspreide denkbeeld, waarmede Europa zoo lang zijn geweten heeft in slaap gewiegd, en dat men als om strijd nog steeds blijft herhalen: ‘De Italianen zijn nog niet rijp voor de onafhankelijkheid; zij zijn een beter lot nog niet waard.’ Zeker, de Italianen hebben veel geleden, en wee hem die eenmaal aan 't sukkelen is; maar thans weten zij wat zij willen en zij zijn ook bereid om den weg in te slaan, die daartoe leiden kan.

{==624==} {>>pagina-aanduiding<<}

Zoo is ook de toon, die heerscht in een brief onder het opschrift Correspondance d'Italie uit Modena, gedateerd 8 Sept., die in de Revue Contemporaine wordt medegedeeld. Wel is dat Tijdschrift bekend als sterk behoudend en gouvernementaal, en zal het ook niet ligt iets mededeelen wat de keerzijde van de keizerlijke politiek en de Napoleontische plannen met Italië doet zien; maar het komt in deze zaak ook overeen met andere berigten. Het kan zijn dat de Italianen later weder uit den band springen, maar op 't oogenblik gedragen zij zich toch met ongekende bezadigdheid. Het is een Franschman, die uit Modena o.a. aldus schrijft:
Te Piasenza, te Parma en hier, heerschen, gelijk bekend is, eene verwonderenswaardige bedaardheid. Misschien moet men daar niet anders in zien, dan een groot bewijs van slimheid; maar dat is al veel, en genoeg om hen te weêrleggen, die aan Italië alle politieke deugden ontzeggen. Moet men gelooven aan de volstrekte verdwijning van alle uiterste partijen, of alleen aan eene merkwaardige stilzwijgende overeenstemming, die wel voor het oogenblik als van zelf ontstaan is, maar ruim spel voor de toekomst open laat, en hoe ook de oplossing van het Italiaansche vraagstuk uitvalle, in het vervolg nieuwe woelingen en verdeeldheden niet uitsluit. Hoe het zij, de berigten hebben niets overdreven van de bezadigde stemming die hier waargenomen word, en het is onmogelijk, om op minder revolutionnaire wijze eene revolutie tot stand te brengen. Men maakt hier veel minder leven dan te Milaan. Ik hoor geen geschreeuw, ik zie geene illuminaties, geene driekleurige vesten, zelfs weinig vanen, en weinig cocardes. Men uit zijn gevoelen op de stilst mogelijke manier, men plakt een papier op zijne deur met een: Weg met de bourbons, weg met den Groothertog! of: Leve victor emmanuel! Daarbij bepalen zich alle manifestaties. Maar zij zijn niet minder welgemeend. Het grootste gedeelte der bevolking en bijna alle bewoners der steden protesteren krachtig tegen den terugkeer hunner vorsten, en allen zeggen dat zij dit protest zullen volhouden, zelfs des noods met de wapenen. Mogt men de restauratie, de terugvoering der vorsten beproeven, dàn zou de tegenwoordige rust in een woedenden burgeroorlog veranderen, en de republikeinsche partij, die dood of ten minste

{==625==} {>>pagina-aanduiding<<}
ingeslapen schijnt, zou zonder twijfel spoedig weder opleven. Zoo zeide farini dan ook voor eenige dagen: ‘Wanneer men de vredelievende manifestatie der hertogdommen ziet, dan zou men de partij die de herstelling der souvereinen verlangt, de partij der anarchisten kunnen noemen.’
Ofschoon de hertogin van Parma, evenmin als de hertog van Modena hersteld zal kunnen worden, zijn toch de gevoelens omtrent de souvereinen zelven zeer verschillend. De Parmesanen hebben zich over den persoon der hertogin zoo zwaar niet te beklagen. Maar zij gevoelen zich gekrenkt door de kleinheid van hun land, waardoor het eeuwigdurend van souvereinen verandert en in de groote Europesche transacties de rol van bakerspeld vervult. Sedert de 16e eeuw heeft het tien verschillende vorstenhuizen gehad. Men haakt naar eene hoogere bestemming en wil het lot van eenigen grooten staat deelen. Bovendien, indien het hertogdom Modena met Toscane vereenigd werd, wat zou een hertog van Parma dan anders kunnen zijn, dan ‘hoveling of zamenzweerder’?
Iets geheel anders is het met de Modenezen; zij hebben tegen frans V persoonlijke en, men moet het erkennen, regtmatige grieven. Toen hij vertrok, had hij slechts den tijd om zijne particuliere benoodigdheden in te pakken, behalve op de greep enkele kostbaarheden uit het museum. Maar men had geen tijd om de archiven te vernietigen; slechts enkele stukken werden verbrand. En daarmede is eene groote onvoorzigtigheid begaan. Het tegenwoordige gouvernement heeft ze gevonden en zoo belangrijk geacht, dat het dadelijk besloten heeft ze uit te geven.
De lezing van deze stukken doet ten duidelijkste zien, wat absolute autocraatde hertog van Modena was. Een tal van merkwaardige, grappige, maar ook treurige staaltjes zouden wij er van kunnen mededeelen, hoe hij zijn wil en zijn persoonlijk welbehagen boven alle wet en regt stelde. Zijne particuliere opiniën en fantaisiën, in eigenhandig geschreven bevelen medegedeeld, regeerden het land, terwijl zelfs een bepaald stelsel, behalve een algemeen begrip van reactie en absolutisme, moeijelijk te erkennen was. Stelselmatig was misschien alleen zijn dompersoorlog tegen den stand der geleerden, wier getal hij zooveel mogelijk trachtte te beperken. ‘Men behoeft zoo

{==626==} {>>pagina-aanduiding<<}
geleerd niet te wezen, om een goed militair, en een goed staatsman te zijn; zie mijne ministers maar!’ dat was zijne telkens wederkeerende uitspraak. Dergelijke lieftalligheden schreef hij echter niet zelf, maar liet ze zijne ministers schrijven.
Het meest heeft hij zich echter gecompromitteerd en belagchelijk gemaakt door een ander plan, dat hij het hardnekkigst vasthield, om namelijk Frankrijk te verdeelen. Dat was eene idée fixe, die hij van zijn vader frans IV had overgeërfd. Ieder wist het, en de echte hovelingen beijverden zich om hem hierin te versterken. Eene brochure: Italië en de buonaparte's, die op bevel van den groothertog moest uitgegeven worden maar waartoe geen tijd meer geweest is, zoodat alle exemplaren op de groothertogelijke drukkerij gevonden zijn, geeft de middelen aan om dit doel te bereiken. Daar hij de hoop moest opgeven, om zijn plan alleen met eigen hulpmiddelen te verwezenlijken, is de hertog in die brochure bereid om de hulp van eene coalitie in te roepen. Hij is niet altijd zoo nederig geweest.
Na de verschijning van dit dolle boekje, geloof ik niet dat de hertog van Modena ooit zijne staten zal kunnen wederzien; het bespottelijke alleen zou het al onmogelijk maken. En Parma schijnt in dit lot van den buurman te moeten deelen. - Wat moet er dan van deze twee hertogdommen worden? Zal men Sardinië ook deze twee ‘bladen van den artisjok’ laten opeten? of zal men met Toscane zamen een koninkrijk van Etrurië vormen? Dat weet men hier evenmin als te Parijs. Ik behoef u niet te zeggen van wie men de oplossing van het vraagstuk verwacht. Napoleone, Francesi, men hoort niet anders dan deze woorden op de straat. In de oogen van al de Italianen, van het volk tot de regerende hoofden, vermag de Keizer alles: hij kan Europa afbakenen, even als hij het bosch van Boulogne heeft afgebakend.
Garibaldi is hier, ik heb hem gezien. Hij zegt ook, even als farini: ‘Wat spreekt men van revolutie? De eenige revolutionnairen zijn de verdrukkers, als zij hier willen terugkeeren.’ Hij is zeer tevreden met den loop der gebeurtenissen. Hij spreekt van den keizer, en van het groote werk der

{==627==} {>>pagina-aanduiding<<}
emancipatie zoo loyaal en moedig door alexander II volbragt: ‘De souvereinen,’ zegt hij, ‘willen zich zeker met de volken verzoenen.’ Garibaldi gelijkt volstrekt niet op de meeste portretten die er van hem zijn. Hij is eenvoudig in kleeding, in zijn spreken en manieren, welwillend en gemeenzaam. Wanneer hij ooit de roode en witte pluimen die men hem toedicht, gedragen heeft, dan hebben zij een vreemd effect moeten maken op dat zachtzinnige en weemoedige hoofd. Hij ziet er goedaardig uit en dat is het opmerkelijkst; zijn blik is belangwekkend. Hij is niet zeer groot, is twee-en-vijftig jaren, en ziet daar ook wel naar uit; zijn gelaat heeft iets afgemats. Garibaldi staat thans aan het hoofd van de troepen van Toscane en de brigades vrijwilligers, die zeer gereedelijk in Parma en Modena georganiseerd worden. De naam van garibaldi heeft stellig de dienstnemingen verdubbeld. Er zijn er onder van zestien en vijftien jaren; ik heb er een gezien van 14 jaren, die uit Verona des nachts, buiten weten van zijne ouders, weggeloopen was, en op weg was naar zijn corps. Zijne pakkage was zoo groot als een vuist, dat was zijn gansche schat, in een zakdoek geknoopt, en hij was zoo gelukkig als een koning! - Wat de vroegere vrijwilligers van garibaldi betreft, die den afgeloopen veldtogt met hem hebben gemaakt, zij zijn thans weder door geheel Italië verspreid. Hun doel is bereikt, de vijand is verjaagd; maar zij moeten onder de wapenen blijven, hun engagement is voor een jaar. Milaan is dan ook nagenoeg leêg van jongelieden; want men moet dit althans ter eere van de Lombardische jeugd zeggen, dat zij zich dapper gedragen hebben. Men is onregtvaardig jegens de Milanezen; men heeft hun verweten, dat zij niets hebben kunnen doen om de Oostenrijkers te verdrijven, dan barricades oprigten den dag nadat
ze al weg waren. Het is waar; maar men heeft daarbij de 30 duizend vrijwilligers in het leger van garibaldi vergeten. Alle weerbare jongelieden die vrij waren, zijn daarheen getogen, zelfs uit den adel, en dit verdient zooveel te meer lof, daar deze sedert langen lijd aan onverschilligheid en lediggang gewend was, waarvan de tegenwoordigheid der Oostenrijkers de reden of het voorwendsel was. De vrouwen hadden een groot aandeel aan deze krijgshaftigheid, zij zonden de

{==628==} {>>pagina-aanduiding<<}
jongelieden ten strijde met sjerpen en talismans; zij waren zeer koel jegens diegenen, die bleven. Nu nog kan een jongman die zonder geldige reden geen deel aan den veldtogt genomen heeft, zeker zijn, dat hij in een salon zeer koeltjes ontvangen zal worden. Trouwens, Milaan behoefde zijn patriotisme niet meer te bewijzen; men herinnere zich slechts dien optogt van honderd-duizend Milanezen, die zonder opschudding de stad verlieten, den dag nadat de stad aan radetzky was overgegeven, - eene aandoenlijke scène, zoo geheel vreemd aan onze gewone gebruiken. Of den burgemeester casati, die aan de burgers het overbodige zilverwerk afvroeg om slechts eenige dagen een tegenstand te verlengen, dien men wist dat te vergeefs was, - en toch beurde hij in een oogenblik meer dan vier millioen (francs). Men kon in alle klassen voorbeelden aanhalen van menschen, die voor de goede zaak een vierde, derde of zelfs de helft van hun vermogen hebben opgeofferd. Wanneer men zulke trekken bij een volk ziet, dan kan men veel van dat volk verwachten. Men is te zeer gewoon, sedert eenigen tijd, om Italië als eene illusie te beschouwen, waarvan het eene zekere mode is zich als genezen voor te doen. Men heeft het beoordeeld naar enkele ellendelingen, die het onteerd hebben. Waarom zouden wij het niet zeggen, ik zelf, die dit thans schrijf, heb vroeger, in Frankrijk, in dit algemeene gevoelen gedeeld. Maar als men tegenwoordig is bij hetgeen hier voorvalt, dan begint men beter over Italië te oordeelen, en men begint te denken, dat prins metternich misschien bij tijds gestorven is, om niet het dementi van zijne beroemde uitspraak zelf te beleven.’
Maar of het schoone Italië hare deugd en hare vreugd zal bewaren in het gedrang der groote mannen, - dat is de vraag.



{==629==} {>>pagina-aanduiding<<}

Mengelwerk.

De reizen van Dr. H. Barth in Africa.

(Vervolg en slot van bl. 595.)

Doch keeren wij terug tot de ondervindingen van Dr. barth, die zijne kennis van Timbuctoe niet dan door zware opofferingen heeft verkregen. Reeds in den aanvang werd zijn toestand naar allen schijn hopeloos. Ssidi-alawate, een man van een zelfzuchtig karakter, maakte gebruik van het toeval dat den reiziger voor het oogenblik geheel in zijne magt gegeven had, tot de schandelijkste afpersingen, en viel hem bovendien lastig met pogingen om hem te bekeeren. De trouwelooze Walater troonde hem een aantal geschenken af voor de grooten des lands, maar behield ze, zoo als later bleek, grootendeels voor zich zelf. Dit was dubbel nadeelig en gevaarlijk, want vooreerst ontvingen zoo de landsvorst in Hamd-Allahi en andere aanzienlijken geene of ontoereikende geschenken en werden daarom vertoornd op den vreemdeling; ten andere werd het overblijfsel der goederen verbruikt, dat nog dienen moest voor de lange terugreize. Zeer spoedig was het buitendien bekend geworden, dat de vreemdeling een Christen was, en er drongen geruchten tot zijne ooren door, dat de fanatieke Fulbe besloten hadden om hem te vermoorden. Bij dat alles kwam nog, dat de reiziger ten gevolge van de buitengewone vochtigheid der lucht en de hevige regenbuijen, die juist in de maand September in den omtrek van Timbuctoe het ergste zijn, door ernstige aanvallen van koorts gekweld werd.
Op den 28sten Sept. kwam eindelijk de Sheich el-bakay in de stad aan en, gelijk reeds vroeger in een brief, gaf hij thans mondeling aan Dr. barth de vaste verzekering van zijne bescherming. Hij zond dadelijk iemand tot hem met het verzoek, dat hij onbekommerd wezen zou, daar hij verzekerd kon zijn, dat indien de hemel hem gezondheid verleende, niets hem zou verhinderen om behouden in zijn vaderland terug te komen;

{==630==} {>>pagina-aanduiding<<}
hij verlangde zelfs dat barth terstond zou bepalen, langs welken van de drie wegen - namelijk òf door het gebied der Fulbe, òf in eene boot langs de rivier, òf ook te land door het gebied der Tuareg's - hij wilde terugkeeren. Nu had barth zich reeds lang daarvan overtuigd, dat noch de gezindheid der inboorlingen, voornamelijk van de heerschende Fulbe, noch de staat zijner middelen hem zouden veroorloven, naar het Westen voort te gaan, om zoo naar Europa terug te keeren; en aan den anderen kant bleef hem geen twijfel over, of het was van veel meer gewigt den loop des Nigers tusschen Timbuctoe en Ssai na te gaan, dan eene reis door het Nigerland naar den Senegal te ondernemen. Hij sprak daarom dadelijk den bepaalden wensch uit, dat het hem mogt toegestaan worden om over Garho terug te keeren. Maar de uitzigten op een gelukkigen terugkeer veranderden reeds in het begin van October. De beheerscher van Massina zond een troep gewapenden naar Timbuctoe, met het bevel om den Christen te verdrijven, en hammadi, een neef en mededinger van el-bakay, maakte zich deze gelegenheid ten nutte om zijn toorn tegen den Sheich bot te vieren. Hij vaardigde eene oproeping aan de inwoners der stad uit, waarin hij ze met de krachtigste uitdrukkingen vermaande, om de bevelen des Emirs te gehoorzamen en, indien de vreemdeling tegenstand mogt bieden, ook zelfs zijn leven niet te sparen. El-bakay liet zich hierdoor wel niet aan het wankelen brengen, maar, woedend over dit hem beleedigende gedrag, stond hij niet toe, dat de reiziger thans Timbuctoe zou verlaten, maar hij nam zelf eene dreigende houding tegenover de Fulbe aan; hij betrok eene legerplaats buiten de stad en stelde zich in verbinding met den Tuareg-stam der Tademekket's.
De verandering van lucht en de meerdere beweging in de legerplaats oefenden op barth's gezondheid een zeer weldadigen invloed uit, terwijl hem ook de afwisseling van tooneelen afleiding verschafte. ‘Het leger bood voornamelijk des morgens een levendig gezigt aan. De beide groote katoenen tenten van den Sheich, met geruit zwart en wit doek overdekt, met wollen voorhangsels van verschillende kleuren aan de zijden, waren dan half geopend, om de morgenlucht vrijen toegang te verleenen; op de helling der zandheuvels, met kameelen, runderen en geiten gestoffeerd, zag men de kleine

{==631==} {>>pagina-aanduiding<<}
lederen tenten in schilderachtige groepen. De gansche natuur was ontwaakt en vol leven; in de boomen scholen talrijke zwermen witte duiven. Des avonds zag men weêr het vee van de weide terugkeeren, ezels, door slaven geleid, water aanbrengen, en de vrome leerlingen van den Sheich verzameld op de eenvoudige, met eene doornhaag omringde plaats des gebeds, om door de melodische stem van hun leeraar geleid, hun gebed te doen. Hoewel de Sheich zich op den dag meestal in de tent plagt op te houden, verzuimde hij toch nooit deze avond-godsdienstoefening bij te wonen. Om dezen tijd werd door de bekwaamsten zijner leerlingen uit den Koran gezongen; dit duurde vaak voort tot laat in den nacht en droeg veel bij tot verlevendiging van het geheel, terwijl eene echo deze schoone verzen in hun welluidenden toon van de omliggende zandheuvelen weêrkaatste. Menigmaal ook werden levendige gesprekken gevoerd, waartoe zich op het open veld talrijke groepen rondom het vuur verzamelden.’ Gedurende dit leven was het inzonderheid, dat barth de vertrouwelijkste betrekkingen aanknoopte met zijn nieuwen beschermer. Hij leerde hem weldra hoog schatten om zijn beminnenswaardig, eerlijk karakter en als een in zijne soort beschaafd en verstandig man, wien alleen zelfstandigheid en energie ontbraken; aan den anderen kant verwierf hij ook spoedig de achting van den Sheich, vooral door zijne hoogere ontwikkeling en zijne kennis van de godsdienstige stellingen zoowel van den Islam als van het Christendom; want dikwijls werd het gesprek op het onderscheid dezer beide godsdiensten gebragt, en altijd gelukte het den Christen door zijne meerdere kennis de tegenstanders tot zwijgen te brengen.
El-bakay zoowel als zijn beschermeling vertoefden echter steeds maar weinige dagen in het kamp en woonden in den tusschentijd weêr in Timbuctoe; ja, de Sheich vertrouwde zoo zeer op zijn aanzien, dat hij herhaalde malen met den vreemdeling door de straten der stad reed en zelfs een uitstapje naar Kabara met hem ondernam, waar in October reeds al het lage land onder water stond. Maar omstreeks het einde van November kwam er in barth's toestand eene ernstige crisis. Van de eene zijde kwam er een berigt aan, dat eene afdeeling der Berabisch, een stam waartoe de moordenaars van den majoor laing (een Engelschman, die vroeger hier

{==632==} {>>pagina-aanduiding<<}
gereisd had) behoorden, zich onder eede verbonden hadden om den Christen te dooden; en door ahmedu-ben-ahmedu, den vorst van Massina, werden herhaalde bevelen gegeven zoowel aan de bestuurders der stad als aan el-bakay, om hem uit te leveren; ja de geheele gemeente werd met harde straffen bedreigd, indien hij niet gevangen genomen of althans zóó bewaakt werd, dat 't hem onmogelijk zou zijn te vlugten. Op den 1sten December kwam zelfs een troep gewapende ruiters tegen het kamp aanrukken, maar de standvastige, dreigende houding van barth's vrienden deed hen terugkeeren. De geheele stad verkeerde wegens deze voorvallen in groote spanning en, alsof een ernstige oorlog op handen was, probeerden al de inwoners hunne vuurwapenen. Overal hoorde men schieten. In deze omstandigheden riep el-bakay een hoofdman der Tademekket's, auab genoemd, met 100 ruiters te hulp en kwartierde ze in de nabijheid van zijne woning in; ook betrok hij zelf weêr een kamp op eenigzins grooteren afstand van de stad, digt aan de overstrooming, waar de omtrek zeer fraai en met boomen versierd was. Zelfs eene deputatie van de aanzienlijkste inwoners van Timbuctoe, die, hevige gevechten vreezende, met de bede in het kamp kwamen, dat de vreemdeling niet meer in de stad zou terugkomen, deed den Sheich niet van gezindheid veranderen; integendeel, hij reed den volgenden dag, 's avonds vóór het geboortefeest van den profeet, openlijk met zijn beschermeling de stad binnen. Barth poogde intusschen de hoofdlieden der Tuareg's door geschenken voor zich in te nemen, en verkreeg van hen ook een zeer gunstig gesteld veiligheidsgeschrift voor iederen Engelschman, die dit land zou bezoeken.
Eindelijk den 19den Dec. had er eene gunstige wending plaats. Weinige dagen vroeger toch was eene Kafla aangekomen van de Berabisch en daaronder ali, de zoon van den ouden Sheich ahmed, die den majoor laing vermoord had. Ali zoowel als zijne gezellen openbaarden hunne vijandige gezindheid tegen Dr. barth bij menige gelegenheid; doch door eene wonderbare beschikking der Voorzienigheid werd ali plotseling door eene ziekte aangetast en stierf des morgens van den 19den Dec. Zijn dood maakte een buitengewonen indruk op de menschen, daar het een algemeen bekend feit was, dat

{==633==} {>>pagina-aanduiding<<}
ali's vader den Christen had vermoord, die vroeger deze stad bezocht had; en de indruk trof des te dieper, dewijl men algemeen geloofde, dat barth een zoon was van den majoor laing. Door eene geheel natuurlijke gevolgtrekking kwam men alzoo tot het geloof, dat er een bovennatuurlijk verband moest bestaan tusschen den dood van dezen man te dezer plaatse en den door zijn vader gepleegden moord. De medgezellen van ali kwamen in plegtigen optogt tot el-bakay, om hem vergiffenis te smeeken voor hunne oneerbiedigheid en om zijn zegen te bidden; ja de oude ahmed zelf zond kort daarop de boodschap, dat hij de afreis des Christens op geenerlei wijze zou verhinderen, maar integendeel geen inniger wensch koesterde, dan dat hij in veiligheid zijn vaderland bereiken mogt.
Ondanks dit gunstige voorval zou het nog drie volle maanden duren, eer Dr. barth Timbuctoe voor altijd verliet. El-bakay had zeker de beste oogmerken; maar even als de meesten zijner landgenooten had hij geen begrip van de waarde des tijds; eene maand gold hem evenveel als een dag. Het was zijn wensch om zelf zijn beschermeling door het gebied der ongeregelde Tuareg's langs den Niger terug te voeren, maar hij kon gedurig nog niet besluiten tot de afreis. Eerst verwachtte hij zijn broeder ssidi-mohammed, den beheerscher van Asauad, dien hij in zijne plaats te Timbuctoe wilde laten; toen deze aangekomen was, moest hij de bevalling zijner vrouw afwachten, die een grooten invloed op hem uitoefende, eindelijk nadat ook deze zaak voorspoedig afgeloopen was, hoopte hij van dag tot dag op de aankomst van den hoofdman der Auelimmiden, den magtigsten Tuareg-stam aan den Midden-Niger, wiens bijstand hij wenschte te verkrijgen tegen de Fulbe. Deze hoofdman, alkuttabu, werd echter door oproerige bewegingen in eenige afdeelingen van zijn stam teruggehouden en zoo verliep de eene week na de andere, ja maand bij maand, zonder dat er eenige verandering kwam in den toestand des reizigers. Intusschen drongen de Fulbe steeds heftiger op zijne verwijdering aan, en daar hun invloed in de stad en zelfs onder de bloedverwanten van el-bakay aanmerkelijk toenam, zoo voerde ssidi-mohammed, die 't niet volkomen eens was met de politiek zijns broeders en een openbaren strijd wilde voorkomen, den benarden vreemdeling, de

{==634==} {>>pagina-aanduiding<<}
onschuldige oorzaak van zooveel beweging, eindelijk, den 17den Maart 1854, uit Timbuctoe naar het kamp, om hem vandaar zijne terugreis te laten aanvaarden.
De tenten stonden thans nabij de rivier, die tegen het einde van Januarij zijn hoogste peil bereikt had en nu talrijke stroomen ver tusschen de zandheuvels door uitzond. Daar de Nijl en evenzoo de Benue en het beneden-gedeelte van den Niger in Augustus en September den hoogsten stand hebben, zoo moet het uiterst vreemd schijnen, dat de Niger bij Timbuctoe eerst in 't laatst van Januarij dien stand bereikt en niet vóór Februarij begint te dalen. Dr. barth verklaart dit verschijnsel zoo, dat in het gebied der Wangaraua, waar de rivier ontspringt, nog in October regen valt, gelijk in de landstreken achter de kusten van Sierra-Leone en Kaap Palmas, en dat de vloed door de vele kronkelingen en de menigte meren en poelen die hij voedt, eerst maanden later te Timbuctoe komt. Diezelfde vloed bereikt eerst in Maart het laagste gedeelte van den Niger, want bij Idda begon, volgens de waarneming van laird, de rivier eerst den 22sten Maart te stijgen, ofschoon gedurende de geheele maand Maart volstrekt geen regen valt in het binnenland.
Door de staatkundige onlusten opgehouden, stelde el-bakay de afreis uit tot den 19den April, zoodat op dien dag de zwaar beproefde reiziger, 7½ maand na zijne aankomst in Timbuctoe, de aangename bewustheid gevoelde van de eerste schreden naar het vaderland te doen; doch niet verre waren zij nog gevorderd, toen de Sheich zich gedwongen achtte, om nog eenmaal naar Timbuctoe terug te gaan, ten einde sommige bedenkelijke, voor hem gevaarlijke twisten tusschen de onderscheidene afdeelingen der Auelimmiden te beslechten; en Dr. barth moest andermaal tot den 17den Mei aan de moerassige oevers van den Niger wachten, eer de reis voor goed een aanvang nam. Hoe gaarne ware hij alleen gegaan, om zijn ongeduld te bevredigen, maar zijne vrienden vreesden voor zijn leven en lieten dit niet toe; het was naauwelijks denkbaar, dat hij ongedeerd door het gebied der roofzieke Tuareg's zou komen; vooral omdat mungo park, de eenige Europeaan die dit gedeelte van den Niger bezocht en bevaren had (1805), nog in de herinnering leefde, en zijne gewoonte, om ieder neêr te schieten, die in eenigzins dreigende houding tot hem

{==635==} {>>pagina-aanduiding<<}
naderde, bij de inboorlingen de meening had doen ontstaan, dat een Europeaan niet veel beter was dan een wild dier.
Mungo park, die zich waarschijnlijk door buitengewone ontmoetingen tot zulk een gedrag had laten verleiden, heeft met zijn leven daarvoor geboet; van zijne papieren is niets aan het licht gekomen. Derhalve is barth's opneming en beschrijving van de rivier tusschen Timbuctoe en Ssai, voor de geographie een der belangrijkste gedeelten van zijn werk. Dr. a. petermann heeft van deze afdeeling des Nigers, volgens de opmetingen en schetsen van barth, eene fraaije kaart geteekend, waarop de stroom eene geheel andere rigting heeft dan op alle vroegere kaarten. Hij bereikt zijn noordelijkste punt eerst 30 Duitsche mijlen ten oosten van Timbuctoe, wendt zich onder den meridiaan van Greenwich in een scherpen hoek naar het zuid-zuid-oosten, en houdt deze rigting met slechts geringe afwijkingen tot aan Ssai. Tusschen deze stad en de rotsketen boven Bussa, tot waartoe de gebroeders lander (1830) den Niger opvoeren, blijft nog eene streek van 40 à 50 mijlen ter navorsching over. De rivier heeft in den middensten loop drie merkwaardige eigenaardigheden. Vooreerst vormt zij niet de zuidelijke begrenzing der woestijn, zooals men tot hiertoe geloofde, maar loopt verre voort in de woestenij, wier zandheuvels tot aan Garho, de voormalige hoofdstad van het Sonrhay-rijk, gevonden worden; van daar dat hare groene, door schoone boomen beschaduwde oevers een zoo scherp contrast maken met den omtrek. Verder heeft zij niet eene regelmatige bedding, maar stort zich bij hoog water, in talrijke door eilanden en landtongen afgescheiden armen uit, die vaak diep in de woestijn doordringen en een wonderbaar zamengesteld net van beken vormen; de ondiepe armen zijn meestal geheel begroeid met voedzaam, hoog gras en laten na het afloopen des waters welige weilanden achter. Op onderscheidene plaatsen, eindelijk, zooals voornamelijk kort voor haren bogt naar het zuiden, loopen rotsketens door de
rivier, die haar aanmerkelijk vernaauwen en hevige stroomingen veroorzaken. In hoeverre dit laatste hinderlijk voor de scheepvaart zij, kan men van te voren niet bepalen; de inwoners gebruiken hunne vaartuigen alleen in de nabijheid der dorpen. Langs deze gansche uitgestrektheid van den Niger zijn slechts enkele kleine steden en dorpen, daar de Tuareg's ook hier onder

{==636==} {>>pagina-aanduiding<<}
geheel veranderde uitwendige betrekkingen de voorkeur geven aan het zwervende leven in eene legerplaats, en de Sonrhay-bevolking zeer schaarsch en verstrooid is. De meest belangrijke plaats nog is Garho of Gogo, het uit omstreeks 300 gevlochten hutten bestaande overblijfsel der eens zoo magtige hoofdstad, die een omtrek had van zes Engelsche mijlen. Gelijk haar politiek gewigt en haar handel, die in den aanvang der 16e eeuw door het karavanen-verkeer met Egypte een treffend beeld moet opgeleverd hebben van het verkeer tusschen magtige volken, zoo zijn ook hare gebouwen door den tijd vergaan. Uit de digte massa ssiwak-struiken, met welke de bodem der voormalige stad bedekt is, verheft zich nog maar één toren van de beroemde moskee, in welke de groote askia begraven ligt, als een gedenkteeken van de vroegere magt. ‘Thans is de plaats ledig, woest en half verlaten. Ik was diep getroffen door het schouwspel van den wonderbaren en geheimzinnigen stroom der volken in dit eerst half ontsloten werelddeel, die elkander als golven onophoudelijk opvolgen en verdringen, zonder naauwelijks een spoor van hun bestaan achter te laten, en zonder, naar het schijnt, eenige vordering te maken in het maatschappelijke leven. Eerst was er het rijk Ghanata in het westen, groot en magtig, - het werd verslonden door Melle; maar dat was een vooruitgang, Melle organiseerde, schiep nieuwe regeringsvormen en stichtte een rijk op stevige grondslagen; toen kwam Sonrhay op en bezat weldra nationale kracht genoeg, om zich niet alleen onafhankelijk te maken van Melle, maar ook veroverend tegen dat rijk op te treden; toen het zijn hoogsten bloei had bereikt, scheen het eene magtige, grootsche heerschappij, maar het ging te niet door inwendig verval en werd de gemakkelijke prooi van een vreemden veroveraar. Zoo was het nationale leven langs den loop des Nigers geheel verdwenen en weldra volgden de Berberhorden met hunne
verwoestingen, de scharen der Fulbe en andere stammen. Is de levenskracht dezer volken reeds uitgeput, of is hier nog eene frissche kiem te vinden voor nieuwe scheppingen en nieuwe rijken? De grootste kracht ligt hier thans blijkbaar in den stam der Mossi, maar in hoever deze vatbaar zijn voor ontwikkeling, heb ik geene gelegenheid gehad te onderzoeken.’
Gogo werd ook voor den reiziger zelf merkwaardig, want

{==637==} {>>pagina-aanduiding<<}
hier moest hij zich scheiden van zijn edelen beschermer, die niet langer van zijn vaderland verwijderd blijven kon. De beide mannen hadden weêrkeerig elkander leeren hoogschatten, en voor beiden werd het afscheid moeijelijk; het was toch hoogst onwaarschijnlijk dat zij elkander ooit zouden wederzien. El-bakay zorgde in ieder opzigt voor de uitrusting van zijn vriend, en gaf hem eenigen van zijne leerlingen als geleiders meê tot Sokoto. Zoo verliet Dr. barth den 9den Julij 1854 Gogo, nadat hij kort te voren van alkuttabu, het opperhoofd der Auelimmiden, nog een vrijbrief voor Engelsche reizigers en kooplieden, die zijn gebied zouden betreden, ontvangen had; en nu ging hij langs den westelijken of regteroever des Nigers naar Ssai, terwijl hij tot aan Gogo steeds op den linker-oever gebleven was. Na een kort oponthoud bij de stad Sinder, die, op een eiland in de rivier gelegen, belangrijk is wegens haren uitgebreiden korenhandel, kwam hij den 29sten Julij in Ssai aan, waar hij, meer dan een jaar geleden, voor het eerst den Niger overgevaren was.
Van Ssai over Gando, Sokoto, Wurno en Kano naar Kukaua volgde Dr. barth met geringe afwijkingen dezelfde route, die hij deels bij zijne laatste groote reis in omgekeerde rigting, deels in 't jaar 1851, kort nadat hij Sudan bereikt had, had ingeslagen. Waren derhalve de landschappen, door welke zijn weg hem thans voerde, voor hem niet nieuw, toch hadden zij een geheel ander voorkomen, daar de planten in den regentijd welig opgeschoten waren en alle vroegere dorre plaatsen bedekten. De Adansoniae prijkten in den vollen bladerendos, de dadelpalmen waren zwaar van vruchten en de dikke stengels van het negerkoren, waarmeê de meeste velden bebouwd waren, verhieven zich tot eene hoogte van 15, 20, ja zelfs 28 voet. Te midden van dezen overvloed verkeerden echter de inwoners van de provincie Kebbi in kommervollen toestand, daar zij bij den onlangs plaats gehad hebbenden bloedigen opstand der Dendi veel hadden geleden; en 't viel den reiziger moeijelijk, om zich de noodzakelijkste levensmiddelen te verschaffen. Daarbij veroorzaakten de regenvlagen, die voornamelijk in Gando zeer hevig waren, waar men jaarlijks gemiddeld 92 regendagen telt en ongeveer 60 duim water valt, groot ongemak, en tallooze zwermen muggen ontroofden den vermoeiden zwerver de nachtrust. Het duurde ook niet lang of barth

{==638==} {>>pagina-aanduiding<<}
ondervond de gevolgen der ongezonde levenswijze en der te groote vermoeijenissen: kort voor zijne aankomst in Wurno werd hij ziek aan dysenterie en van den 29sten Aug. tot den 22sten Sept. lag hij in de stad op het ziekbed. Alleen door zich te onderwerpen aan de strengste diëet, daar hij niets anders dan gestampte rijst met dikke melk en zaadkorrels van de Mimosa Nilotica gebruikte, gelukte het hem na veel lijden zijne ziekte te overwinnen. Tot zijn geluk werd hij in Wurno, gelijk algemeen in de oostelijke Fellata-rijken, door de magthebbers zoowel als door burgers, vriendelijk ontvangen en behandeld; ofschoon het na de gebeurtenissen in Timbuctoe naauwelijks vreemd zou geacht kunnen worden, indien men hem den doortogt geweigerd of zelfs hem aangehouden en aan hamd-allahi overgeleverd had. Doch juist integendeel toonden de Fulbe van Gando en Sokoto openlijk hunne blijdschap over het mislukken der aanslagen van hunne stam- en geloofsgenooten in Massina tegen den Christelijken vreemdeling. In Wurno ontving barth ook het eerste berigt van de aankomst van Dr. vogel in Kukaua, echter zeer onbepaald, door eene vrijgelaten slavin uit Constantinopel, welke zich van Tripoli af bij vogel's karavaan had gevoegd.
Den 5den Oct. was hij genoegzaam hersteld om de reis voort te zetten; in geforceerde marschen en zonder ongeval trok hij weder door de wildernissen ten oosten van Wurno, en kwam den 17den Oct. in Kano aan, waar hij eindelijk nieuwe hulpmiddelen en reisbehoeften hoopte te vinden, want de zijnen waren uitgeput. Hoezeer echter werd hij teleurgesteld! Niet het minste was hier aangekomen. Nog bleef hem de hoop over, dat hij misschien de in Sinder achtergebleven kist met staalwaren en 400 dollars in bezit zou kunnen krijgen. Hij zond dus zijn trouwen dienaar mohammed derwaarts, maar hoe groot was zijne verlegenheid, toen ook deze met leêge handen terugkwam. De agent des viziers van Bornu, aan wien het goed was toevertrouwd, had in de revolutie van 1853 zijn leven verloren en de kist was verdwenen. Zoo werd ook het tweede verblijf van barth in Kano uiterst pijnlijk. Hij had eene menigte schulden te betalen in deze stad, en wel in de eerste plaats het aan zijne bedienden toekomende loon, die voor de geheele reis van Kukaua naar Timbuctoe en terug nog niets ontvangen hadden; zijne lastdieren leden aan eene

{==639==} {>>pagina-aanduiding<<}
besmettelijke ziekte, hij zelf werd gekweld door aanvallen van koorts, daar Kano eene der ongezondste plaatsen in geheel Sudan is, en daarbij kwam nog, dat hij ook geene brieven uit het vaderland hier vond, naar welke hij reeds zoo lang had verlangd. Hij wist niet dat men het gerucht van zijn dood uitgestrooid had, om zich meester te maken van zijne goederen, en dat dit gerucht zoowel bij Dr. vogel als algemeen in Europa geloof vond.
Even toevallig als de reiziger in Wurno de tijding vernomen had van Dr. vogel's aankomst in Kukaua, kreeg hij in Kano het eerste berigt van de Engelsche stoomboot-expeditie naar de Benue; want de brieven, die hem daarmeê bekend moesten maken, waren in Kano blijven liggen en hij verkreeg ze eerst bij zijne aankomst in die stad op 't einde van December. Daar de expeditie reeds teruggekeerd was, kon hem de kennis daarvan tot niets meer dienen. Daarentegen was het voor hem van veel gewigt, thans bepaald te vernemen, dat de revolutie in Bornu, die zijn vriend hadj-beschir het leven gekost had, was geëindigd en dat Sheich omar weêr op den troon was gekomen. Eindelijk gelukte het hem ook, ofschoon tegen 100 procent rente, om eenig geld op te nemen, en zoo kon hij den 21sten Nov. zijne reis voortzetten. Kort voor Surrikulo, waar zijn weg door een woest bosch leidde, moest hem den 1sten Dec. eene geheel onverwachte, verblijdende ontmoeting overkomen, die wij met zijne eigen woorden willen verhalen:
‘Door den trouwen mohammed vergezeld, was ik den trein ongeveer drie mijlen vooruit gereden, toen ik een persoon van een uiterst vreemd voorkomen tot mij zag naderen; het was een jonge man, wiens bijzonder blanke, mij sneeuwwit toeschijnende gelaatskleur bij den eersten blik toonde, dat zijne kleeding, eene toba gelijk ik zelf droeg, en de met vele plooijen om zijne roode muts gewonden witte tulband, niet zijne gewone dragt was. Toen herkende ik in één zijner rijdende zwarte medgezellen mijn dienaar madi, dien ik bij mijn vertrek van Kukaua als opzigter in mijn huis achtergelaten had; en zoodra hij mij zag, maakte hij aan zijn blanken reisgenoot bekend, wie ik was; terstond snelde de heer vogel (want hij was het) vooruit, en in de grootste verrassing riepen wij elkander van het paard af een hartelijk welkom toe. Ik zelf had inderdaad zelfs in de verte niet vermoed, dat ik hem zou

{==640==} {>>pagina-aanduiding<<}
kunnen ontmoeten, en hij had eerst kort te voren berigt ontvangen, dat ik nog in leven en gelukkig uit het westen teruggekeerd was. Uit Kano had ik hem een brief geschreven, en dien had hij onderweg ontvangen; maar om het arabische adres, dat ik voor meer zekere bezorging op den omslag gezet had, had hij gemeend dat het een brief van den een of anderen Arabier was, en hem daarom ongeopend bij zich gestoken, totdat hij iemand zou aantreffen, die hem kon voorlezen. Het was een uiterst verblijdend, verrassend voorval. Te midden van het onherbergzame woud stegen wij af en zetten ons neder. Intusschen kwamen ook mijne kameelen aan en mijne lieden waren zeer verbaasd, mij hier in gezelschap van een blanken landsman te vinden. Ik haalde een kleinen knapzak te voorschijn, wij lieten koffij voor ons zetten en waren geheel te huis. Sedert meer dan twee jaren had ik geen Duitsch, ja zelfs geen Europeesch woord gehoord, en het was mij een oneindig genot, in de vaderlandsche taal weder eens een gesprek te voeren. Doch dat gesprek wendde zich weldra tot zaken, die niet zoo heel verblijdend waren. Zoo hoorde ik tot mijne ontzetting van Dr. vogel, dat in Kukaua geene hulpmiddelen voorhanden waren, en dat ook 't geen hij zelf meêgebragt had, verbruikt was. De usurpateur abd-e-rahman, zeide hij, had hem zeer slecht behandeld en de door mij in Sinder achtergelaten goederen in bezit genomen. Hij deelde mij ook mede, dat hij zelf op weg naar Sinder was, deels om te zien of daar misschien nieuwe middelen aangekomen waren, deels om door naauwkeurige astronomische waarneming de ligging dier stad te bepalen en dus aan mijn arbeid een vasten grondslag te geven. Het berigt van 't gebrek aan geldmiddelen was mij naauwelijks zoo onaangenaam als de mededeeling dat hij niet eene enkele flesch wijn bezat. Ik had toen toch gedurende meer dan drie jaren geen enkelen druppel opwekkend vocht gebruikt, behalve koffij, en voelde, daar ik door
herhaalde koortsen en dysenterie zeer geleden had, een onweêrstaanbaar verlangen naar het versterkende druivensap, waarvan ik de weldadige werking door vroegere ervaring had leeren kennen. Zoo had ik mij op mijne vroegere reizen door Klein-Azië in de moerassen van Lycië eene zware koorts op den hals gehaald, en spoedig kreeg ik mijne krachten weder door het genot van goeden, Franschen wijn. Het deed mij zeer

{==641==} {>>pagina-aanduiding<<}
leed, dat de heer vogel het gerucht van mijn dood zoo dadelijk geloofd had, zonder eerst genoegzame onderzoekingen te doen; doch daar hij eerst kort geleden in dit land gekomen was en met de taal onbekend, begreep ik wel, dat hij geen middel had gehad om de waarheid of onwaarheid van dat gerucht uit te vorschen. Bij deze weinig verblijdende berigten kon mij de mededeeling van Dr. vogel, dat in Kukaua dépêches voor mij lagen, niet veel troost geven, daar toch de tijding die zij bevatten, namelijk omtrent de expeditie naar de Benue, mij thans volkomen nutteloos was. Hij zelf had het oogmerk gehad, om zich in het binnenland bij die expeditie aan te sluiten, en dat was het eenige doel geweest, zeide hij mij, van zijne reis naar Mandara; hij had zich namelijk laten misleiden door de verkeerde meening mijner vrienden in Europa, dat ik over Mandara naar Adamaua zou gegaan zijn; eerst in Mora, de hoofdstad of liever, bij den sterken voortgang der Fulbe, het eenige nog zelfstandige punt in dat landje, had hij zijne dwaling ontdekt, maar, helaas, te laat, en zijne poging, om zijne dwaling door een togt naar Udje te herstellen, was vruchteloos gebleven, daar de val van den overweldiger abd-e-rahman en de herstelling van diens broeder omar hem had gedwongen, om naar Kukaua terug te keeren. Hij verhaalde mij ook, dat de vorst van Mandara, waarschijnlijk aangespoord door abd-e-rahman, hem uiterst slecht behandeld en zelfs met den dood bedreigd had.
‘Zoo liep ons onderhoud over verledene en toekomende dingen, en het uitzigt van zijne zijde op gunstigere resultaten scheen toenmaals verbeterd te zijn. Intusschen kwamen de overige medeleden aan der karavaan, waarmede Dr. vogel reisde. Zij hadden mijne lieden ontmoet, en waren buiten zich zelven, toen zij ons beiden hier in het woud zoo rustig bij elkaâr zagen zitten, terwijl de geheele omtrek door vijanden bedreigd werd. Deze Arabische kooplieden in Sudan zijn meestal lafaards, en ik vernam van mijn landsman, dat hij een groot aantal van hen gevonden had in Borsari, waar zij bevreesd waren voor een kleinen troep straatroovers, en dat zij eerst nadat hij zich met zijne geleiders bij hen gevoegd had, gewaagd hadden verder te reizen.’ Na een onderhoud van twee uren moesten de reizigers van elkaâr scheiden; Dr. vogel zette zijn weg voort naar Sinder en Dr. barth ver-
{==642==} {>>pagina-aanduiding<<}
volgde zijne reis naar Kukaua, waar hij den 11den Dec. 1854 aankwam. Hij vond daar in zijn oud kwartier, het zoogenaamde Engelsche huis, den korporaal church en den soldaat macguire, die in gezelschap van Dr. vogel uit Engeland afgezonden waren, om hem bijstand te bieden.
Het eerste gedeelte van dit laatste verblijf onzes reizigers te Kukaua verliep in 't algemeen op aangename wijze, vooral nadat zijn landgenoot den 29sten Dec. van Sinder teruggekeerd was. Omtrent drie weken lang genoten de beide Duitschers in het vreemde land een vriendschappelijk, hartelijk zamenzijn, vertelden elkander hunne lotgevallen, bespraken de nieuwe ondernemingen van Dr. vogel en werkten ijverig aan de voorbereidselen voor zijn togt naar Jakoba. Doch ook deze korte tijd was niet vrij van onaangenaamheden. Daar de Sheich weigerde de waarde der gestolen zaken te vergoeden, bevonden de reizigers zich bijna geheel ontbloot van hulpmiddelen, waardoor zij natuurlijk in menige verlegenheid kwamen. Erger dan dit was echter dat tusschen Dr. vogel en zijne geleiders onaangename twisten ontstonden, die een bijeenblijven en weêrkeerig ondersteunen onmogelijk maakten. De beide Engelsche krijgslieden zagen zich teleurgesteld, zij vonden niet wat zij verwacht hadden en natuurlijk werden zij niet tegen de moeijelijkheden en gevaren der reis gesterkt door geestdrift voor de zaak, gelijk Dr. vogel, terwijl deze misschien in dit opzigt wat veel van hen verlangde. Op barth's toespraak liet echter macguire zich bewegen om zijn meester te volgen, wat den korporaal church betrof, achtte men het best, hem dadelijk met barth te laten terugreizen. Nadat vogel den 20sten Jan. 1855 naar Jakoba vertrokken was, hoopte barth ook spoedig het overige van zijne reis te kunnen volbrengen; maar het moest nog drie maanden duren, eer zijn wensch vervuld werd. Ondanks al zijne moeite gelukte 't hem niet, het geld van Sheich omar te krijgen, en deze wilde hem ook niet met ongenoegen laten vertrekken; hij was zich namelijk wel bewust, dat eene verbindtenis met
Europeanen eerst dan kon bestaan, indien dezen een zekeren waarborg voor de veiligheid van hun eigendom verkregen; maar toch had hij geene energie genoeg, om zich boven de intrigues zijner hovelingen te verheffen en de waarde van het gestolene te vergoeden. Eerst toen de gezondheidstoestand van den reiziger door de lange rust in de

{==643==} {>>pagina-aanduiding<<}
ongezonde stad zoo verergerd was, dat de inboorlingen voor zijn leven moesten vreezen, kwamen de onderhandelingen tot een einde; de Sheich betaalde 400 dollars en Dr. barth ving den 10den Mei, nadat hij eerst nog de gewigtige tijding van de gelukkige aankomst zijns landgenoots in Jakoba had ontvangen, de reis naar Tripoli aan.
Dit laatste gedeelte van zijne reizen in Africa heeft Dr. barth in zijn werk veel korter behandeld, dan de vorige; vooreerst volgde hij thans den gewonen, reeds meermalen door Europeanen beschreven weg over Bilma in het Tebu-land; ten andere was hij ook, door de toenmalige onveiligheid van den weg buiten staat, om zijne route zoo naauwkeurig te schetsen, als hij het tot hiertoe bijna altijd had gedaan. Behalve de Tuareg's uit Alakkos, die altijd gereed zijn om zwakke reisgezelschappen op den weg naar Bilma te overvallen, lagen thans ook de Efade daar op den loer, die roovers, met welke de expeditie aan de noordelijke grenzen van Air kennis gemaakt had; deze maakten zich gereed tot een rooftogt in Tibesti. Dit dreigende gevaar, gevoegd bij de groote hitte gedurende de middag-uren in dit warmste jaargetij, drong de reizigers om, zonder te denken aan hun gemak, het grootste deel van den nacht aan de reis te besteden, en van daar dat Dr. barth, op enkele uitzonderingen na, geene gelegenheid had om de waarnemingen der vorige expeditie te verbeteren en aan te vullen.
Akelig was de togt door de uitgestrekte, doodsche en verschrikkelijke woestijn van Tintumma. Zij is eene open zandzee, eene onafzienbare vlakte en beantwoordt dus geheel aan de voorstelling, die men vroeger van de Sahara in 't algemeen had; doch alleen het eigenlijke centrum van deze heeft een zoo eentoonig karakter, hoewel ook daar de vlakte eindeloos schijnt. ‘Niettegenstaande hare eentoonigheid heeft de woestijn toch iets onuitsprekelijk verhevens en is zeer geschikt, om den mensch het bewustzijn van zijne eigen nietigheid diep in te prenten. Wel is waar, juist destijds toonde zij zich in het ernstigste voorkomen, en de hitte was zoo verschrikkelijk, dat men ze in eene ongezonde lucht, niet had kunnen verdragen.’ De arme slaven der zouthandelaars, in wier gezelschap barth en korporaal church reisden, beladen met eene zware vracht, bezweken bijna onder de bezwaren

{==644==} {>>pagina-aanduiding<<}
van de dag en nacht voortgezette reis. Enkelen geheel afgemat poogden zelfs onbemerkt in deze akelige woestijn achter te blijven, waar dan een zekere dood hen wachtte; maar weldra ontdekt werden zij met gevoelige slagen bestraft. Ook de dieren en de ruiters van de karavaan waren uiterst vermoeid, toen zij eindelijk de palmen-oase, Kauar, bereikten, in welke het bekende Bilma ligt. Opmerkelijk was, dat zelfs in dit middengedeelte der woestijn eenige regenbuijen vielen; weder een bewijs voor de onjuistheid der meening, dat de geheele Sahara nooit door regen besproeid zou worden.
Het korte verblijf in de oase Kauar was geenszins aangenaam; maar een bezoek aan de beroemde zoutgroeven, die een deel van Sudan voorzien, verschafte den reiziger eenige afleiding. ‘Zij lagen eenige honderd schreden ten oosten van onze legerplaats, tusschen groote aardhoopen en vormden kleine, regelmatige kommen van 12-15 voet doorsnede, diep in de rotsen uitgehouwen. Hier komt al het zout-gehalte van den omliggenden grond te zamen, en het wordt gewonnen, door het rijk met zoutdeelen bezwangerde water in vormen van klei te gieten. Zeer zeker is de hoogte van deze zoutwatergrachten gelijk met het niveau der meren verder in het midden van dit merkwaardige dal. Het zout, dat aan den kant der groeven te voorschijn kwam, had den vorm van lange ijskegels. Maar op 't oogenblik lag er slechts een kleine voorraad bereid zout, want de tijd wanneer de Kelowi het komen halen, is eenige maanden later.’
Zonder geleide van eene karavaan trok het kleine gezelschap in vliegende haast door het noordelijke gedeelte der woestijn, waar talrijke beenderen van menschen en dieren bij de ver van elkander liggende bronnen een schrikwekkende getuigenis gaven van de gevaren op dezen weg. Na bijna alle dieren verloren te hebben, kwamen zij den 14den Julij te Mursuk aan, terwijl zij daags te voren liefderijk ontvangen waren door frederik warrington, die hun uit Mursuk te gemoet gekomen was. Zoo had Dr. barth het geluk, ten tweedenmale de woestijn te hebben doorkruist, in welke reeds zoo vele reizigers den dood hadden gevonden; hij bevond zich weêr in de stad, waar in gewone omstandigheden alle gevaren en moeijelijkheden geëindigd waren. Dat was echter toen juist het geval niet; want de onderdrukking door de Turksche

{==645==} {>>pagina-aanduiding<<}
regering uitgeoefend, had een ernstigen opstand doen uitbarsten onder de meer onafhankelijke stammen van het Tripolitaansche pachaliek, die zich van Djebel af over geheel Ghurian uitbreidde, steeds verder voortging en alle verkeer belette. De aanstoker van dezen opstand was een hoofdman, rhoma genaamd, die vele jaren te voren door de Turken gevangen genomen en nu onlangs ten gevolge van de oorlogsgebeurtenissen in de Krim, uit zijn kerker in Trebizonde ontvlugt was. Deze staat van zaken noodzaakte de reizigers, om zes dagen in Mursuk te vertoeven, waar nu de getrouwe mohammed met een aanzienlijk geschenk zijn afscheid kreeg, terwijl abbega en dyrregu hunnen heer naar Europa vergezelden.
De pacha wilde Dr. barth een aantal soldaten meêgeven, ter beveiliging voor de gevaren die bij de tegenwoordige omstandigheden hem op den togt bedreigden; doch hij wilde liever zonder eene zoo dubbelzinnige bedekking reizen; want de Turksche soldaten zouden zeker de inlandsche bevolking tot opstand gebragt hebben. Hij koos dus den oostelijken weg over Ssokna, die niet regtstreeks door het eigenlijke brandpunt der revolutie liep en bereikte dan ook, na menig onaangenaam oponthoud, gelukkig Tripoli. Wel kwam hij in de beroemde vlakte Wadi-Semsem, met een aanzienlijk leger van Arabieren en zelfs met eenige leiders van de revolutie in aanraking, maar deze stammen hadden te hooge achting voor de Engelschen, om zich tegen zijn doortogt te verzetten, ofschoon zij hem openlijk aanzeiden, dat, indien zij konden vermoeden dat de Engelschen vijandig gezind waren tegen de opgestane Arabische bevolking, zij niet alleen hem, maar ook iederen Europeaan, die in hunne handen viel, zonder bedenken den hals zouden afsnijden. Zoo ontwikkelde zich een lang, ernstig onderhoud, waarbij Dr. barth zich moeite gaf, om hun bedaard te verklaren, wat het meest voordeelig voor hunne belangen zou zijn, en hun te toonen, hoe geringe verwachting zij mogten koesteren, om van de Turksche heerschappij onafhankelijk te worden. Toen hij een der invloedrijkste mannen een rijk geschenk beloofde, ontving hij de toestemming om verder te reizen.
Den 28sten Aug. 1855 had Dr. barth zijn doel bereikt: op dezen dag hield hij zijn feestelijken intogt in Tripoli. ‘Toen

{==646==} {>>pagina-aanduiding<<}
wij de stad naderden,’ zoo verhaalt hij, ‘die ik vóór 5½ jaar verlaten had en die mij nu als de ingang tot rust en veiligheid voorkwam, vloeide mijn hart over van vreugde, en na eene lange reis door dorre woestenijen was de indruk buitengewoon diep, dien de rijke plantengroei in de tuinen rondom de stad op mijn gemoed maakte; treffender echter nog was de werking van het gezigt over de onmetelijke oppervlakte der zee, die in den helderen, aan deze streken eigen zonneschijn, het donkerste blaauw vertoonde. Die prachtige binnenzee der oude wereld, de wieg der Europesche beschaving, was reeds in vroegeren tijd het voorwerp van mijn warmste verlangen en mijne ijverigste navorsching geweest; en toen ik in veiligheid en welbehouden haar zoom betrad, gevoelde ik mij van zoo innige dankbaarheid vervuld jegens de goddelijke voorzienigheid, dat ik bijna van mijn paard ware gestegen, om aan den oever der zee den Almagtige een dankgebed toe te brengen, die mij met zoo zigtbare genade door alle gevaren had geleid, welke mijn pad omgaven, zoowel van fanatieke menschen als van een ongezond klimaat.’
Hij bleef vier dagen in Tripoli, scheepte zich toen in naar Malta en kwam over Marseille en Parijs den 6den Sept. in Londen aan. ‘Zoo besloot ik mijne lange en vermoeijende loopbaan als onderzoeker van Africa. Voorbereid tot zulk eene onderneming naar geest en ligchaam, door studiën, ondervindingen en ligchamelijke beproevingen, door eene uitgestrekte, op eigen kosten ondernomen en volvoerde reis door Noord-Africa en Voor-Azië, had ik mij onder hoogst ongunstige voorwaarden bij deze expeditie aangesloten. De geheele aanleg der expeditie was in den beginne zeer beperkt en hare hulpmiddelen gering; alleen door het gelukkig gevolg, dat onze onderneming vergezelde, kon haar grootere uitbreiding gegeven worden; en dit gevolg ontsproot weêr voornamelijk uit mijn bezoek bij den Sultan van Agades, die het door vele tegenspoeden geschokte vertrouwen bij onze kleine schaar bevestigde. Toen daarna de oorspronkelijke aanvoerder onzer expeditie onder zijne zware taak bezweken was, had ik, in plaats van mij aan de wanhoop over te geven, mijne loopbaan onder groote moeijelijkheden voortgezet, en uitgestrekte, vroeger onbekende landstreken, bijna zonder hulpmiddelen doorzocht. Nadat ik zoo een tijd lang voortgeworsteld

{==647==} {>>pagina-aanduiding<<}
had, werd door het vertrouwen, dat de Engelsche regering in mij stelde, de leiding van den togt aan mij opgedragen; en ofschoon de mij toegestane middelen geenszins groot en de werkelijk tot mij gekomene zelfs gering waren, en ofschoon ik den eenigen Europeschen reisgenoot, die mij nog was overgebleven, juist toen verloor, besloot ik toch mijne reis naar het verre Westen te ondernemen, en de proef te wagen om Timbuctoe te bereiken en dat gedeelte van den Niger te onderzoeken, dat door den te vroegen dood van mungo park aan de wetenschappelijke wereld onbekend was gebleven. Deze onderneming gelukte mij boven verwachting, en zoo ontrukte ik niet alleen die geheele uitgestrekte landstreek, die zelfs den Arabischen kooplieden meer onbekend was gebleven dan eenig ander deel van Africa, aan het duister der verborgenheid, maar ik slaagde er ook in, om met al de magtigste hoofdlieden langs de rivier tot aan die geheimzinnige stad zelfs vriendschappelijke betrekkingen aan te knoopen. Dit alles, daarbij gerekend de betaling der door de vorige expeditie achtergelaten schulden, volbragt ik met 10,000 thalers. Z.M. de Koning van Pruissen droeg 1000 thal. bij en ik zelf 1400 thal. Voorzeker liet ik op den weg, dien ik persoonlijk navorschte, veel ter verbetering voor mijne navolgers achter; maar in allen gevalle heb ik de voldoening, mij bewust te zijn, dat ik een zeer uitgestrekt gebied van de afgesloten Africaansche wereld voor de blikken van het wetenschappelijke Europesche publiek heb opengesteld. Ja, ik heb niet enkel die streken tamelijk bekend gemaakt, maar ook een regelmatig verkeer tusschen de Europeanen en die landschappen mogelijk gemaakt, en ik hoop, dat deze gelukkige navorsching van binnen-Africa steeds als een roemvolle zegepraal van den Duitschen geest zal worden begroet.’
(Unsere Zeit.)





Garibaldi en de Italiaansche nationaliteit.

Reeds zijn er twee werkjes over garibaldi in deze dagen verschenen, het eerste meer zelfstandig bewerkt door onzen landgenoot cnopius, het tweede vertaald naar Mevr. goethe. Dit zou als reden aangevoerd kunnen worden, om het daar nu ook maar

{==648==} {>>pagina-aanduiding<<}
bij te laten, maar het is ook een bewijs hoezeer deze populaire held der 19e eeuw aan de orde van den dag is. En vooral de Nederlanders hebben regt te verlangen, dat men hun bekend make met dezen voorvechter der onafhankelijkheid zijns volks; want zij vooral moeten sympathie gevoelen voor de pogingen des mans, om den opstand te organiseren tegen den naneef uit hetzelfde Keizersgeslacht, waarvan ook wij voor bijna drie eeuwen onze onafhankelijkheid met goed en bloed hebben afgestreden. Ofschoon geen gekroond hoofd, maar slechts een gewapende arm, is hij even als willem I de steun en de afgod geworden van een vrijheidminnend maar onderdrukt volk, de onvermoeide voorvechter eener zaak die altijd hopeloos scheen, maar nooit door hem werd opgegeven. En ook hier is het geweest ‘de aanhouder wint.’
Het verschilt niet veel of garibaldi is thans een der eerste celebriteiten van Europa geworden, na - altijd na - de radicaalste celebriteit, napoleon III. Eene niet onbelangrijke gedachte dringt zich hier bij ons op. Populariteit, roem en aanzien, in één woord de hoogste of een hooge rang bij zijn volk zal alleen zulk een persoon te beurt vallen, wiens karakter en gaven in den volsten zin des woords de vereeniging, de trouwste afdruk zijn van het karakter en de neigingen van dat volk, zelfs van zijne ondeugden. Daarom alleen was het den grootsten, den hoogstgeplaatsten althans van alle tegenwoordige Keizers, mogelijk zich tot zulk een hoog standpunt te verheffen, omdat hij zoo trouw en zoo juist de afdruk en de vereeniging is van de rigting der XIXe eeuw, maar vooral van de Franschen der XIXe eeuw, omdat, - zij het dan ook niet ter eere van dat volk gezegd - eigenlijk de neigingen en niet het minst de ondeugden van dat volk in hem zijn geculmineerd, tot een krachtig geheel verbonden. De duivel heeft daarom alleen heerschappij onder de kinderen der menschen, omdat deze nog zoo verre van engelen zijn, en evenzoo - si licet parva componere magnis, (hetwelk nagenoeg gelijk is aan: sans comparaison) - zou een napoleon III eene ondenkbaarheid zijn, indien er niet zooveel Napoleontismus onder de Franschen en in geheel Europa gevonden werd.
Maar is een napoleon III dan geene zeer gunstige getuigenis voor de Franschen, dan is een garibaldi, en men kan er ook wel bijvoegen een victor emmanuel, wèl eene gunstige getuigenis

{==649==} {>>pagina-aanduiding<<}
voor het karakter der Italianen. Die beide mannen hebben thans populariteit, en zij konden die niet hebben wanneer hunne persoonlijkheid niet geheel overeenkwam met de neigingen en het karakter van het volk, dat thans hen als van zelf aan hun hoofd plaatst, liefst door hunne oogen wil zien, onder hunne aanvoering wil strijden. Iedereen heeft in de laatste maanden wat te zeggen gehad van der Italianen lafheid, partijzucht, ongeschiktheid en onwaardigheid in één woord om zich zelf te regeren. Ja, dat is juist de kwaal der menschen en dezer eeuw in het bijzonder, waarom zij een napoleon III verdiend heeft, dat zij buigt voor wien het goed gaat, en die in 't ongeluk is verguist. Dat de Italianen werkelijk zoo nietswaardig zouden zijn als zij ongelukkig zijn geweest, heb ik nooit maar zoo gaaf kunnen aannemen, en de beschouwing der mannen die onder hen populariteit en aanzien hebben gevonden, maakt het nog minder waarschijnlijk. Zou men wel zoo veel lager moeten neêrzien op het land, waar een garibaldi en victor emmanuel op de handen worden gedragen, dan waar een napoleon III de man is?
Doch ik had mij niet voorgenomen zelf over garibaldi te redeneren, van wien ik niets weet, dan wat de couranten u even als mij hebben doen weten of gelooven, en van wien particuliere bescheiden niet ter mijner beschikking zijn. Ik wilde alleen een artikel overnemen in de Westminster Review van Oct. dezes jaars over hem geplaatst. Dat Tijdschrift moge bij vele Oud-Engelschen om zijne sterk liberale kleur wat verdacht voorkomen, echte degelijkheid zal niemand het betwisten, en het is verre van democratisch te zijn, al dweept het ook wat sterk met garibaldi en al is het uiterst zachtmoedig in zijn oordeel over mazzini. De schrijver van het artikel is mij onbekend, maar hij is te huis in de Italiaansche aangelegenheden en heeft die sympathie voor hunne zaak, die elk burger van een vrijen staat met hem zal gevoelen. Hoort hem zelf.
‘Dat geen profeet geëerd is in zijn vaderland’ is zoo dikwijls herhaald, dat het als eene onbetwistbare waarheid is aangenomen. En toch kan men in alle landen en in vele tijdperken der geschiedenis schitterende voorbeelden van het tegendeel vinden. Op verschillende tijdstippen zijn er mannen onder een volk opgestaan, die, plotseling een bijna

{==650==} {>>pagina-aanduiding<<}
onbeperkten invloed verkrijgende, hun naam, vroeger onbekend, tot het toppunt van aardschen roem hebben verheven. Zulke karakters zijn onze aandacht wel waard. Wij kunnen niet nadenken over de loopbaan van mahomet of washington, van luther of rienzi, zonder dat de vraag bij ons opkomt, waardoor toch zulke mannen een zoo diepen indruk hebben gegroefd in de harten hunner tijdgenooten, en van welke geheimen zij den sleutel hadden, die hun zulk eene tooverkracht gaf. Bij nader onderzoek zullen wij steeds vinden, dat hunne persoonlijkheid beantwoordde aan eene diep gevoelde behoefte van hun tijd en hun volk, en dat, hoe ver ze ook anders van elkander verschilden, de waarheid en het gewigt van wat zij hunne roeping achtten, hen allen geheel vervulde. Ook zal het blijken, dat zij allen de scheppingen van hun tijd en hun volk waren, eer zij er de voorgangers van werden. Hun karakter wordt gewoonlijk gevormd door de tijdsomstandigheden hunner jeugd, terwijl hunne gevoelens zich rigtten naar die hunner landgenooten. De eigenschap die hun allen gemeen is, is die van de wenschen, de neigingen en zelfs de vooroordeelen van een geheel volk in zich te vereenigen en zoo krachtig te concentreren dat zij tot daden moeten worden. Dan eerst zal een volk, in zulk een leider eene afspiegeling van zich zelf herkennende, doch gezuiverd en veredeld door het lange nadenken zonder hetwelk dit proces van assimilatie niet mogelijk is, - in hem een vertrouwen stellen zooals geen ander kan verwerven, en ook weder juist door dat vertrouwen hem in staat stellen om de gedachten, die het zelf heeft doen ontkiemen, te doen volgroeijen tot daden. Want, even als er een hoofd noodig is, om de gedachten eens volks ten uitvoer te leggen, evenzoo zouden al het genie en alle ijver die een individu kan bijbrengen ter verbreking van eene hetzij stoffelijke, hetzij zedelijke slavernij volkomen vruchteloos zijn, tenzij hij
eene natie achter zich hebbe, die zijne idée den arm leene. Het is alleen de zamenvoeging van deze twee - den leider en het volk - die de groote tijdperken der geschiedenis heeft doen ontstaan en de grootste celebriteiten voortgebragt.
Giuseppe garibaldi is inderdaad zulk een man als wij beschrijven. Men kan zeggen, dat de geest en de ziel van Italië in hem zijn geconcentreerd. Zijn karakter werd gevormd

{==651==} {>>pagina-aanduiding<<}
door de feiten van Italië's geschiedenis, zooals zij voor zijne oogen elkander opvolgden; van de vroegste jeugd heeft hij in hare wisselingen gedeeld, zijne gevoelens hebben alle phases van der Italianen wenschen doorloopen, dikwijls vooruit, maar nooit in tegenspraak met die wenschen, en zijn zwaard is altijd het eerst geweest om uit de scheede te vliegen bij het eerste teeken eener worsteling, hetzij dat de Paus of de Oostenrijker de vijand was. Alzoo gevormd door den invloed van Italië's gedachten en daden, oefent hij thans op zijne beurt invloed op Italië, en op het oogenblik is zijn naam meer op ieders tong dan die van den krijgshaftigen koning of zijn magtigen bondgenoot. De faam van den aanvoerder maakt de dienst in zijne corpsen voor de roemzuchtige jongelingschap aanlokkelijker dan eenige andere, en de nadering van zijn kleine leger vervulde de Oostenrijksche soldaten met meer vrees, dan de talrijke bataillons der gealliëerden.
Te Nice, den 4den Junij 1807 geboren, was hij reeds in dienst bij de Sardinische marine toen de geest van Italië uit zijn langen slaap werd opgewekt. De bewoners van de Ligurische kust zijn van ouds bekend als stoute zeelieden, en tot heden toe bouwen zij zee en trotseren de gevaren van den Atlanticus in vaartuigjes, die maar zeer weinig hun vertrouwen waard zijn. De gewoonte van zich zelven in alles te redden heeft in hen een ruwen geest van onafhankelijkheid gevoed en eene zucht naar avonturen, zooals nergens anders op het schiereiland gevonden worden. Garibaldi, zoon van een oud zeekapitein, was geheel met de eigenaardigheden van zijn stam begaafd. Het gedurige gezigt van de zee en de vroege gewoonte van met de elementen te worstelen, bragten ongetwijfeld veel bij tot zijne krachtige en vurige vrijheidsliefde; en dikwijls door dienstpligten te Genua opgehouden, was hij van nature reeds vatbaar voor de theoriën van mazzini - ook een Genuees - die toen voor het eerst op het tooneel der Italiaansche politiek verscheen. Mazzini was toen niet wat hij later is geworden. Hij had toen pas kortelings het denkbeeld der Italiaansche eenheid, dat sedert de dagen van macchiavelli en dante een schoon maar marmeren standbeeld had geschenen, tot een levend ideaal verheven; zijne landgenooten waren getroffen door bewondering voor de stoutheid zijner plannen, en geboeid door de welsprekendheid

{==652==} {>>pagina-aanduiding<<}
waarmede hij ze verdedigde; en de middelen, die hij aan de hand gaf om dit einddoel te bereiken schenen de eenige mogelijke, terwijl elke souverein in het schiereiland naauw met Oostenrijk verhouden was en in lage onderdanigheid voor den opvolger van St. peter. Mazzini's gedachten waren toen in harmonie met die van zijn volk, andere en meer practische mannen hadden toen nog niet zijne idée trachten te verwezenlijken, het gedurige peinzen en complotteren hadden zijn geest nog niet die ziekelijke mystische en zelfvergodende rigting gegeven, en nog had de ballingschap de diepe klove niet gegraven tusschen zijn bont gekleurd ideaal en de meer practische inzigten zijner landgenooten. Het was dus natuurlijk, dat garibaldi, zelf een vurig ijveraar voor de Italiaansche vrijheid, gretig gehoor leende aan plannen, wier uitvoerbaarheid nog niet op de proef was gesteld.
De eerste poging tot de wedergeboorte van Italië door middel der revolutionnaire partij werd in de geboorte gesmoord: mazzini en zijne voornaamste aanhangers waren genoodzaakt hun heil in de vlugt te zoeken, en garibaldi, wiens vergrijp zoo veel te zwaarder was door zijn rang bij de Sardinische marine, was weldra in ballingschap te Marseille. Zijn karakter was te loyaal en te actief om de mollen-existentie van den aanvoerder te leiden: zamenzweren, met hoe nobel doel ook, was geene bezigheid voor iemand, die in den volsten zin des woords de soldaat van Italië is, en wiens doel zijn geheele leven geweest is te toonen, dat zijn volk even goed met alle militaire eigenschappen begaafd is als de meest krijgshaftige der Europesche natiën. Garibaldi stak over naar Tunis, doch hier geene voldoende gelegenheid vindende voor de ontwikkeling van zijne krachten, zocht hij spoedig een wijder werkkring in Zuid-America, waar hij in dienst trad van de republiek Uruguay, toen in een onafhankelijkheidsoorlog gewikkeld met rosas, den Dictator van Buenos-Ayres.
De taak hier aan garibaldi opgedragen zou een ander, met minder moed en bekwaamheid begaafd, overstelpt hebben - voor hem was zij slechts eene voorbereiding tot grooter daden. Genoodzaakt om bij afwisseling te land en te water te strijden, moest hij zich zelf eene vloot scheppen door de schepen van den vijand te nemen, en eene krijgsmagt organiseren van de hulpmiddelen en personen, die zich maar aanboden. Gedurende

{==653==} {>>pagina-aanduiding<<}
deze jaren bragt hij zijn Italiaansche legioen bij elkaâr, waarvan een gedeelte, dat hem naar Europa volgde, de kern vormde van het corps dat hij lang naderhand ter verdediging van Rome aanvoerde, en verscheiden officieren, die nog onder hem dienen, hebben zich in dien tijd reeds aan hem aangesloten. Onder dezen mogen wij in de eerste plaats noemen origoni, toen zijn voornaamste officier en zijn luitenant ter zee, later de medgezel van zijne omzwervingen en zijn medearbeider op zijne Sardinische boerderij, ten laatste chef van den staf in zijn kleine leger.
Het zou te uitvoerig worden, zoo wij één voor één de manoeuvres en veldslagen wilden nagaan, waardoor garibaldi rosas eindelijk noodzaakte, om de onafhankelijkheid van Uruguay te erkennen, eene concessie die trouwens de oorzaak tot zijn eigen val werd. Voor ons is het van meer belang om den invloed van dit alles op garibaldi zelf en de gemoederen zijner volgelingen te onderzoeken. Dikwijls verslagen, somtijds schijnbaar op den rand van zijn ondergang, wanhoopte hij nooit en gaf het nooit op. Allengskens verkreeg hij alle eigenschappen van een volslagen guerilla-aanvoerder. De ondervinding leerde hem een numeriek sterkeren vijand te harrasseren en in de war te brengen door vlug uitgevoerde marschen en plotselinge aanvallen, waarin de bajonet eene voorname rol speelde, die altijd in de hand van koene en ijverige strijders een wapen van verschrikkelijke uitwerking is; en hij leerde van elke omstandigheid van het terrein, van de geringste dwaling der tegenpartij op de best mogelijke wijze partij trekken. Sedert heeft ernstige studie van de militaire wetenschappen hem zooveel te geschikter voor een groot aanvoerder gemaakt, en hem geleerd krijgslist door krijgskunst aan te vullen; maar de gave, die hij boven al bezit, is die van zijnen volgelingen vertrouwen in te boezemen. Zijn schitterende persoonlijke moed, zonder eenige verwatenheid, zijne tegenwoordigheid van geest in alle omstandigheden, zijne strikte regtvaardigheid en de strenge tucht, getemperd door liefderijke zorg voor het welzijn van zijne ‘zonen’, zooals hij zijne soldaten altijd gaarne noemt, - alles vereenigt zich om hem hun eerbied en hunne liefde te verwerven, waardoor het hunne hoogste ambitie is, om zijne goedkeuring te verdienen, terwijl één woord van hem genoeg is, om hen tot

{==654==} {>>pagina-aanduiding<<}
bijna bovenmenschelijke inspanning aan te zetten, daar zij nooit twijfelen noch aan de doelmatigheid, noch aan de noodzakelijkheid van eene beweging, die hij commandeert.
De oorlog in Zuid-America was reeds sedert twee jaren afgeloopen en garibaldi had zich met zijne vrouw (eene Braziliaansche, die in alle gevaren van zijne veldtogten had gedeeld) teruggetrokken naar een landgoed, dat hij bezat en zelf bebouwde, toen het berigt van de revolutie van 1848 te Montevideo aankwam.
Italië was in de wapenen! De gelegenheid, waarnaar garibaldi sedert jaren had gesmacht, in het vooruitzigt waarvan hij zijn Italiaansch legioen zoo zorgvuldig had georganiseerd, - was dus eindelijk gekomen. Vergezeld door zijne annita, zijne twee nog jeugdige zonen en zijne trouwe bende, ging hij dadelijk op reis naar Europa; maar met al zijne haast kwam hij niet eer aan voor dat de krijgskans zich reeds tegen Italië gewend had. Zijne eerste gedachte was, om zijn zwaard aan karel albert te leenen, maar zijn naam als een Mazzinist was hem voorafgegaan, en de koning schroomde de diensten van een republikein aan te nemen. Ook was het reeds te laat. Wel trad het plaatselijk bestuur van Lombardije gereedelijk met hem in onderhandeling, en trok hij te velde, eerst zelfs tot Brescia toe avancerende en later eenige weken lang een guerilla-oorlog voerende in de bergen bij het meer Como; maar al wat hij deed droeg geene andere vruchten, dan dat het den grond legde tot dien roem, die later zoo vele vrijwilligers tot zijne vanen lokte, en de Oostenrijkers vervulde met die vrees voor hem, die zij nooit hebben kunnen afleggen. De behendigheid, waarmede hij alle vervolgingen verijdelde, zijne uitnemend uitgevoerde marschen en stoute aanvallen op punten, waar men hem het minst verwachtte, vooral de wijze waarop hij bij zekere gelegenheid in de nabijheid van Varese zich door twee hem vervolgende divisies Oostenrijkers heen sloeg, terwijl hij ze eenige uren in de duisternis tegen elkander liet vechten eer zij de vergissing gewaar werden. Dit was eene herhaling van eene dergelijke manoeuvre, die hij eens ter zee in Zuid-America had uitgevoerd, en zijn naam werd hierdoor zoo beroemd, dat de domme boeren en de niet minder bijgeloovige Oostenrijksche soldaten

{==655==} {>>pagina-aanduiding<<}
geloofden, dat zijn geluk aan meer dan menschelijke oorzaken toe te schrijven was.
Spoedig bood zich een wijder werkkring voor hem aan. Rome proclameerde na de vlugt van den Paus de republiek, en zijn oude vriend en medestander, mazzini, werd tot triumvir verkozen, en garibaldi haastte zich, om zijn corps, vermeerderd door de ijveraars uit alle deelen van Italië, uit de Lombardische heuvelen naar de vlakke Campagna te voeren. Den dapperen wederstand, dien de jonge republiek heeft geboden, heeft men voornamelijk aan hem te danken, en aan den geest dien hij allen inboezemde, op wie hij eenigen invloed had. Van den tijd zijner aankomst drong hij er op aan, dat talrijke corpsen zouden opgerigt worden en alle noodige voorbereidingen voor een beleg getroffen; en, waren zijne maatregelen aangenomen, dan zou de verdediging der stad, zoo al niet geheel gelukt, toch tot in het oneindige verlengd zijn geworden. Maar hier in het practische leven openbaarde zich spoedig het verschil der karakters van mazzini en garibaldi en de verschillende invloed van het leven, dat zij geleid hadden sedert zij zamen plannen gemaakt en gedweept hadden. De een, die geheel de type is van een zamenzweerders-karakter, in eenzaamheid of alleen in gezelschap van vergodende aanhangers levende die zijne woorden opvingen als de uitspraken van een orakel, - heeft zich met een hersenschimmigen kring omgeven, en bij uitsluiting in den doolhof der phantasie gedwaald. En toen hij opgeroepen werd om de republiek te besturen, wier beeld hij zelf opgeroepen had, heeft hij zijne idealen op de regeling van staatszaken willen toepassen. De ander, loyaal en moedig, opgevoed in het practische leven en gevormd door langdurige gewoonte van het commandement, was niet door illusiën bevangen, en zoo drong garibaldi altijd aan op spoedige voorbereiding en krachtige wapening, terwijl mazzini droomde van de verbroedering der natiën, en hoopte dat juist de zwakheid en
weerloosheid van den staat dien hij bestuurde, dien beschermen zou, zelfs nadat het eerste bulderen van het geschut hem zijne dwaling had kunnen leeren inzien.
Ofschoon gedwarsboomd in zijne plannen en belemmerd in zijne handelingen, wist garibaldi dagelijks zijn roem en dien van zijn corps te vermeerderen door voortdurende uitvallen

{==656==} {>>pagina-aanduiding<<}
en schermutselingen, die zoowel van zijn moed als van zijne bekwaamheid getuigden. Nu eens versloeg hij het Napolitaansche leger te Velletri, dan hield hij het voortdringen der Franschen tegen, of sloeg hun eersten aanval op Rome af. Waar het gevaar het dringendst was snelde hij toe, en steeds kroonde de overwinning zijne banieren. Doch al zijne pogingen konden het lot niet afweren, dat de misslagen van anderen onvermijdelijk maakte; maar toen de capitulatie gesloten was, wilde hij er geen gebruik van maken en verliet Rome door de eene poort, terwijl de Franschen de andere introkken. Gevolgd door zijne manschappen sloeg hij den weg naar Terracina in. Zijn oogmerk was om naar Venetië te gaan, waar manin de banier der Italiaansche nationaliteit nog omhoog hield, en zijne soldaten verbonden zich op nieuw om hun aanvoerder niet te verlaten.
Maar de afstand was groot en de weg liep grootendeels door vijandig land. De keur van het Sardinische leger was drie maanden vroeger bij Novara geslagen, Lombardije was verpletterd, Toscane en de Romagna waren onder den ijzeren klaauw van Oostenrijk geklemd en de Napolitanen en Franschen in den rug. Toch wist garibaldi door zijne hoogst bekwame manoeuvres alle vervolging te verijdelen; maar de onderneming scheen toch hopeloos. De veelvuldige marschen en contre-marschen door de Apennijnen en de weinige kans op welslagen hadden zijne kleine bende nog aanmerkelijk gedund, en toen hij het neutrale gebied van San-Marino had bereikt, ontsloeg hij zijne soldaten van hun eed, daar hij inzag, dat de eenige kans om zelf Venetië te bereiken, was om met een klein troepje in eene visschersboot scheep te gaan. Zoo kwam hij te Cisnatico, aan de Adriatische kust, vergezeld door annita en zijne kinderen, en ook door ugo bassi, benevens tweehonderd getrouwe volgelingen, die de kans met hem hadden willen deelen, en zijn voorstel van ontslag hadden beantwoord met den uitroep: naar Venetië! naar Venetië!
Hier wachtte garibaldi eene nog smartelijker beproeving, dan hij tot nog toe had gehad. Zijne dierbare annita, de heldhaftige vrouw, die al zijne moeiten en lotgevallen met hem gedeeld had, wier glimlach hem had getroost bij al zijn lijden en elk donker uur zijns levens verlicht, buiten Italië het eenige voorwerp zijner liefde, - zou van hem weggenomen worden.

{==657==} {>>pagina-aanduiding<<}
Ofschoon hare bevalling aanstaande was, had zij den ganschen marsch aan zijne zijde gereden, en na de hitte der Julij-zon en de koude der nachtkwartieren in de bergen getrotseerd te hebben, was zij vol opgewektheid met haren echtgenoot en zijne vrienden scheep gegaan. De kleine vloot van dertien visschers-booten was reeds in het gezigt van de Lagunes, toen zij door een Oostenrijkschen brik werd aangetast, die er acht van in den grond boorde of gevangen nam. De andere vijf ontsnapten als door een wonder; maar de vroegere vermoeijenis en de geestelijke uitputting maakten deze beproeving te zwaar voor annita. Zij was reeds stervende toen garibaldi, in de ijdele hoop van haar nog te zullen redden, aan land ging. Om de vervolging te ontgaan, die zij begrepen dat niet uit kon blijven, scheidden de patriotten, om elkander nooit weêr te zien. Ugo bassi, cicerovacchio en zijne jeugdige zonen vielen weldra in de handen van de Oostenrijkers, en werden als beesten neêrgeschoten. Garibaldi vervolgde zijn togt met zijne kinderen en origoni, die hem nu en dan afloste in de taak om zijne stervende vrouw te dragen. Eindelijk moest hij blijde zijn, haar in eene ledige boerenhut neêr te leggen. Zonder om gevaar te denken, ging origoni in allerijl geneeskundige hulp zoeken, en de echtgenoot hield alleen de wacht bij de uitgeputte lijderes. De natuur kon niet meer verdragen, er was geen bijstand bij de hand, en in weinige uren stierf annita daar. Zelf wilde hij haar de laatste eer bewijzen en met eigen handen groef garibaldi haar een graf, in het digt van een bosch van de Romagna. Hij leide haar neder op eene plaats, die hem alleen bekend is, en niemand vrage naar wat hij daarbij gevoeld heeft. Dat hij nog leefde was alleen voor zijne kinderen - de hare - en Italië, en hij zag
uit naar den dag, waarop hij annita zou kunnen wreken; maar het licht zijns levens was voor altijd uitgebluscht. Zoo vervolgde hij zijn zwerftogt en ten laatste kwam de weduwenaar met zijne half verweesde zonen te Genua, eene veilige haven, aan; hoe, zou hij zelf misschien moeijelijk kunnen zeggen.
Wederom zette garibaldi zijn zwervend leven voort. Voor een korten tijd begaf hij zich naar de Vereenigde Staten en won zijn brood door dagelijkschen arbeid, van daar ging hij voor de tweede maal naar Zuid-America; maar hij vond hier geene gelegenheid voor een werkdadig optreden, en het te huis

{==658==} {>>pagina-aanduiding<<}
dat hem eenmaal dierbaar was geweest, had zijne bekoorlijkheid voor hem verloren. Daarna ondernam hij eenige handelsreizen naar Venetië, en kreeg op die wijze eenig geld bij elkaâr, waarvoor hij het eilandje Caprera, onder de kust van Sardinië, kocht. Daar vestigde hij zich met een klein aantal vrienden, tevreden met van landbouw te leven totdat de dag komen zou, waarop hij nog eens het zwaard uit de scheede zou kunnen trekken voor de bevrijding van Italië. De eenige politieke daad, die hij in deze lange jaren van uitgestelde hoop volbragt, was zijne onderteekening van de inschrijving voor de honderd kanonnen van Alessandria, door manin geopend, - eene daad schijnbaar van geringe, maar inderdaad van groote beteekenis, daar hij hierdoor zijne afscheiding van mazzini te kennen gaf, en te gelijkertijd zijne aansluiting aan de nationale partij onder de leiding van victor emmanuel.
Het was misschien juist deze daad, die den koning en graaf cavour er toe bragt, om zich tot garibaldi te wenden zoodra de toerustingen van Oostenrijk den oorlog waarschijnlijk maakten. De oproeping naar Turyn kreeg hij te Caprera, en hij haastte zich, om er gehoor aan te geven. Victor emmanuel en de partijganger waren spoedig aan elkander gehecht met eene veel inniger gehechtheid dan gewoonlijk tusschen een koning en zijn onderdaan gevonden wordt, en garibaldi werd tot luitenant-generaal benoemd en bekleed met het commandement over een corps vrijwilligers, dat gevormd zou worden onder den naam van Cacciatori delle Alpi (Alpenjagers). Deze overeenkomst werd niet officiëel bekend gemaakt, maar het nieuws er van vloog van de toppen der Alpen tot aan de uiterste spits van Sicilië, en de uitwerking was zoo plotseling als wanneer in het oude Israël de bazuin werd geblazen over de bergen. Dit gaf een practisch doel in de plaats van de abstracte wenschen der Italiaansche jongelingschap, want de naam van garibaldi was een onderpand, dat de worsteling die aanstaande was, voor de onafhankelijkheid van Italië zoude zijn en niet ten behoeve der eerzuchtige plannen eener dynastie, en de vrijwilligers stroomden bij scharen zijne banieren toe. De minister van oorlog, della marmora, een dapper officier en een ijverig patriot, maar toch te zeer aan de routine gehecht, om geheel vrede te hebben met zulk gebruik maken van revolutionaire krachten, en een te strenge tacticus om de

{==659==} {>>pagina-aanduiding<<}
schitterende maar soms vreemde militaire gaven van den guerilla-aanvoerder te waarderen, berokkende dit corps vrij wat moeijelijkheden, en verhinderde dus dat het die kracht en uitbreiding verkreeg, die het voor het uitbreken van den oorlog had moeten hebben; maar de koning en cavour leenden garibaldi een krachtigen en aanhoudenden steun, en zoo was hij in staat, om zich nog eens met zijne oude wapenbroeders te omgeven, en aan het hoofd van zijne regimenten twee ballingen, de kolonels cosenz en medici te plaatsen, waarvan de een zich te Venetië, de ander te Rome onderscheiden had.
Thans begon eene nieuwe en meer schitterende periode van garibaldi's leven dan eene der vorige. De noodzakelijkheid om op de Fransche artillerie te wachten, noodzaakte hem voor een korten tijd om binnen de wallen van Casale te blijven; maar toen tot de voorwaartsche beweging besloten was, begreep de koning dat zulk een aanvoerder en zulke soldaten als hij gevormd had, beter gebruikt moesten worden, dan om in den langzamen voortgang van het reguliere leger te deelen, en hij stemde toe in den wensch des aanvoerders, om het eerst op Lombardischen bodem te zijn. Garibaldi moest wel vertrouwen stellen op zijne zonen: zij waren nog geen 5000 in getal, hadden geene artillerie en niet meer dan veertig man te paard; maar het kleine corps was zamengesteld uit edelen, burgers, kunstenaars, in één woord uit de verlichte en beschaafde standen. De edelste namen van Venetië en Milaan waren op zijne rollen ingeschreven; elk man had eene beschaafde opvoeding ontvangen; ieder gevoelde het gewigt der zaak waarvoor zij streden, en allen hadden een beredeneerd en toch volledig vertrouwen op hun aanvoerder. Dat vertrouwen was ook wel noodig, want garibaldi zou hen aanvoeren tot eene onderneming, zoo gevaarlijk als er ooit eene werd uitgevoerd, en eene inspanning van hen eischen, die ongehoord was in de jaarboeken der gewone krijgskunst.
De geallieerden waren nog achter de Sesia, toen garibaldi na de aandacht der Oostenrijkers afgeleid te hebben door eene schijnbeweging naar het noorden van Arona, plotseling den Ticino overstak bij Sesto Calende, in den nacht van den 22sten Mei, en op Varese, eene kleine stad in de heuvelstreek, aanrukte. Van dit oogenblik tot op zijne aankomst te Salo, bij het meer Garda, eene maand later, gelijkt zijn veldtogt

{==660==} {>>pagina-aanduiding<<}
meer op een ridderroman, dan op een eenvoudig geschiedverhaal. Gedurende verscheiden dagen was hij geheel van alle gemeenschap met Sardinië afgesneden, want de Oostenrijkers hielden de oevers van het Lago Maggiore bezet, en zijne rapporten aan den koning en dépêches aan cavour werden door smokkelaars overgebragt, terwijl zelfs dit middel onzeker en onveilig was. Tegenover hem stonden 17000 man voetvolk met zes kanonnen en twee divisies cavallerie, onder commando van generaal urban, die door de Oostenrijkers voor den eenigen man gehouden werd in staat om in den ongeregelden oorlog tegen garibaldi op te komen.
Zulke moeijelijkheden zouden elk ander minder moedig dan garibaldi hebben overstelpt; maar hij kon vertrouwen op zich zelf, op zijne soldaten en op de bevolkingen, die hij dadelijk te wapen riep; ook werd zijne verwachting hierin niet beschaamd. Urban rukte op Varese aan en garibaldi, die de stad bij voorbaat had laten barricaderen, trok er des nachts uit, viel de aanvallende colonne in den rug en dreef haar met de bajonet terug. Onmiddellijk daarop marscheerde hij naar Como, waar hij de verbaasde Oostenrijkers uit verdreef na een schitterend gevecht op de hoogten van San Fermo. Hierop volgde eene reeks van marschen en contremarschen (*) en bijna dagelijks vielen er scherpe gevechten voor, waarin garibaldi menig dapperen vrijwilliger verloor, terwijl hij daarentegen een moreel overwigt verkreeg, waardoor de Oostenrijkers steeds voor hem weken, al waren zij tien tegen één, omdat zij zeker waren het onderspit te moeten delven. Maar er waren ook oogenblikken van groot gevaar, waarin garibaldi zich van alle zijden omringd en elken uitweg afgesloten ziende, geen ander redmiddel wist, dan zijne troep uiteen te laten gaan, en een rendez-vous op eenige mijlen afstands af
te spreken. Op het bepaalde uur was elk man op

{==661==} {>>pagina-aanduiding<<}
de plaats en het geheele corps, even goed geordend als ware er niets gebeurd, viel den vijand, die dacht niets meer te vreezen te hebben, in den rug.
De gestadige vorderingen der geallieerden lieten garibaldi weldra toe om naar het oosten vooruit te dringen. Den 5den Junij bragt hij zijne kleine magt aan boord van twee stoombooten die hij te Como genomen had, en stoomde het meer op tot Lecco, om zoo naar Bergamo te komen, nadat de geheele streek achter hem van Oostenrijkers gezuiverd was en onder het beheer van Sardinische commissarissen, aan wie de stedelijke overheden volijverig hulde hadden gebragt, als aan de vertegenwoordigers van hun wettigen koning. Langs de bergen voortmarscherende, om een corps Oostenrijkers te ontwijken, die hij wist dat op den grooten weg geposteerd waren, was garibaldi reeds op geringen afstand van de oude sterke stad Bergamo, toen eene deputatie der ingezetenen hem kwam berigten, dat de Oostenrijkers op zijn aantogt de kanonnen hadden vernageld, hunne magazijnen in den steek gelaten en gedurende den nacht op de vlugt waren gegaan. Zijne intrede alhier was een triumph, zooals ieder souverein trotsch zou zijn te mogen beleven. De inwoners haalden hun verlosser in, als ware hij een god uit den hemel nedergedaald, maar geene eerbewijzingen konden garibaldi van zijne taak afhouden. Nog voor dat hij afsteeg, trok hij nog tegen eene colonne Oostenrijkers te velde, die hem gerapporteerd werd dat van Brescia kwamen aanrukken. Zij werden op de vlugt gedreven, en de Alpenjagers chargeerden met de bajonet even welgemoed alsof zij de vorige 24 uren in rust hadden doorgebragt.
Te Bergamo mogten de Cacciatori een paar dagen rust houden, terwijl hun generaal naar Milaan ging om de orders en de welverdiende loftuitingen van zijn koning te ontvangen. In zijne geestdrift verklaarde hij, dat hij met vreugde kroon en staatszorgen zou willen neêrleggen, om zulk een aanvoerder van een vrijcorps, de voorvechter van het Italiaansche leger te zijn. Garibaldi keerde weder gedecoreerd met de gouden medaille voor militaire verdiensten, de meest uitgelezen belooning die zijn souverein hem kon verleenen, en beladen met kruisen en ridderordes voor zijne dappere manschappen, die

{==662==} {>>pagina-aanduiding<<}
hij thans zou aanvoeren tot eene onderneming nog stouter dan eene der vorige.
Van Bergamo naar Brescia is een afstand van 28 uren in regte linie, de geallieerden waren nog niet aan de Adda, en de Oostenrijkers hielden versterkte posities op de route bezet. Maar niets kon garibaldi afschrikken, en de naam van Brescia, die even als die van de zuster-stad, het ongelukkige Venetië, in elk echt Italiaansch hart is gegrifd, had eene magische uitwerking op de soldaten. Het kleine corps, door de onophoudelijke schermutselingen, en nog meer door de lange marschen van 18 en 20 uren onder de loodregte stralen der zon, tamelijk gedund, drong langs de bijwegen voorwaarts. Naar Brescia! naar Brescia! was de uitroep, waardoor de vrijwilligers elkander bemoedigden, wanneer er een uitgeput nederzonk, en waarmede zij garibaldi's aanbod van hen te laten rusten, beantwoordden. Zij marscheerden voorwaarts, bijna zonder eenige halte, totdat zij de heldhaftige stad hadden bereikt, - de Oostenrijkers hadden Brescia onverdedigd gelaten, daar zij geene de minste gedachte hadden op een aanval in hun rug - waar zij ontvangen werden met eene geestdrift, met geene woorden te beschrijven. Alleen Brescia, vol herinneringen van haren tegenstand tegen Haynau in 1849, en nog bloedende in het gevoel der krenkingen toen geleden, kon zulk eene ontvangst bereiden aan hare verlossers, en generaal en manschappen gevoelden zich ruimschoots beloond voor al hunne moeiten.
Van Brescia werd eene expeditie uitgezonden, om het district Idro in opstand te brengen. Deze expeditie willen wij beschrijven, daar zij een merkwaardig staaltje oplevert van garibaldi's half politieke, half militaire zending. Achttien soldaten werden in een omnibus gepakt, twee officieren, kolonel türr en majoor camuzzi, volgden in een boerenkar. Zoodra als zij te Idro kwamen werden alle klokken geluid, de driekleurige vlag werd van alle torens uitgestoken, de overheid riep victor emmanuel tot koning uit en de beide officieren keerden terug met twee honderd en vijftig versche recruten, vol ijver om zich bij het corps aan te sluiten, terwijl de achttien manschappen als garnizoen werden achtergelaten.
Ondanks zijne numerieke meerderheid, moest urban, in 't naauw gebragt tusschen garibaldi die de geheele streek

{==663==} {>>pagina-aanduiding<<}
rondom hem in opstand bragt, en het vooruitdringende leger der geallieerden, blijde zijn door geforceerde marschen te ontsnappen. Maar juist omtrent dezen tijd hadden de vrijwilligers, in hunne opgewondenheid over hun bijna fabelachtig slagen, zich zelven bijna in het ongeluk gestort. Niet gewoon om op getalssterkte te letten, vielen zij, voorbij Brescia, bij Castenadolo, eene veel grootere magt aan, terwijl garibaldi, die eene andere colonne aanvoerde, afwezig was. De Oostenrijkers waren vlak bij hunne reserve en, schoon eerst geslagen, waren zij weldra in staat om de vrijwilligers met zwaar verlies terug te slaan. Maar dezen gaven het niet op en deden nog eens zulk een stouten aanval met de bajonet, dat de overwinnende vijand hen niet durfde vervolgen, en weinige dagen later sloeg garibaldi zijne legerplaats op te Salo, bij het meer Garda, - nog geene maand nadat hij het Sardinische grondgebied verlaten had. Toen de geallieerden de Chiesa overstaken, was hij gedetacheerd naar de Valtellina, om den bergpas van den Stelvio te verdedigen, daar er vrees bestond, dat de Oostenrijkers daardoor weder op Milaan zouden aanrukken, nadat de legers der geallieerden den Mincio gepasseerd zouden zijn, en hun zoo weder in den rug zouden komen. Bovendien werd generaal cialdini met eene divisie naar den Tonale-pas ter ondersteuning gezonden; dit was een tweede weg uit Trentino of het Italiaansche Tyrol, eene provincie, die, geheel overeenkomstig het politieke systeem dat de blijvende beheersching van Italië beoogt, door het Weener Congres bij den Duitschen Bond is gevoegd, hoewel in strijd met de natuurlijke en geographische gesteldheid (*).
Gedurende den geheelen veldtogt waren garibaldi en zijne

{==664==} {>>pagina-aanduiding<<}
zonen de gevierde helden van Italië. Hij was overal de voorlooper van de geregelde legers, en daar elke andere gelegenheid voor de geestdrift des volks om zich te uiten, afgesneden was door de strenge tucht die in de gerevolutioneerde provincies gehandhaafd werd, zoo openbaarde deze zich met dubbele kracht op den eenigen weg die opengelaten was. Van het oogenblik dat garibaldi Sardinië verliet, ontving hij geen enkelen penning ondersteuning van de schatkist. En die had hij ook niet noodig. De Lombardische steden wedijverden met elkander om hem te ondersteunen. Vrijwillige aanbiedingen vulden zijne militaire kas, de lijsten van dienstneming die hij in elke stad openstelde, werden met teekeningen bedekt, zoodat zijn corps ten laatste over de 15000 man sterk was. Bergamo wapende en kleedde 2000 recruten, Como 1400, terwijl Lodi 52000 francs gaf, zonder dat het getal manschappen juist bepaald was; andere steden waren niet minder mild, en behalve deze bepaalde giften behoefden zijne soldaten, die dikwijls haveloos en barvoets in eene stad aankwamen (want het corps voerde niets anders dan wapenen en ammunitie mede), nooit eene stad te verlaten, zonder dat zij ruimschoots voorzien werden van schoenen en schoon linnen. Hunne onaanzienlijke eenvoudige uniformen waren juist geschikt voor hun moeitevolle werk, en het was een treffend gezigt, om mannen in rijkdom en weelde opgevoed, die uniform te zien dragen als eene onderscheiding, die een glans wierp op den edelsten naam, en blijmoedig het harde leven verdragen en zich onderwerpen aan de strenge tucht der Cacciatori delle Alpi. Niet gehard tegen vermoeijenis, vielen zij dikwijls neder bij de lange marschen, die gewoonlijk dwars door het veld gingen, en de hospitalen waren vol zieken. Maar toch werden ook dezen opgewekt door het knallen van het geweervuur; de naam van hun aanvoerder, die tevens hun oorlogskreet was, scheen een tooverwoord, in staat om zelfs de
stervenden op te wekken; en zoo groot was hun ijver voor den strijd, dat bij zekere gelegenheid acht soldaten die ziek lagen, opvlogen om het gevaar met hunne kameraden te deelen. Twee er van sneuvelden, twee andere werden doodelijk gewond naar de achterhoede gedragen, en de vier overigen kropen na afloop van den strijd naar het hospitaal terug.
De troepen van garibaldi waren de laatsten die schoten

{==665==} {>>pagina-aanduiding<<}
met den vijand gewisseld hebben, even als zij de eersten geweest waren om de beschutting der muren van Casale te verlaten. Hun aanvoerder was aan den voet van den Stelvio en had reeds verscheiden scherpe gevechten met de Oostenrijkers gehad (waarbij hij echter van zijne voordeelen geen gebruik kon maken, omdat hij dan het gebied van den Duitschen Bond zou schenden) toen hij berigt kreeg eerst van den wapenstilstand, en toen van het verdrag van Villafranca. Diep en vreemd was de indruk dien deze vrede op Italië maakte. Het korte en nog onbepaalde berigt, door den electrischen telegraaf overgebragt, vloog door het schiereiland, en sloeg hoog gespannen verwachtingen den bodem in en doofde vurige geestdrift uit. Het aanzien der steden veranderde als bij tooverslag. Verdriet was nu even duidelijk op elks gelaat te lezen, als het voor weinige uren nog de vreugde was geweest. Een doodskleed scheen plotseling over Milaan, Turijn en Florence te zijn geslagen, en alle inwoners in zijne sombere plooijen te hebben gewikkeld. Wie zal de wanhoop der Venetianen schetsen? Van den toren van San Marco hadden de Venetianen elk oogenblik de Fransche vloot te gemoet gezien, daar zij reeds in hare wateren was; van de wallen van Verona hadden de burgers hunne oogen ingespannen, om de driekleurige vaan in 't gezigt te krijgen, - en een paar lakonieke woorden maakten een eind aan al die verwachtingen. Er waren er die de handen aan zich zelven sloegen uit overmaat van wanhoop, anderen die tot krankzinnigheid vervielen (*), en door geheel Italië schenen de woorden: ‘Venetië blijft onder de Oostenrijkers’, genoegzaam om te bewijzen, dat aan hoop en trouw, aan vrijheid en orde de doodsteek was toegebragt.
Toen ontstond er eene ontroering, die de ziel van eene geheele natie als van één man schokte. Al de hartstogten, die het menschelijke gemoed in beweging kunnen brengen, voerden strijd in de gemoederen van millioenen menschen. Teleur-
{==666==} {>>pagina-aanduiding<<}
stelling, woede, vrees dat nog ergere dingen zouden volgen nu zoo iets rampzaligs gebeuren kon, wantrouwen jegens allen die men het meest vast vertrouwd had, vereenigden zich om bedaard nadenken onmogelijk te maken, en men werd geslingerd op de baren van den hartstogt, gelijk een schip zonder roer op eene stormachtige zee. Mannen die altijd bekend hadden gestaan voor de gematigdheid hunner gevoelens, riepen nu uit: ‘Leve mazzini!’ als om hunne nieuwe overtuiging uit te drukken, dat geweld en uiterste maatregelen alleen voortaan iets baten konden voor Italië. Daarop kwam een berigt, dat de opgewondenheid nog scheen te moeten vermeerderen, maar dat juist het middel bleek te zijn, om de menschen te brengen tot een bedaard overleg wat gedaan moest worden, - het berigt namelijk van de aftreding van graaf cavour en de onverholen wanhoop van victor emmanuel. Allen zagen nu dat de koning nog eenstemmig dacht met zijn volk, en dat zijn minister wilde aftreden, liever dan het hoofd neder te leggen bij den gehaten vrede. Zoo brak het licht der hoop weder door de wolken van wanhoop henen, en de toekomst van Italië was gered. Het strekt den Italianen tot eeuwige eer, dat zij dit vreeselijke proefgerigt hebben doorgestaan, zonder dat er eene enkele poging tot gewelddadigheden is gedaan. Één oogenblik was voldoende geweest om al de verwachtingen te vernielen, die zoo systematisch waren opgewekt, zoo zorgvuldig gevoed, om hen te berooven van die algeheele onafhankelijkheid, die beloofd was als de belooning van hunne gewillige gehoorzaamheid, - en toch werd geene de minste beleediging diegenen aangedaan, die deze
verpletterende teleurstelling berokkenden. Men had sympathie voor de smart die het leger moest gevoelen bij de plotselinge staking van hunne schitterende loopbaan, - die ook uit de geheele houding van manschappen en officieren scheen te blijken, - en de Fransche Keizer, ofschoon koud ontvangen, werd toch begroet met den eerbied aan hem verschuldigd, die, ofschoon hij te kort was gekomen in zijne vrijwillige belofte, toch zijn leven gewaagd had en het bloed zijner soldaten had laten vloeijen voor de bevrijding van Italië.
Met zijn groote echt Italiaansche hart deelde garibaldi in al de gewaarwordingen van zijne landgenooten. In zijn kamp, bij Lovere, gevoelde ook hij dezelfde smart en teleurstelling,

{==667==} {>>pagina-aanduiding<<}
en zijne eerste gedachte bij het hooren van den vrede was, om zijn commando neder te leggen. Hij schreef dadelijk aan den koning; maar op het aandringen van dezen liet hij zich spoedig overhalen om zijn verzoek om ontslag weêr in te trekken. Het was goed voor Italië, dat victor emmanuel dit op den populairen aanvoerder vermogt. Het ontslag van garibaldi op dit oogenblik zou even noodlottig gewerkt hebben als dat van cavour heilzaam was. Graaf cavour, de doodvijand van Oostenrijk, kon geen enkel document op den vrede betrekkelijk geteekend hebben zonder met zijne geheele carrière in strijd te komen; maar had garibaldi, een militair aanvoerder en zonder eenige connectie met politiek of diplomatie, zijn post nedergelegd, dan zou geheel Italië hierin een bewijs gezien hebben, dat het Sardinische gouvernement zijne zaak verlaten had voor den rijken prijs van Lombardije. Het vertrouwen dat deze held nooit een bloot partijbelang zou dienen, was zoo sterk, dat het berigt dat hij zijn commando behield, de harten van het volk vaster verbond aan hun souverein, en toen hij eene proclamatie uitvaardigde eindigende met de woorden: ‘Weest altijd trouw aan de zaak der Italiaansche onafhankelijkheid, - lang leve victor emmanuel, onze koning!’ ging er een gejuich van goedkeuring op van uit het kleine kamp in de Alpen, dat herhaald werd van de oevers van den Arno tot in de bosschen van de Romagna.
De bewering moge paradox klinken, toch gelooven wij dat het opgeven van Venetië de waarborg was voor de toekomst van Italië. De toestand van de ongelukkige provincie Venetië, door meêdoogenlooze schattingen gedrukt en geteisterd door hongerige en wrevelige soldaten, is pijnlijk om aan te zien; het is treurig te denken aan edele vrouwen in gevangenschap gehouden, zooals Signora contarini, aan vreedzame burgers in het holst van den nacht uit hunne huizen opgeligt en in de kerkers der Duitsche vestingen opgesloten, terwijl hunne goederen verbeurd verklaard en hunne gezinnen in gebrek achtergelaten werden; maar zoo wij onze individuële sympathiën ter zijde stellen, zullen wij begrijpen, dat de tranen in Venetië vergoten bijna noodig zijn om den wasdom van den jongen boom der Italiaansche eenheid en onafhankelijkheid te bevorderen. In het dagelijksche leven is individuële ellende dikwijls de bron van algemeen heil, en zwaar als het kruis

{==668==} {>>pagina-aanduiding<<}
van Venetië nu is, toch zou het wel kunnen blijken dat het tot heil van Italië strekken kan. Niemand kan gewenscht hebben dat zulk een zware last der stad zou opgelegd worden, die voor elken beoefenaar der geschiedenis eene soort van bekoorlijkheid heeft; - maar nu het lot eenmaal besloten heeft dàt die last nog voor een tijd door haar gedragen zal worden, nu is het goed dat niemand door de smart hierover blind zij voor de goede zijde, die onder de bestaande omstandigheden daaraan is, en wij willen kortelijk de redenen opgeven die deze teleurstelling kunnen matigen.
De geschiedenis leert, dat hoe gemakkelijker een staat zijne vrijheid wint, hij des te minder geschikt is, om haar te handhaven. Ware de oorlog doorgezet, dan zouden naar alle menschelijke waarschijnlijkheid de Oostenrijkers van den Mincio naar den Isonzo zijn teruggedrongen, zelfs nog spoediger dan zij van den Ticino naar de grenzen van Lombardije zijn gedreven, ja, er is groote waarschijnlijkheid, dat de beroemde vierhoek met minder verlies van levens en tijd zou genomen zijn dan men scheen te verwachten. Het is nu bekend, dat de wapening van Verona niet voltooid was, en het Hongaarsche en Poolsche garnizoen van Mantua hadden zich reeds voorbereid om de poorten te openen bij de eerste teekenen van den aanval. Alles was reeds afgesproken en de dag bepaald, toen de plotselinge sluiting van den wapenstilstand den officier, die de onderhandelingen leidde, noodzaakte om naar de vesting te berigten dat de uitvoering uitgesteld moest worden, en weinige dagen later werd het geheele plan natuurlijk opgegeven. Wanneer nu de onafhankelijkheid door zoo geringe en kortstondige inspanning verkregen ware geworden, wanneer de magt van Oostenrijk zoo plotseling en volslagen ten onder ware gegaan, - zouden de Italianen dan eensgezind zijn geweest in het nemen der maatregelen om hare herstelling voor de toekomst te voorkomen? Wij weten dat de groote massa van het Italiaansche volk gereed is om opofferingen te doen voor de onafhankelijkheid, en dat de edelsten onder zijne zonen niet aarzelen te verklaren dat, indien Italië eenmaal vrij, niet in staat zou zijn om zijne onafhankelijkheid met eigen zwaard te bewaren en te beschermen, het verdienen zou weder tot slavernij te vervallen; maar eene al te gemakkelijke overwinning zou geringschatting van den vijand veroorzaakt

{==669==} {>>pagina-aanduiding<<}
hebben en de deur opengezet tot allerlei stedelijke en provinciale ijverzucht en verdeeldheid. In de vreugde over de veroveringen van een magtigen bondgenoot, zou de noodzakelijkheid van eigen opoffering vergeten hebben kunnen worden en menig bezwaar aan eene krachtige organisatie van Italië in den weg hebben kunnen leggen. Nu zal de bewustheid dat de vijand nabij is, van de wallen van Mantua en Verona uitziende, om van het geringste teeken van tweedragt partij te trekken, levendig blijven in elk echt Italiaansch hart, en over eenige jaren zal de geest die nu heerscht de verschillende provincies aaneen smeden, dat het verschil tusschen Toscaners en Piemontezen even weinig aan hun gemeenschappelijk karakter als Italianen schaden zal, als nu dat tusschen Elsasser en Gascogner de eenheid van Frankrijk verbreekt. En de vereeniging zal veel vaster zijn, als de provincies zich uit eigen plegtige en beredeneerde keuze bij Sardinië voegen, dan wanneer dit ingevolge den uitslag van het krijgsgeluk geschiedt.
De gebeurtenissen die in de jongste dagen in Midden-Italië plaats grijpen zijn een genoegzaam bewijs hiervoor. Slechts voor weinige maanden werden die bevolkingen door het terugtrekken der Oostenrijkers en de vlugt der quasi-inheemsche autoriteiten, geheel aan zich zelven overgelaten. Zij waren niet gewend aan zelfbesturing, en sedert jaren had de militaire magt alleen hen beteugeld. En ziet, zij wendden zich naar Turijn om nationale bestuurders, en op merkwaardige wijze bleek al aanstonds hunne geschiktheid voor orde. Rooverij en politieke moorden (*) hielden dadelijk op, zelfs de gewone vergrijpen verminderden op in 't oog vallende wijze. Een Sardinische commissaris en een gering aantal half gedrilde nationale gardes bragten in eenige uren tot stand, wat duizende Oostenrijksche soldaten, door troepen gens-d'armes en eene geduchte policiemagt ondersteund, in geen tien jaren hadden kunnen doen. Oppervlakkig schijnt dit feit zoo wonderlijk, dat het bezwaarlijk te verklaren is. Maar zoo wij nadenken, dan zullen wij zien, dat het volk eigenlijk sedert 1848 in de leerschool was geweest. Onder allerlei vermomming en voorwendsel waren de geheime agenten van Oostenrijk steeds bezig, om hen tot

{==670==} {>>pagina-aanduiding<<}
wanordelijkheden en oproer aan te zetten, terwijl hunne organen in de Duitsche pers niet ophielden, om hoog op te geven van den geest van wanorde en de gemeentelijke oneenigheden der Italianen. Daardoor werden die bevolkingen in staat gesteld om hare vroegere dwalingen als in een spiegel duidelijk voor zich te zien, zij werden getroffen door de wanstaltigheid van het portret, en tevens begrijpende dat het ware doel van de agents provocateurs het voordeel van Oostenrijk moest zijn, ontdekten zij wat zij voortaan te vermijden hadden zoo zij niet eeuwig in slavernij wilden blijven. Deze overtuiging was zoo diep ingeworteld, dat zij zich geen oogenblik vergaten, bij de listige strik die hunne vlugtende vorsten, met uitzondering van de hertogin van Parma, hun spanden. Dezen namelijk lieten alle personen en ambtenaren onder hun bestuur plotseling en te gelijk hun werk staken, in de verwachting, dat op die wijze hunne prophetie van regeringloosheid vervuld zoude worden. Zoo doende is de geest van orde en gematigdheid, die wij nu bewonderen, juist het uitvloeisel van de listige berekeningen en overkrachtige pogingen van de Habsburgsche Aartshertogen. Wat ook de geheime beweegreden van Keizer napoleon met de preleminairen van Villa Franca wezen moge, de clausule die den terugkeer toestaat der souvereinen die zich zelf verbannen hebben, heeft eene uitwerking gehad, die hij kwalijk vooruit had kunnen verwachten, tenzij zijn voornemen eigenlijk geweest is, om een nieuw en meer treffend bewijs van de goede gezindheid en bekwaamheid van het Italiaansche volk te voorschijn te roepen.
Geene wanordelijkheden hadden plaats, zelfs nadat de Sardinische commissarissen teruggeroepen waren. Modena en Parma vereenigden zich rustig onder het dictatorschap van den Romein farini; Toscane werd afzonderlijk bestuurd door Baron ricasoli en de Romagna door colonel cipriani. De geschiedenis heeft zelden een grootscher schouwspel opgeleverd, dan dat waarvan wij in deze dagen getuigen zijn geweest. Zelfs de Engelsche revolutie van 1688 kan hiermede moeijelijk gelijk gesteld worden. Er werd eene kieswet op de ruimste schaal afgekondigd en alle klassen des volks ijlden naar de stembus, waarbij zelfs de minst ontwikkelden een ijver betoonden om van dit hun voorregt gebruik te maken, zooals men zelden in andere landen ziet. De uitstekendste mannen door geboorte, rijkdom,

{==671==} {>>pagina-aanduiding<<}
kennis en welgezindheid werden met groote meerderheid gekozen. De verkiezingen werden niet door de geringste buitensporigheid gestoord, en toen de vertegenwoordigers bijeenkwamen, verklaarden zij zich met merkwaardige eenstemmigheid voor de afzwering van hunne vroegere vorsten en de vereeniging met Sardinië; daarop, hunne taak volbragt achtende, gingen zij uiteen, wijselijk inziende dat in zulke troebele tijden een dictatorschap alleen de zaken tot eene gunstige oplossing zou kunnen brengen.
Dat de kleinere hertogdommen tot zulk een besluit kwamen, behoeft ons in geenen deele te verwonderen. Een gedeelte uitmakende van het groote Po-dal, zijn het niet alleen geographische maar ook commerciële banden, die hen aan Lombardije en Sardinië verbinden, en gedurende de laatste tien jaren hebben zij naar zulk eene gelegenheid uitgezien, om den wensch te bevredigen, die reeds in 1848 door algemeene stemming geuit was. En de Romeinsche Legaties verafschuwen hunne priesterlijke overheden zoo zeer, dat zij reeds in de vorige eeuw hun overgang tot het republikeinsche Frankrijk, door het verdrag van Tolentino, met vreugde begroetten, en wij gelooven dat zij elk mogelijk gouvernement zouden verkiezen boven dat van den stedehouder van christus. Maar wij erkennen, dat wij naauwelijks hadden durven verwachten dezelfde eenstemmigheid bij de Toscaansche vergadering te zien, en wij beroepen er ons op als eene getuigenis voor de juistheid van onze opmerking over de indirecte goede gevolgen van den vrede van Villa Franca.
De zelfstandigheid van Toscane is sedert eeuwen sterk gemarqueerd geweest; het volk had zich over weinige belangrijke grieven te beklagen, en ofschoon de vorsten van Habsburg-Lotharingen hunnen onderdanen geene duurzame voordeelen hadden aangebragt, onderscheidden zij zich ook niet door zulke bepaalde en persoonlijke ondeugden als de Hertogen van Parma en Modena. Ja, had de groothertog goedschiks den voorslag van den cavalière Buoncompagni, 24 April d.j. gedaan, ingewilligd, dan zoude hij op dit oogenblik misschien nog ongestoord op zijn troon hebben gezeten, onder de bescherming van een verbond met victor emmanuel (*). Hij

{==672==} {>>pagina-aanduiding<<}
weigerde en ging heen; maar het vertrek van de groothertogelijke familie maakte even weinig sensatie in het land dat zij gedurende 122 jaren hadden geregeerd, als dat van elk ander reiziger. Het protectoraat van den ‘eerlijken koning’ werd aangezocht als een middel tot ondersteuning in den oorlog, maar weinigen dachten toen werkelijk aan eene vereeniging onder zijn scepter, en deze weinigen hadden maar geringe hoop van hunne wenschen verwezenlijkt te zien. De Toscaners vergenoegden zich met den loop der gebeurtenissen af te wachten, en ware Venetië even gemakkelijk als Lombardije vrij geworden, dan durven wij zeggen, dat zij nooit geneigd zouden geweest zijn, om hunne administrative onafhankelijkheid op te offeren. Doch de vrede hield bij allen de vaste overtuiging levendig, dat alleen zelfopoffering Italië in staat zou kunnen stellen om het nog steeds magtige Oostenrijk te weêrstaan en zijn invloed in de confederatie te annuleren, - zoo althans dit vreemdsoortige plan ooit werkelijk tot stand mogt komen. Dat geloof droeg weldra vruchten; de kiezers vroegen maar één onderpand van de vertegenwoordigers aan wie zij hun lot hadden in handen gegeven; en toen de afstammelingen van de groote oude republikeinen van Florence nog eens weder zamenkwamen in de zaal van de vijfhonderd, in dat paleis dat inderdaad een tempel van historiële grootheid is, was de uitslag niet twijfelachtig. Nog eenmaal stonden zij daar, de dragers van namen die de bladzijden van guicciardini's en sismondi's geschiedwerken versieren. Gino capponi, een afstammeling van dien pietro, die eens den Franschen monarch in zijne tent weêrstond; strozzi, van nog vorstelijker afkomst; ugolino della gherardesca, wiens naam niet kan sterven zoo lang dante's vers leeft, met verscheiden anderen van grooten,
zoo niet gelijken naam. De oude geest van Florence scheen op hen neder te dalen, toen zij die beroemde zaal verlieten en in plegtigen optogt in den tempel door brunelleschi opgerigt, Gods zegen gingen afbidden. Moge hun gebed in den hemel en op aarde gehoord worden, en het dubbele besluit, dat zij met zulke kalme waardigheid, zulken vast-
{==673==} {>>pagina-aanduiding<<}
beraden moed en zulke versmading van geheime bedreigingen en bedriegelijke lagen namen, tot heil strekken van Toscane en de toekomst van Italië.
Vele van deze mannen hadden in dagelijksche gemeenschap met de groothertogelijke familie geleefd, en toch werd er geene stem onder hen verheven tot verdediging van de vorsten, die beschutting hadden gezocht in het Oostenrijksche leger en heengegaan waren om te strijden met de overwonnenen te Solferino. Zelfs niet onder de bedekking der geheime stemming werd er eene enkele stem ter hunner gunste vernomen. Met bijzonderen tact gaf de Vergadering als motief voor haar gevoelen het eenvoudige feit op, dat de vorst zijn land had verlaten op het oogenblik dat een nationale oorlog was uitgebroken. Gevolgelijk werd ieder burger die Toscane niet verlaten had geregtigd, om zijne stem aan het besluit der afzwering te geven. De verdere quaestie bleef nu over. Zou Toscane zich aansluiten aan noordelijk Italië, òf trachten het centrum te worden van een koninkrijk, dat men aan Prins napoleon zou aanbieden, wiens huwelijksverbindtenis met het huis van Savoye hem bijna tot een Italiaansch vorst maakt? Wij gelooven gaarne dat persoonlijke tegenzin tégen, en minachting vàn dezen candidaat uit zijne vroegere jaren de eenstemmigheid van dit besluit wel bezwaarlijk heeft gemaakt; maar wij gelooven ook, dat na den vrede van Villa Franca, in elk geval de meerderheid voor de vereeniging met Sardinië zou geweest zijn. Italië voor de Italianen is het eenige dat men wenscht, en alle klassen hebben de vaste overtuiging, dat, zoo zij eens onder éénen scepter vereenigd waren, de Oostenrijker niet lang in het bezit van Venetië zou blijven.
Maar al deze bewijzen van de gematigdheid en den geest van orde van het meerendeel der Italianen zouden nog niet genoeg baten voor de toekomst. Waren de Midden-Italiaansche gewesten tevreden met deputaties te zenden, om hunne troonen aan victor emmanuel aan te bieden, legden zij het hoofd neêr bij de formele en dikwijls herhaalde verzekering van napoleon III, dat hij eene gewapende tusschenkomst noch zelf ondernemen, noch toelaten zou, dan zouden wij toch nog aan de toekomst van Italië wanhopen. Wel is er eene zedelijke zekerheid, dat de Fransche Keizer niet zal trachten de natie te dwingen die hij zoo kort geleden bevrijd heeft; en wanneer Oostenrijk er zeker van kan zijn, dat elke gewelddadige poging van zijn kant door Frankrijk zal belet worden, dan zal de les te Solferino gekregen het wel leeren voor het tegenwoordige bij de vergrooting van Sardinië stilletjes te berusten. Maar deze zedelijke zekerheid is niet genoeg, en het werkelijke bewijs van de geschiktheid der Italianen voor vrijheid, is de eensgezindheid van de bedreigde landen en de bereidwilligheid der inwoners om goed en leven ter bereiking van hun doel te willen wagen.
Gelukkig ontbreekt dit bewijs niet. In den geest van het oude Lombardische verbond, dat eenmaal Italië van den usur-
{==674==} {>>pagina-aanduiding<<}
pateur bevrijdde, hebben de tegenwoordige Italianen zich tot gemeenschappelijken tegenstand vereenigd. De gouvernementen weten zeer goed, dat behalve de Oostenrijkers er vele andere oorzaken van vrees zijn; dat de Paus, wiens naam in dien tijd eensluidend was met tegenstand tegen den vreemdeling, nu tot den vijand overgegaan is. Alexander III stichtte het Lombardische verbond; de stad voor de verdediging er van opgerigt, ontving zijn naam, en die is, door een vreemden zamenloop van omstandigheden, ook later gebleken een sterk bolwerk tegen de Duitsche overheersching te zijn. Pius IX daarentegen liet Perugia plunderen, en beloonde hen, die het gruwelstuk hadden uitgevoerd. En op dit oogenblik worden zijne troepen bij La Catolica bijeengetrokken, om de Romagna binnen te rukken. De verbannen hertogen brouwen zeker iets kwaads met de geheime medewerking van Oostenrijk, en wij weten dat de wel is waar weinige, maar toch active en roekelooze aanhangers van mazzini hun best doen om binnenlandsche onlusten te verwekken. Eensgezindheid is de eenige bescherming tegen deze verschillende gevaren, en naar ons denkbeeld is er niets dat meer regt geeft om goede verwachtingen te hebben, dan dat de drie gouvernementen zich gehaast hebben om een verbond aan te gaan ter onderlinge ondersteuning, en dat zij hunne legers onder één opperhoofd vereenigd hebben.
Er zijn meer aanvoerders in Italië wier talenten en eerlijke bedoelingen boven twijfel verheven zijn, maar er kon maar één man gevonden worden, die boven alle verdenking en chicane verheven is. Die man is garibaldi. En het zijn niet zoo zeer zijne talenten, hoe schitterend ook bewezen, die hem dezen onevenaarden invloed verschaffen. Het is zijn karakter dat hem tot den eenigen man maakt in staat om de wilde geesten te temmen, die voor de verdediging van Midden-Italië zijn opgeroepen. Hij heeft het leven des volks geleefd en dezelfde lucht geademd als zij; nu is zijne beurt gekomen om hunne driften naar zijn wil te leiden. De stoutmoedigste is bevreesd voor zijn misnoegen, en onderwerpt zich zonder morren aan de strenge tucht die hij handhaaft, want ieder kent zijne onbuigzame strengheid, wanneer hij reden heeft om vertoornd te zijn. De meer bedaarde gemoederen stellen vertrouwen op zijne vaderlijke zorg, en ieder weet dat zoodra als de trompet zich laat hooren, hij zijne plaats in de voorhoede inneemt met zijne trotsche minachting van den dood. De persoonlijke moed van een aanvoerder zal nooit missen zijne soldaten aan hem gehecht te maken, en is eene noodzakelijke eigenschap in den aanvoerder van zoo vreemdsoortig zamengestelde troepen, als die garibaldi nu onder zich heeft. Maar zelfs dit is niet de voornaamste reden van den magischen invloed van dezen generaal. Het geheim hiervan ligt in de bewustheid dat zijn geheele leven aan Italië is toegewijd, want er kan geen twijfel meer bestaan aan zijn ijver, om de goed gedrilde troepen van Oostenrijk of de Zwitsersche huurlingen van den Paus te bevechten. Daarom heeft de veroordeeling

{==675==} {>>pagina-aanduiding<<}
van republikeinsche aanslagen dubbele kracht in den mond van hem, die vroeger zoo lang zelf het zwaard der republiek heeft gevoerd, en het eerst in ongelegenheid kwam wegens zijn aandeel in de complotten van mazzini.
Sommigen hebben misschien weinig vertrouwen op de troepen, die nu onder het commando van garibaldi vereenigd zijn, vooral om de verschillende elementen, waaruit zij zamengesteld zijn. De drie gouvenementen echter die hem aanstelden, vertrouwen op zijne bekwaamheid, om deze ruwe massa tot een welgeordend leger om te smeden, even als een kunstige smid een fijn en scherpsnijdend lemmet maakt van wat niet anders dan een ruw brok ijzer scheen te zijn. En inderdaad zijn de troepen waarover hij bevel voert, uit zeer verschillende elementen zamengesteld. De Toscaansche divisie geregelde troepen, door Oostenrijksche officieren gedresseerd, is nagenoeg 13000 man in getal; het corps van mezzacapo, uit dappere vrijwilligers van de Romagna zamengesteld, 10,000 à 12,000; dat van roselli 3000 à 4000. Behalve deze troepen, die sedert eenige maanden georganiseerd zijn, kan men nog rekenen op de gendarmerie en de belasting-wacht (guardie di Finanza), ook een gewapend corps, en worden er twee nieuwe brigades van 6000 man ieder in Modena geformeerd, benevens nog andere corpsen in Toscane en in de Romagna. Het kleine leger is ook tamelijk wel voorzien van artillerie; het heeft drie of vier veldbatterijen van acht stukken. Het Sardinische gouvernement heeft ook het zijne gedaan om het getal van dit Italiaansche leger te vergrooten, door dadelijk de vrijwilligers van hun eed te ontslaan, die het volgens de overeenkomst nog een jaar na afloop van den oorlog in dienst had kunnen houden, - en ofschoon garibaldi zijne Cacciatori delle Alpi heeft moeten ontslaan, zullen zij toch juist uit persoonlijke gehechtheid aan hem zich weder onder zijne nieuwe banieren vereenigen. Ook de leeningen door de provisionele gouvernementen uitgeschreven, zijn met groot gemak volteekend geworden, een bewijs dat de gegoeden vertrouwen hebben op den stand van zaken. In
één woord, als men uit het tegenwoordige tot de toekomst besluiten mag, dan kunnen vriend en vijand beiden verzekerd zijn, dat, zoo het tot eene worsteling komt, Italië òf overwinnend uit den kamp zal treden, òf niet dan na een wanhopigen en dapperen tegenstand zal bukken.
Maar toch is een open strijd misschien nog het best voor den tegenwoordigen toestand van Italië. Ondanks hunne vele deugden hebben de Italianen den vuurdoop nog noodig, en het is goed, dat zij de volstrekte noodzakelijkheid inzien om eene sterke militaire magt te organiseren. Maar zulk een worstelstrijd is misschien nog ver verwijderd, en behoeft ons nu niet bezig te houden. Elke dag heeft genoeg aan zijn eigen kwaad, en het tegenwoordige vraagstuk is ingewikkeld genoeg om de wijsste hoofden werk te geven. De oplossing hiervan wordt gewacht van het congres, en de uitslag daarvan zal veel afhangen van de houding van het Engelsche gouvernement en volk.

{==676==} {>>pagina-aanduiding<<}

Eerst nu, nu napoleon zijne onmagt verklaard heeft, om alleen door kracht van wapenen het vraagstuk te beslissen, eerst nu kan Engeland zich geroepen achten om bij die oplossing mede te spreken. Want het is nog de vraag of het verdrag van Villa Franca als eene geheele omkeering in de staatkunde van napoleon III beschouwd moet worden. Het spel is nog niet uitgespeeld. Duidelijk is het, dat er tusschen de hoven van Weenen en Parijs nog geene volmaakte vertrouwelijkheid en eenstemmigheid heerschen, en men heeft nog niet genoeg opgemerkt, dat hoe bepaald de belofte zelve: ‘Italië zal vrij zijn van de Alpen tot de Adriatische Zee’ ook was, de tijd voor hare vervulling niet bepaald was.
In de laatste twee maanden heeft het vraagstuk belangrijke schreden voorwaarts gedaan. De Italianen hebben hunne geschiktheid voor zelfbestuur getoond, en hunne vertegenwoordigers hebben hunne wenschen met bewonderenswaardige duidelijkheid en eenstemmigheid uitgedrukt. Italië werpt zich in de armen van victor emmanuel, gelijk eene schoone vrouw die de trouwe liefde van een vurig minnaar wil beloonen, en niemand die met het karakter van den koning bekend is, kan twijfelen aan zijne bereidwilligheid, om de zware pligten daardoor op hem geladen te aanvaarden en zijne geliefde te verdedigen, al ware het ten koste van zijn eigen leven. Maar er zijn bedenkingen, die hem terughouden en verhinderen, dat hij zoo dadelijk de aangeboden kroonen zich op 't hoofd zet. Het is zijn pligt eenigen waarborg te verkrijgen voor de onschendbaarheid van zijn nieuwen staat, en de toelating daarvan in de huishouding der Europesche staten, eer hij de Midden-Italiaansche landen toestaat hun lot aan het zijne te verbinden. Dien waarborg en die toelating is alleen van een Europeesch congres te wachten.’

Slechts in het laatste gedeelte van dit opstel hebben wij het een en ander verkort, waar de schrijver gissingen en beschouwingen in het midden brengt over hetgeen van dat Congres te wachten is en de rol, die Engeland daarbij vervullen zal. Ook de toekomst die dat congres in 't leven zal roepen, ziet hij tamelijk gunstig in, even als zijne schildering van het tegenwoordige van Italië zeker niet te donker is gekleurd. Doch de boven medegedeelde feiten zijn ons meer waard dan beschouwingen, die in den tegenwoordigen tijd weinig meer dan gissingen kunnen zijn. Zeer juist hebben de Engelsche bladen, - de satyrieke mond van den Punch voorop - napoleon ‘den Franschen sphynx’ genoemd. Maar daar geheel Europa, en Italië allermeest, in de handen is van dien sphynx, gelijk een vogeltje in de vlugge voorpooten van eene huiskat, - zoo zal men best doen een modernen oedipus af te wachten, die het raadsel oplost, wat Europa met dat Italië zal zien gebeuren.







{==677==} {>>pagina-aanduiding<<}

Mengelwerk.

De twee Spanjaarden.


Door Mr. Scholten tot Gansoijen.

Wie hoorde wel niet eens van het heerlijke Andalusië en de betooverende hoofdstad Sevilië, het Florence van Spanje? Wie daar slechts eenigzins gegoed is, heeft midden in zijne woning een uiterst netten binnen- of woonhof, geplaveid met schoone wit- en zwartmarmeren steenen uit Carrara, veelal met eene fontein in het midden, en altijd aan de vier zijden omgeven door eene galerij, steunende op uiterst fijn bewerkte kolommen, waarop de bogen naar den ouden Moorschen bouwtrant zijn aangebragt, 'tgeen een zeer schoon en sierlijk gezigt oplevert. Elken morgen zijn de dienstmaagden gewoon het plaveisel rijkelijk te besprenkelen en met sponsen goed af te wasschen, dat veelal in den loop van den dag en ook des avonds herhaald wordt. Men voegt er nog de voorzorg bij om, zoolang de zon aan den hemel staat, den woonhof met een dik zeil te overdekken, dat bij het vallen van den avond weggetrokken wordt; zoodat die plaats alsdan, inzonderheid na een heeten zomerdag, een regt frisch en aangenaam verblijf oplevert. In Sevilië is het een waar genoegen des avonds door de donkere straten der stad te wandelen en door de traliehekken der huizen heen die smaakvolle, schitterende, koele, goed verlichte en hier en daar met vasen en bloemen versierde woonhoven te begluren, met de schoone en aanvallige Andalusische vrouwen te midden der bloemen. Die woonhoven zijn het, waar dan het gezin bijeenkomt en het avondgezelschap, de zoogenaamde tertullia, gehouden wordt. En die avondgezelschappen zijn niet, zoo als wel elders pleegt te geschieden, zóó talrijk, dat het huis, hoe ruim anders ook, ze ter naauwernood kan bevatten; maar gewoonlijk bestaan zij uit tien tot twintig

{==678==} {>>pagina-aanduiding<<}
personen, die goed met elkander bekend zijn en komen en blijven zonder eenige pligtpleging. De Castiliaansche gastvrijheid sluit die geheel buiten en het gemeenzame verkeer is daar zoo ongedwongen mogelijk.
Op zekeren avond van de maand Julij of Augustus van het jaar 1806 had er zulk eene tertullia plaats in het huis van Doña Ramona, eene gegoede dame te Sevilië. Het gezelschap bestond uit vier oude dames, drie jonge vrouwtjes, twee meisjes en acht heeren, waaronder een geestelijke. De oude dames zaten in een der hoeken van den woonhof en spraken zacht over ik weet niet wat, misschien wel over de volgende tertullia's. Twee of drie der heeren luisterden naar haar en rookten, de een eene lange donkerbruine Havanna-cigaar, de ander eene gele Guatimala, en bliezen daarbij den rook vrijelijk uit, zonder zich te bekommeren over wien tegenover hen stond; of wel hielden dien lang achtereen in den mond zonder om het uitlaten te denken, totdat hij eindelijk onder het spreken van tusschen de gesloten lippen van zelf te voorschijn kwam. Digt bij het midden van den woonhof, tegenover de fontein, was een andere kring van de drie jonge vrouwtjes en de twee meisjes gezeten, en juist in het midden van dien kring, zóó dat hij aan al de hem omringende dames in het gezigt viel, zat een jongeling met eene guitaar, zingende. De overige heeren kwamen nu eens bij den eenen, dan weder bij den anderen kring, daar men hen in den eenen gaarne zag, terwijl zij zelven liever bij den anderen vertoefden, en dus niet wisten welken te kiezen. Van den kring in het midden was de gansche aandacht gevestigd op den zanger. Het lied behelsde, naar Spaansche gewoonte, een beklag over de wreedheid der schoone en zulks in eentoonige bewoordingen en in eene melodie, die nog eentooniger was; het was eene soort van improviseren en van zingen, die, als zij door den zanger goed wordt uitgevoerd, zich er goed toe leent om juist datgene uit te drukken, wat men bedoelt, en zeker niet zonder gratie is. Het accompagnement van de guitaar was nog eenvoudiger: enkele accoorden voortgebragt niet zoo zeer door tokkelen, als wel door rukken en door op eens met
al de vingers of met de geheele hand al de snaren te gelijk te grijpen; welke grepen òf slechts nu en dan, of snel achtereen herhaald werden, òf ook wel afgewisseld door slagen op het instrument zelf.

{==679==} {>>pagina-aanduiding<<}

Toen hij zijn lied geëindigd had, bood de jongeling, zonder een woord te spreken, de guitaar aan eene der om hem heen gezeten jonge dames aan en wel, hetzij toevallig, hetzij met opzet, juist aan haar, die, terwijl hij zong, regt tegenover hem gezeten had en tot wie dus het lied gerigt scheen. Dit in aanmerking nemende en de gezongen woorden verbindende met het aanbieden van de guitaar, als eene stilzwijgende uitnoodiging om te antwoorden, kan men ligt raden, dat de jongeling op het meisje reeds vroeger verliefd was, en hij, nadat er eenige oneenigheid en verwijdering had plaats gegrepen, het goede voornemen had opgevat, den verbroken vrede te herstellen, waartoe hij nu den eersten stap deed. Maar het meisje, dat Mariquita heette, dochter van de vrouw des huizes, zestien of zeventien jaren oud, van kleine doch schoone gestalte, met handen en voeten om hunne fraaiheid zelfs in Andalusië - waar die altijd fraai zijn - geroemd, voorts met een bruinen gelaatstint, zwart haar, gitzwarte oogen, die nu eens hardvochtig stonden dan weder zóó zacht en innemend dat zij een ieder betooverden, - die Mariquita, zeg ik, stond van hare plaats op zonder eenig antwoord te geven; doch beet zich op de lippen, als wilde zij zeggen: ‘ik geef er niet om’, of wel ‘laat mij met vrede’. Zeker is het, dat de jongman het aldus opnam, opstond, de guitaar zoo onzacht op zijn stoel nederleide, dat zij een klagend geluid gaf, en zich voorts naar de galerijen van den woonhof spoedde, om zijn mantel en hoed te zoeken, die hij daar gelaten had, ofschoon hij niet regt meer scheen te weten wáár, zóó lang had hij noodig om ze te vinden. En toen hij eindelijk daarin geslaagd was, vertrok hij zonder pligtplegingen, of zelfs zonder afscheid te nemen.
Mariquita toonde volstrekt geen medegevoel met de smart haars minnaars en werd ook niet boos, dat hij zich zoo gekrenkt toonde. Integendeel, naauwelijks was hij vertrokken, of zij klaarde geheel en al op, als ware zij blij hem te hebben doen vertrekken. Hare gezellinnen fronsten de wenkbraauwen, als wilden zij zeggen: ‘'t is zonde, zulk een schoon jongeling zóó te behandelen’. - Eene der oude dames wenkte den geestelijke en zeide: ‘hoe jammer, dat die jongman zoo weinig bezadigd is en hals over hoofd den aftogt blaast, zonder eerst wat geduld te oefenen.’ Maar anderen daarentegen, waaronder

{==680==} {>>pagina-aanduiding<<}
Doña Ramona, de moeder van Mariquita, verheugden er zich klaarblijkelijk over. En Doña Ramona hare dochter naderende, stelde aan de jongelui voor, om eene wandeling in den maneschijn te gaan doen tot aan de Triana-brug.
Toen dit voorstel aangenomen was, ging Mariquita in hare kamer om voor het toilet te zorgen, zonder hetwelk geene Spaansche haar huis verlaat. Dat toilet bestaat eerstens uit een naauwsluitend en kort overkleedje, baschigna genaamd, dat in den regel altijd zwart zou moeten wezen, maar door de jonge meisjes toen reeds van eene wat lichtere kleur gedragen werd; het was gegarneerd met zwarte kant, die de fijne zijden kousen te beter deed uitkomen, alsmede de glanzende schoentjes van wit satijn, die men daar bij den weg draagt en door de rijke en elegante dames meermalen daags verwisseld worden. Op haar hoofd, reeds versierd met eene frissche naauw ontloken roos half verborgen tusschen de rijke haarlokken, schikte zij een sluijer van witte kant, dus geplooid, dat hij het gelaat, de lokken en de roos onbedekt liet, en de beide tippen, langs de wangen heenloopende, onder de kin zich kruisten en vervolgens langs het tengere lijf al wapperende afdaalden. Die sluijer heet mantiglia en zonder dezen, hij zij dan grof of fijn, ziet men van Bayona tot Cadix nimmer eene vrouw buiten hare woning.
Toen de dochter des huizes zich gekleed had en bij hare vriendinnen teruggekeerd was, verlieten zij twee aan twee gearmd het huis, gevolgd door drie of vier der heeren, en gingen wandelen door de straten en over de pleinen der stad, tegenover den Alcazar, langs de Giralda, door de Alameda en over de Guadalquivir-brug; zonder ander doel of gedachte, naar het scheen, dan een luchtje te scheppen en een paar uren in de open lucht door te brengen, al lagchende, pratende en nu en dan zingende onder het accompagnement der guitaar, welke een der heeren opgenomen, gestemd en meêgenomen had. Maar mogt al het gezelschap in 't algemeen geen bijzonder doel met die wandeling hebben, met Mariquita stond het, opregt gesproken, anders geschapen. Zij toch, toen zij Perico (onzen jongman, die in den woonhof bij de guitaar zijn klaaglied zong) onheusch behandelde en boos maakte om hem tot vertrekken te nopen; toen zij vervolgens aan hare mama een oogje gaf, opdat deze de wandeling zou voorstellen; toen zij

{==681==} {>>pagina-aanduiding<<}
daarop eene bijzondere zorg wijdde aan haar toilet en nu eens deze dan weder gene straat der stad koos, had bij dat alles wel een doel. En zulks was, om dien avond zoo mogelijk Don Louis te ontmoeten, een zeer rijken Grande van Spanje, die bovendien ook jong, ook schoon en ook beminnelijk zijnde, aan Doña Ramona en de trouwelooze Mariquita als minnaar de voorkeur scheen te verdienen boven den armen Perico, die wel is waar jong, zeer schoon en zeer beminnelijk was, maar in adel en rijkdom, ofschoon hij zich ook van deze beide eigenschappen niet misdeeld achtte, gansch niet met zijn gelukkigen mededinger op gelijke lijn kon gesteld worden. Wel konde hij aanvoeren, dat hij de oudste regten had, daar hij reeds sedert zes maanden haar openlijk het hof had gemaakt en zij hem telkens niet twijfelachtige hoop had gegeven, terwijl zijn medeminnaar zich slechts ter loops en als in 't geheim vertoonde en zulks nog slechts sedert eenige dagen. Ook had hij, bij eene kalme en bedaarde bespreking dezer zaak, er als eene reden van voorkeur kunnen bijvoegen, dat zijne niet groote fortuin meer overeenkomstig was met die van Mariquita, die ook maar middelmatig was. Daarenboven was zijn vader een oud Castiliaan van zuiver bloed, onvermengd met dat van Hebreërs of Arabieren, en niet in minachting gebragt door de uitoefening van eenig onteerend handwerk; en zijn grootvader een Asturiaan, en daarom alleen reeds van adel, gelijk alle de uit die provincie geboortigen zijn, ter belooning dat zij zich, elf eeuwen geleden, geheel alleen tegen de Mooren verdedigd hebben en zich door hen nimmer hebben laten overwinnen. Hij zelf was pachter van rijke weidegronden op de eilanden gelegen in den mond der Guadalquivir; en gewoon als hij was te leven in den zadel te midden zijner zeer talrijke kudden rundvee, was er geen jongman in Andalusië, die beter te paard zat of beter de lans, de werpspies of ook wel den degen tegen een woedenden stier hanteerde; waarvan hij
den naam had gekregen van een uitnemend stierenbevechter te zijn en een echte majo, hetgeen wij zouden noemen een eersten Baas in alles. Bij vergelijking eindelijk van zijne maatschappelijke positie met die van Mariquita, had hij haar kunnen doen verstaan, dat die haar eere aandeed, meer dan de hare aan hem. Want Doña Ramona was weduwe en Mariquita de eenige dochter van iemand, die wel is waar

{==682==} {>>pagina-aanduiding<<}
notaris en pleitbezorger was geweest bij het Koninklijke Hof van Sevilië, maar van wien de kwade tongen zeiden, dat zijne voorvaders slechts paarden en beesten gevild hadden; willende daarmede te kennen geven dat, hoewel hij zelf een geacht burger was geweest zoo goed als elk ander, hij echter - het is schrikkelijk om te zeggen - gesproten was uit dat ras, dat overal veracht, en vooral in Spanje, waar het nog talrijk was, gevloekt werd: het ras, dat men in Spanje Gitanos noemde, in Frankrijk Bohémiens en bij ons, toen men ze in vroegere dagen nog aantrof, Heidens. Mogelijk was dit slechts laster; maar toch de trots van Perico zou niet alleen niet de zekerheid, maar zelfs niet den twijfel of ook het geringste vermoeden van zulk eene vlek hebben kunnen dulden, om er zijn geheel zuiver bloed, waarop hij zich zooveel liet voorstaan, niet meê te bezoedelen; ware het niet, dat onze arme Perico ongeveer zes maanden geleden op zekeren avond, in de wijk der Panaderos of bakkers, voor zijn vermaak deel nemende aan een stierengevecht en reeds in buitengewoon rijke kleedij in het midden van het worstelperk getreden zijnde om, in kwaliteit van matádor dilettant, met den degen in de hand een woedenden stier te gemoet te gaan, - tot zijn ongeluk zijne oogen had opgeheven naar een nabijzijnd balcon, dáár de boven alle beschrijving schoone en fiere Mariquita had aanschouwd en op de ongelukkige gedachte gekomen was, om haar, die hij niet kende, maar op hem eveneens de oogen gevestigd hield, den roemvollen stoot, dien hij ging wagen, toe te wijden. Zonder dus op het dier acht te geven, dat reeds met zijne pooten het zand opwierp en woedend met de hoornen dreigde, terwijl het nog tegengehouden werd door de ciurlos en banderilleros of stierenbevechters van minderen rang; trad de jongman kalm en bedaard voor het balcon en, na
zijn hoofdtooisel afgenomen en eene knie ter aarde gebogen te hebben en zijn ontzagwekkenden degen te hebben doen zinken, vroeg hij haar verlof om dien stier te dooden uit liefde voor haar. Dit is eene galanterie die daar zeer gebruikelijk is, en daar de toeschouwers, bij het rigten hunner blikken naar hen, hen beiden zeer schoon en elkander waardig vonden, deden zij op eens zóó luide toejuichingen hooren, dat hooren en zien verging en de stier er maar te meer door verwoed werd. En alsof hij er van bewust was, wat de schoone jongeling die daar

{==683==} {>>pagina-aanduiding<<}
geknield lag, met hem voorhad, plotselings deed hij een uitval tegen hem, waarbij hij hem bijna bereikte, en de luide toejuichingen door een algemeenen kreet van schrik vervangen werden. Maar de jongman behendig opgesprongen zijnde, den degen bedekt houdende en uit de handen van een der bedienden de muleta grijpende - een groote lap rood laken gespannen tegen het boveneind van een stok van anderhalve arms lengte - hield die den stier bedaard van uit de verte voor oogen. En toen het beest er met gedoken kop woedend op aan liep om er met beide de horens zich op te werpen, hief hij de muleta omhoog en liet het op die wijze er onder door loopen. Vervolgens liet hij die op nieuw zien, waarop de stier er nogtans op aan stormde en hij ze weêr ophief, tot vier- of vijfmalen achtereen. Totdat hij eindelijk, na goed opgemerkt te hebben, welke hoogte de stier nam, en na met het hoofd aan de toeschouwers en voornamelijk aan zijne schoone een teeken gegeven te hebben, de muleta aan den stier nogmaals voorhield, niet meer ophief, maar met de regterhand achter en even er boven de punt van den breeden en aan beide zijden goed gescherpten degen aan den op de muleta aanrennenden stier tegenhield, waardoor het beest niet slechts tegen den lap laken, maar gelijktijdig op den degen liep, die zóó behendig en zóó stevig vastgehouden werd, dat hij tot aan het gevest door den nek van het beest heendrong, zoodat het, zonder een pas verder te doen en zonder een droppel bloed te storten, naar alle regelen der kunst, dood nederstortte. Op nieuw ging een algemeene kreet van goedkeuring op. Perico werd schier in triomf tot voor haar balcon gedragen; zij glimlachte, zonder te blozen of eenig teeken van verlegenheid te geven; tien tot twintig personen boden zich aan om den verwinnaar op het balcon te dragen; hij kwam er, en van dat oogenblik af waren zij smoorlijk verliefd op
elkander, maar aan zijn kant was meer overgegevenheid, meer opregtheid, ja zelfs meer onschuld. Hij had dus, toen hij later dat meisje met anderen zag coquetteren, al het zoo even gezegde haar en hare moeder moeten herinneren, maar, zoo als boven reeds is opgemerkt, hij ging te overijld en met te veel trots te werk. En in plaats van spoedig eene opheldering te vragen, die dikwerf aan een twist van verliefden een goed einde maakt, of zoo niet, dan ten minste de liefdesbetrekking

{==684==} {>>pagina-aanduiding<<}
doet ophouden, verkropte hij zijne smart en leed daardoor nutteloos. En toen hij eindelijk besloot te spreken, was het te laat.
Maar keeren wij weder tot onze wandeling door de straten van Sevilië en tot ons jong volkje, dat keerende en weder keerende en met zang en citerspel zich overal doende opmerken, eindelijk er in slaagde om, overeenkomstig het doel van Mariquita, de aandacht te wekken en weldra het bijzijn te verkrijgen van Don Louis. Toen hij kwam, hield zang en spel en ook het lagchen en praten een oogenblik op, zooals altijd gebeurt, als een vreemde en aanzienlijker persoon bij een gezelschap komt. Maar Don Louis was een van diegenen, die in korten tijd zich met allen gemeenzaam maken, en in weinige oogenblikken de algemeene levendigheid ook van het levendigste gezelschap niet slechts herstellen, maar zelfs doen toenemen. In 't kort Don Louis was een jong heer, die van nature begaafd met de schoonste hoedanigheden van het ligchaam en de rijkste gaven des geestes en der fortuin, deze echter tot niets degelijks aanwendde, maar ze verspilde in wat de tijd, het land en de ledigheid hem aan de hand gaven, dus blootelijk met zijn vermaak na te jagen. En daarin slaagde hij beter dan eenig ander man van Sevilië of Andalusië, ja zelfs van geheel Spanje. Alléén op de wereld, daar hij geene ouders meer had, was hij in het bezit van prachtige woningen en buitenplaatsen, eene groote schaar van bedienden, en spannen muilezels en rijpaarden zonder tal; den eenen dag ging hij ter jagt, den anderen rigtte hij gastmalen aan, soms nam hij ook deel aan de stierengevechten en gaf dans- en buitenpartijen, verzamelde schilderstukken en boeken en maakte een vrij goed vers, ontving voorts vreemdelingen en oefende gastvrijheid op nobele wijze.
Na zijne komst bij het gezelschap, namen dus weldra de gesprekken en het muzijkmaken in aangenaamheid zeer toe, aanvankelijk onder het wandelen door de straten, en spoedig daarop in het huis en den koelen woonhof van Doña Ramona, werwaarts men intusschen teruggekeerd was. Don Louis liet daar muzijkanten komen, die hij altijd in zijne woning bij de hand had, alsmede confituren, allerhande soorten van ijs en verschillende dranken, en zoo vierde men feest den ganschen nacht. En toen ontzag de trouwelooze Mariquita, die kort te voren haren oudsten minnaar één enkel lied geweigerd

{==685==} {>>pagina-aanduiding<<}
had, zich niet om te zingen en te dansen op eene wijze, dat zij niet blootelijk Don Louis, die er altijd en vooral nu bijzonder vatbaar voor was, moest doen verlieven, maar ook elk ander minder bewegelijk persoon, die daar op dat oogenblik tot zijn ongeluk tegenwoordig was. En middelerwijl Don Louis als buiten zich zelven van bewondering haren lof bij hare mama uitbazuinde, sloop zij ongemerkt uit het gezelschap en keerde weldra terug in eene nieuwe kleedij, die uitsluitend voor de Spaansche dansen gebezigd wordt en wel, wat den vorm betreft, datzelfde naauwsluitende kleedje (basquigna) is, dat op de wandeling gedragen wordt, maar nu heeft het eene rozenroode, hemelsblaauwe of andere lichte kleur en is gegarneerd met kant en uiterst schoone gouden franjes. En dus uitgedost, danste zij met den verrukten Don Louis een fandango en alléén eene caciuccia, een dans zóó betooverend, dat men dien moet aanschouwd hebben, om er zich een denkbeeld van te kunnen vormen. - Het feest eindigde niet voordat de dag begon aan te breken; waarna Don Louis, die meende dien morgen toch niet te zullen kunnen slapen, zich in den Guadalquivir ging baden en vervolgens op een zijner schoonste en dartelste raspaarden een rid over het veld maken. De niet schuldelooze maagd begaf zich intusschen te bed en, hetzij ze met welgevallen hare eerste ontrouw herdacht, hetzij die ontrouw aan hare eerste liefde haar knaagde, ook zij sliep niet.
De dagen die volgden, geleken op den zoo even beschreven avond en nacht. Men gebruikte het middagmaal bij Don Louis of wel men ontbeet of bragt den avond door bij Doña Ramona; dan weder deed men te zamen wandelingen door en om de stad, bij dag of bij avond, of men ging varen op den Guadalquivir; en altijd werd er gelagchen en gezongen en als men te huis kwam, gedanst, en altijd bevond Don Louis zich aan de zijde van Mariquita, zoodat niet alleen de gezelschappen van Doña Ramona en van Don Louis, met hunne liefde bekend waren geworden. Er werd op verschillende wijs van gesproken en, zoo als te denken is, meer kwaad dan goed. De geestelijke, die huisvriend was bij Doña Ramona, ging er deze zelve over spreken en gaf haar te kennen, dat zij wel toe moest zien op de deugd harer dochter en op haar eigen belang; dat het toch niet waarschijnlijk was, dat een zoo groot heer, als Don Louis, Mariquita zou willen huwen. Maar Doña

{==686==} {>>pagina-aanduiding<<}
Ramona liet haren raadsman niet uitspreken en riep uit, dat zij niet wist, waarom men in Don Louis zulke slechte bedoelingen veronderstelde of hare dochter eenen Grande van Spanje of wien ook anders, onwaardig rekende. - En hierbij haalde zij de tooneelspelen en romans aan en ook eenige voorbeelden uit den tegenwoordigen tijd, waarop zij hare hoop bouwde.
Maar Perico, hoe hield hij zich onder dit alles? Op den eersten, zoo straks beschreven avond volgde hij het wandelende gezelschap van verre, keerde vervolgens mede terug en bleef eenige malen in het duister tegenover het traliehek der woning staan, waar hij zonder gezien te worden alles kon gadeslaan, wat er binnen voorviel. Meer dan eens was hij op het punt van als een gek naar binnen te stormen en de trouwelooze met verwijtingen te overladen. Meer dan eens wilde hij zich op zijn gelukkigen mededinger werpen. Dan weder trachtte hij tot bedaren te komen en een kalm gelaat te toonen en wilde binnentreden, om deel aan het feest te nemen en zich te overtuigen, dat al wat hij reeds eenige dagen vroeger en vooral nu ook dezen avond, als verraad aan zijne liefde gepleegd, meende opgemerkt te hebben, slechts inbeelding was. Maar toen hij het hek naderde en Mariquita haren nieuwen minnaar zag toelagchen en met hem dansen, en haar vervolgens hoorde zingen met eene uitdrukking, die hem maar al te wel bekend was, toen kon hij niet langer aan zijn ongeluk twijfelen. Op eenmaal verdwenen al zijne plannen van verzoening; hij voelde zich de borst zwellen, het hart kloppen, het gelaat ontvlammen, het hoofd omdraaijen en hij hield naauwelijks genoegzame bezinning om zich te weêrhouden van eene scène te maken en om in de duisternis terug te treden en weg te vlieden. Eene enkele maal echter had hij het hek reeds half geopend, doch wierp het onmiddelijk zóó heftig weêr toe, dat de woonhof er van dreunde en allen omkeken; maar toen zij niets zagen, meenden zij, dat het de wind was. Ééne echter klopte het hart, daar zij er de spijtige daad van haren verraden minnaar in herkende.
Vijf of zes dagen later, nadat Perico was te weten gekomen, dat er dien avond in het huis van Dona Ramona eens uitgerust en niet gezongen en gedanst werd, en dat de dames vroeger dan gewoonlijk naar bed waren gegaan, besloot hij

{==687==} {>>pagina-aanduiding<<}
met Mariquita tot eene explicatie te komen. Hij voorzag zich van een breedgeranden hoed en van een mantel, waarin hij zich geheel kon inwikkelen, en begaf zich tegen middernacht, toen de straten eenzaam geworden waren, onder het venster van Mariquita, gelijk hij vroeger zoo menigmalen gedaan had. Het gebruik toch brengt dáár mede, dat elk minnaar aan het tralievenster van de woning zijner schoone mag komen en deze naar beneden komen en daarachter, zoo lang zij zulks verlangt, met hem praten; welk een en ander dan eerst voor onvoegzaam gehouden wordt, als de minnaar zelf haar geene eer aandoet. Perico nu had een afgesproken teeken met haar, het zacht zingen van het eerste couplet van een harer geliefkoosde aria's en vervolgens driemaal in de handen klappen. En hoe vaat het meisje ook geslapen had, nimmer was het gebeurd, dat zij het afgesproken teeken, naauwelijks eene enkele maal herhaald, niet gehoord en zeer spoedig zijn ongeduld bevredigd had door aan het tralievenster te komen. Nu evenwel was zij al te zeer veranderd, en, of zij sliep en droomde van haren nieuwen minnaar, of wel wakker was en hoorde, maar bevreesd was voor de verwijtingen, of eindelijk voor goed besloten had, met Perico te breken; drie- en viermaal, ja zelfs tot zesmaal toe kwam hij aan het tralievenster terug en gaf de afgesproken teekens, waarbij hem ten laatste een kreet van woede ontglipte. Maar alles te vergeefs. Lang bleef hij nog op het voor hem onverbiddelijk gesloten venster staren, maar, daar hij geen burengerucht wilde verwekken, waardoor de gansche stad zijn ongeluk zoude te weten komen, moest hij wel terugkeeren, meer dan ooit vernederd, gehoond en tot wanhoop gebragt. Doch zóó groot was zijne woede, dat hij zich met de vuist voor het hoofd sloeg en zich aanstelde als een bezetene. En toen eenige nachtwachts hem tegenkwamen, hielden deze hem voor een uit het gekkenhuis ontvlodenen en waren op het punt hem te vatten. Tot zijn geluk echter
bevond zich onder dezen een, die bij dag ook eene onderschikte betrekking vervulde bij de stierengevechten en hem zeer goed kende. Deze vroeg hem wat hem deerde, en toen hij uit zijne afgebroken woorden de waarheid geraden had, maakte hij hem ruim baan en bragt hem naar huis, hem daarbij de gewone troostgronden van dat slag van volkje toevoegende, dat als men ééne vrouw verloren heeft, men er

{==688==} {>>pagina-aanduiding<<}
honderd andere in de plaats kan bekomen; dat hij zich over zulke dingen nooit ernstig bekommerd had; dat eene vrouw, die ons niet wil, ons niet waard is, en meer dergelijke redeneringen, die zeer wijs schijnen aan hem die ze doet en niet verliefd is, maar meestal volstrekt geen doel treffen bij hen, tot wie men ze rigt.
De gedachten van Perico waren van nu af slechts gerigt op bloedige wraak. En voor het oogenblik niet op haar, want dat scheen hem eene laagheid toe, zoo lang hij zich niet had gewroken op hem. En echter had hij haar de schuld moeten geven en hem zoo goed als onschuldig oordeelen. Maar hij oordeelde niet, redeneerde niet, dacht niet. Hij raasde slechts, en zoo kwam hij er toe een uitdagingsbillet aan Don Louis te schrijven, dat hij voor zeer gematigd en hoffelijk hield, maar eigenlijk het werk was van een gek. ‘Hij Perico was de minnaar van Mariquita en wilde niet en zou niet dulden, dat iemand anders haar het hof maakte. Als hij Don Louis daarop iets te zeggen had, moest hij de quaestie komen uitmaken en met hem vechten met den degen, met het mes, met de pistool of op welke andere wijze hij maar wilde. Voorts geloofde hij wel, dat Don Louis, als Grande van Spanje, misschien wel met hem niet zou willen vechten; maar hem Perico, ofschoon van beteren adel dan Don Louis of elk andere Grande van Spanje, was er niets aan gelegen, of hij die eer mogt hebben of niet. Maar als hij niet tot eene dusdanige explicatie wilde komen, moest hij ten minste gewaarschuwd zijn van geen voet meer in het huis van Mariquita te zetten. Deze was voorts wel niet meer waard de vrouw van Perico te worden, noch ook zijne minnares te zijn en verdiende zelfs door hem streng gestraft te worden. Maar mijnheer Don Louis had er zich niet mede te bemoeijen, noch voor, noch tegen; zoo niet, dan zou hij een geducht en wel het grootste deel van de straf ontvangen. En ten slotte nogmaals, hij had maar op te passen, er nimmer meer een voet aan huis te zetten.’ Dat deze brief, die bovendien nog zeer slecht en overhaast geschreven was, door Don Louis voor het werk van een krankzinnige gehouden werd, is ligt na te gaan, te meer, daar hij Perico in het huis van Doña Ramona nimmer had gezien of althans opgemerkt. En toen hij er deze naar vroeg, wie
dat was, antwoordde zij hem

{==689==} {>>pagina-aanduiding<<}
zeer kalm, dat het een ellendige vetweider van de Guadalquivir was, die smoorlijk verliefd was geworden op Mariquita op zekeren dag, dat hij haar gezien had bij een stierengevecht; dat hij daarop getracht had bij haar aan huis te komen, doch er slechts twee- of driemalen door list in geslaagd was, en eindelijk uit huis was gezet en daar gek van was geworden. Maar hij moest er Mariquita niet over spreken, om haar geene moeite te doen, en voor 't overige had hij er geen acht op te slaan, anders dan om zich te wachten voor een verraderlijken dolkstoot. En misschien zou het wel het best wezen, dat zijne Edelheid er met den Corregidor over sprak, die hem wel zou laten opsluiten of de stad uitzetten. - En Don Louis, wien dit alles volstrekt niet vreemd voorkwam, geloofde alles en volgde den door Doña Ramona gegeven raad, met uitzondering evenwel van de aangifte bij den Corregidor. Maar toen hij zich een dag of twee drie in acht genomen had en niets zag gebeuren, dacht hij er niet meer aan en was er slechts op bedacht, om zijn tijd vrolijk door te brengen en zijn liefdesavontuur, zonder er bij te denken of er eenig doel bij te hebben, te vervolgen. Want van al de jonge meisjes, die hij nog ooit gezien had, deed hij zulks het liefst met de betooverende Mariquita.
En zoo volgden zich de feesten in Sevilië van dag tot dag op. Om die eens af te wisselen, liet Don Louis een buitenverblijf in gereedheid brengen in San Lucar di Barrameda, een zeer aangenaam oord aan den mond der Guadalquivir. Tegenwoordig begeeft men zich uit Sevilië zeer gemakkelijk derwaarts met eene stoomboot; maar daar die er toen ter tijd nog niet waren, bediende men zich van groote zeil- en roeischuiten. En ofschoon op die schuiten, even als weleer op die van de befaamde Koningin Cleopatra, de zeilen niet van zijde waren, noch het want van gouddraad, noch ook het dek belegd met kostbare Perzische of Indische tapijten, zoo behoefden zij toen in geenen deele voor die der evengenoemde Koningin onder te doen in goed gezelschap, goede muzijk, lustige vrolijkheid en overheerlijke spijzen en dranken. Maar de vaart liep niet geheel zonder tegenspoed af. Bij het scheep gaan des morgens, waren niet al de schippers bij tijds op hun post, hetgeen een paar uren vertraging veroorzaakte. En midden op den dag raakten enkele schuiten, de eene voor

{==690==} {>>pagina-aanduiding<<}
de andere na, op het drooge, 't welk ook oponthoud gaf. Zoodat men niet, zoo als men berekend had, 's avonds ten tien à elf ure voor San Lucar aankwam, maar eerst ten één ure na middernacht. Wel had die vertraging geen ander ongemak aangebragt, dan dat men nog eens een goed avondmaal moest nuttigen, en de duisternis niets anders dan dat men de schuiten prachtig moest verlichten. Maar toch, de vloed was intusschen meer en meer opgekomen en nu had men van de plaats, waar geankerd moest worden, ongeveer veertig tot vijftig passen ver een voet water te doorwaden, dat geschieden moest op de schouders der schippers. Dus zich te laten dragen, terwijl het schrikkelijk donker was, zou wel voor andere lieden hoogst onaangenaam geweest zijn, maar was het niet voor een zoo vrolijk gezelschap, dat er slechts nieuwe stof tot vrolijkheid uit schepte, zoodat onder het klimmen van boord op de schouders der varensgezellen enkele dames luidkeels lachten, andere half schreeuwden, dat voorts door weêr andere werd nagevolgd en niet het minst, uit kortswijl, door de heeren en zelfs door de schippers, waardoor weldra een gelach, een getier en een schreeuwen ontstond, dat niemand iets goed kon zien of onderscheiden. Don Louis zat op de schouders van een stevig en forsch man, die hem gezwind wegdroeg, maar bang scheen hem te zullen laten vallen, zóó stevig kneep hij hem de beenen. Dat verdroot Don Louis weldra, zoodat hij een paar malen, onder het geven van een niet harden klap op den hals, hem lagchend toevoegde: ‘paardje lief, gij hebt een moeijelijken draf, loop wat zachter en knijp mij zoo niet.’ Spoedig liet hij er op volgen: ‘wilt gij het wel eens laten, mij zoo te knijpen? Gij gelijkt geen mensch of beest, maar een duivel, die een goed Christen wil wegvoeren en bang is, dat de een of andere goede engel, zijner goede werken indachtig, hem uit uwe klaauwen zal komen redden; wilt gij wel eens ophouden, mij
zóó te krabben?’ En eindelijk riep hij uit: ‘Laat los, ik heb er genoeg van; ik geloof, dat wij al op het drooge zijn, en als wij er nog niet zijn, wil ik mijne beenen liever nat maken, dan ze zoo te laten knijpen.’ Maar de man antwoordde: ‘Neen, Edelheid! ik loop er nog tot aan de knieën door en ik moet nog een sprong met u nemen. Die de plaats niet kent, loopt gevaar te verdrinken. Hier is 't, hier is 't, houd u goed vast, Edelheid!’ - ‘Maar niemand anders komt

{==691==} {>>pagina-aanduiding<<}
hier langs. Verdoemd! waar brengt gij mij heen? Ik zie niemand meer; ik zeg u mij neêr te zetten.’ - ‘En ik zeg, dat uwe Edelheid wil verdrinken.’
Zoo voortgaande begon Don Louis, bemerkende, dat hij van al de anderen ver verwijderd was geraakt, in ernst bevreesd te worden, hoewel minder voor zich zelven, dan voor zijne geliefde, en riep luidkeels: ‘Mariquita, Mariquita!’ Doch naauwelijks had hij dien kreet geuit, of het scheen, dat hij den baarlijken duivel uit den afgrond had opgeroepen. Want hij voelde zich meer dan ooit de beenen knijpen en vastgrijpen en zijn gansche ligchaam schudden, zoodat hij er nu ernstig aan begon te denken zich te verdedigen en diensvolgens zijn drager een duchtigen vuiststoot op het hoofd gaf, waarop deze hem plotseling de beenen losliet en plompweg liet vallen. Don Louis bevond zich toen in een zeer pijnlijken en gevaarvollen toestand. Zijn gansche ligchaam was zeer lijdende door dat vreeselijke knijpen, dat vrij lang had aangehouden, en niet minder ten gevolge van den ruwen val. Hij zag zich alléén, zonder wapenen, zonder te weten wáár, hoe, noch wat. Alleenlijk wist hij, dat hij op den grond lag, met iemand tegenover zich, die klaarblijkelijk hem kwaad wilde en om die reden hoogstwaarschijnlijk zich van wapens voorzien had. Hij gevoelde zich dus, zonder hoop op redding, in zijne magt en verwachtte elk oogenblik hem op zich te zullen zien aankomen, zonder hem te kunnen ontloopen. Dat gebeurde evenwel niet, maar hij zag in de duisternis, dat zijne gevreesde tegenpartij een paar treden achteruit ging en ja de hand aan zijn gordel sloeg, als om een dolk te grijpen, maar evenwel roerloos hem bleef aanstaren. Eindelijk hoorde hij zich, zonder nu meer ‘uwe Edelheid’ betiteld te worden, met eene holle en wraakzuchtige stem toevoegen: ‘Kerel, waarom blijft gij daar zoo liggen? Heeft u de vrees bevangen en roerloos gemaakt? Sta op, als gij een man zijt en overtuig u, dat gij slechts een man, als gij zelf zijt, tegenover u hebt.’ En toen Don Louis moeite deed, om op te staan, vervolgde hij: ‘Een man, dien gij
wel niet hebt willen ontmoeten, om wien te ontmoeten gij misschien te trotsch of ook misschien te lafhartig waart. Maar nu hebt gij hem tegenover u en kunt hem niet ontwijken, want gij bevindt u in zijne magt; en gij behoeft hem niet te vreezen, want hij wil niets anders van u

{==692==} {>>pagina-aanduiding<<}
dan een eerlijk tweegevecht. Gij, man, wordt Don Louis genoemd en zijt Grande van Spanje; en ik heet Perico, kortaf, zonder eenigen titel. Maar ik heb bloed in mijne aderen, dat even edel is en zelfs edeler dan het uwe. Dat bloed voel ik mij koken door de twee beleedigingen, die gij mij hebt aangedaan. De eerste, door mij mijne beminde te ontrooven; mijne misdadige beminde, die ik niet langer lief heb, maar zelfs veracht. Maar al veracht ik ze nu, gij mogt ze mij niet ontrooven. De tweede beleediging hebt gij mij aangedaan, door geen enkel woord op mijne uitdaging, noch op mijne bedreigingen te antwoorden. En nu zou ik u kunnen zeggen, dat gij een ellendeling, een lafaard zijt.... ja, ja, dat zou ik u kunnen zeggen.... beef niet.... ik zou u kunnen zeggen, dat gij een lafaard zijt.... maar ik wil er eerst de proef van nemen.’
Don Louis was middelerwijl geheel op de been gekomen en had de houding aangenomen, die noodig is, om op dusdanige toespraak behoorlijk te kunnen antwoorden. En ofschoon hij nog zeer geschokt en lijdende was, en bovendien geheel zonder wapenen, trad hij evenwel met vasten tred en de armen over de borst gekruisd, op Perico toe en antwoordde: ‘Kerel, wat wilt gij toch? Als gij mij hierheen hebt gesleept, om mij te vermoorden, weet gij wel, dat het in uwe magt staat. Waarom staat gij dan zoo tegen mij te raaskallen. Wanneer men iemand haat, wreekt men zich door hem te bevechten.... of men doodt hem.’
‘En heb ik u dan kunnen bevechten? Hebt gij op mijne uitdaging geantwoord? Of had ik u moeten zoeken op de straten en pleinen der stad, waar gij altijd waart omringd van uwe muzijkanten, van uwe dames en van uwe bedienden? Er was list toe noodig, om u onder mijn bereik te krijgen, om u man tegen man te hebben. En nu heb ik het zoo ver gebragt, en wil met u vechten, gaarne zelfs, als gij het wilt. Maar als gij het niet wilt, kerel! dan zeg ik u, dat wij niet beiden deze plaats levend mogen verlaten; slechts één van ons beiden mag tot de zijnen wederkeeren; òf gij naar uwe dames, om te pogchen, dat gij u door uwe dapperheid uit de hand van bandieten gered hebt; òf ik, na u gedood te hebben, zal tot mijne makkers en dienaren terugkeeren.... voor een korten tijd. Want na een voornaam heer, als gij zijt, gedood te

{==693==} {>>pagina-aanduiding<<}
hebben, weet ik wel, dat mij niets anders overschiet, dan werkelijk bandiet te worden. Gij ziet dus, dat de kansen niet gelijk staan, maar toch, beiden te blijven leven, dat kan niet... Verdedig u dus, ik waarschuw u, of gij wordt neêrgestooten zonder u verdedigd te hebben.’
‘Waarmede zal ik mij verdedigen? Ik heb geene wapens,’ zeide Don Louis en bleef rustig met over de borst gekruiste armen staan.
‘Zie mij,’ hervatte Perico, ‘zie mij dien verweekelijkten, geparfumeerden en verfranschten Spanjaard eens aan. Des nachts bij den weg te zijn, zonder zelfs het mes bij zich te hebben, dat een man nimmer verlaten mag. Daar hebt gij een mes.’
En dus sprekende, wierp hij hem een lang en breed mes voor de voeten, waarvan de mannen, en nu en dan ook de vrouwen, uit de volksklasse van Spanje gewoon zijn zich te bedienen. Naauwelijks voelde Don Louis het aan zijne voeten vallen, of hij bukte en greep er naar; en het lemmet ontbloot hebbende, stelde hij zich in postuur, alsof hij altijd gewoon geweest was dat wapen te hanteren.
‘Goed zoo,’ zeide Perico, ‘goed zoo; man, pas op.’ En juist wilde hij aanvallen, toen hij bij het licht der opkomende. maan Don Louis het mes ver van zich af zag werpen en onder het hernemen zijner vorige houding koelbloedig hoorde antwoorden: ‘Het kan een Grande van Spanje even goed overkomen als een ander, dat hij door een bandiet verraderlijk wordt overvallen en afgemaakt. Maar zich op dusdanige wijze en met zulk een wapen te meten met een veehandelaar, dat kan niet iemand doen, die nog hoopt zich eens het hoofd te zullen dekken in tegenwoordigheid van Zijne Majesteit den Koning. Hoor eens, kerel, als gij niet van uw verstand beroofd zijt, zoo als Doña Ramona, die het misschien zelve was, mij heeft willen doen gelooven, en als gij werkelijk van edel bloed zijt, zoo als gij zelf beweert, laat mij dan voor het oogenblik met vrede, wacht totdat het dag wordt en toon mij dan uwe perkamenten en adelijke titels, en ik zweer u dat, als gij slechts geen Hebreër of Moorenkind zijt en kunt aantoonen uit Christen-ouders af te stammen, ik u te woord zal staan, wannéér en wáár gij maar wilt en met die wapens, die gij zult verkiezen.’
‘Kerel! kerel!’ schreeuwde toen Perico, ‘maak niet dat ik

{==694==} {>>pagina-aanduiding<<}
mijn verstand verlies; laat mij geene daad doen, die ik niet wilde doen; neem het mes en verdedig u, als gij niet weerloos wilt sterven; want, bij alle heiligen, ik zweer het u nogmaals, dat wij niet beiden levend tot onze gezellen mogen wederkeeren. En met zijn mes schuddend ging hij op Don Louis toe, maar bleef vervolgens staan en wierp het wanhopend weg, als om zich de verzoeking te sparen. Voorts, na hem eene wijle sterk aangestaard te hebben, ging hij op nieuw op hem toe; maar in de plaats van gesloten lippen, van woede stralende oogen en de eene vuist gebald, terwijl de andere het staal deed trillen, teekenden nu mond en oogen en zijn gansche gelaat slechts verachting en afkeer, en reeds had hij de hand geopend en den arm uitgestrekt, om zijne diep verachte tegenpartij in het aangezigt te slaan. Dat was Don Louis te veel, hij werd razend en sprong een paar passen achterwaarts, om naar een der beide messen te tasten. Ook Perico hield nu niet langer aan, maar trad insgelijks terug om hetzelfde te doen, en in korten tijd hadden beiden weder het mes in de hand, traden op elkander toe, maten zich met de oogen zonder een woord te spreken, en begonnen den strijd. Die strijd, met een zoo kort en zoo moorddadig wapen en dat wel tusschen twee razenden, zou bij twee strijders van elk ander volk zeer spoedig geëindigd zijn met den dood of de verwonding althans van een der heiden. Maar in Spanje is het vechten met het mes eene kunst geworden; men heeft zich geoefend in stooten en looze stooten, in bloote afweringen en afweringen met onmiddellijk daarop volgende aanvallen of riposteringen, zoodat de strijd geruimen tijd kan duren zonder beslissend gevolg, even als zulks het geval is bij het gevecht met den degen of met den sabel. Perico was een waar meester in die kunst en Don Louis een van die dilettanten, die soms aan de meesters een lesje geven. En waarlijk, hetzij hij vlugger was of met meer koelbloedigheid te werk ging, hetzij het kunst of toeval
was, hij bekwam wel de eerste, hoewel niet diepe, wonde in eene der heupen, maar riposteerde ter zelfder tijd op den schouder van zijn tegenstander, die zich onvoorzigtiglijk te veel voorover gegeven had, en trof hem zoo heftig, dat de stoot tot het hart scheen doorgedrongen te zijn, het bloed van Perico rijkelijk stroomde en de ongelukkige met den uitroep: ‘ik ben doodelijk getroffen’, nederstortte. Don Louis stond

{==695==} {>>pagina-aanduiding<<}
een oogenblik stil en boog zich toen over hem heen, om hem hulp te bieden. Maar hetzij Perico waande dat hij hem wilde afmaken, hetzij hij zich wilde wreken, of niet in zijne armen wilde sterven, hij rigtte zich op den eenen arm op en greep met den anderen zijn fluitje, waarop hij een schel geluid gaf, dat dadelijk uit de verte door twee of drie andere beantwoord werd. Thans begreep Don Louis, dat hij geen tijd te verliezen had, was nu slechts op eigen behoud bedacht en liet zijn ongelukkigen, maar razenden mededinger aan zijn lot over. Perico's medestanders schoten wel dadelijk uit hun schuilhoek toe, maar Don Louis had ongeveer honderd passen op hen vooruit en was vlug ter been, zoodat hij behouden, ofschoon gewond, te San Lucar bij de dames en zijn overige gezelschap aankwam. Hoe hij daar ontvangen werd, vooral door Mariquita, stappen wij, om niet al te wijdloopig te worden, over; en maken dus ook geen gewag van zijne spoedige genezing en van wat er verder te San Lucar voorviel.

Eenige maanden waren er reeds sedert de hierboven vermelde voorvallen verloopen, toen op zekeren schoonen Decembermorgen de mindere standen van Sevilië naar een van die schouwtooneelen zamenstroomden, waarnaar dat slag van volkje in alle landen zoo begeerig is, de executie van eenige ter dood veroordeelden. Wij gaan die evenwel, als niet tot ons verhaal behoorende, met stilzwijgen voorbij. Maar hetgeen er onmiddelijk op volgde, trekt meer onze aandacht. Naauwelijks toch was dat treurige werk verrigt, of er had nog eene executie in effigie plaats. En onder de aan de galg gehangen stroopop werd een placaat aangeslagen, waarop het arrest te lezen stond, dat in substantie inhield, dat Perico, uit Asturië en dus van edel bloed, in behoorlijken vorm gedaagd zijnde om voor het Koninklijke Hof van Sevilië te verschijnen, door niet te verschijnen bewezen had niet meer in leven of wel weêrspannig aan de wet te zijn; dat op de getuigenissen van Zijne Edelheid Don Louis, Grande van Spanje enz., welke getuigenissen in verband met andere bewijzen klaarblijkelijk bewijzen, dat genoemde Perico voorbedachtelijk en met geleider lage getracht had genoemde Edelheid Don Louis verraderlijk en zonder reden om 't leven te brengen, het Koninklijke Hof met eenparigheid van stemmen hem moordenaar verklaard en

{==696==} {>>pagina-aanduiding<<}
ter dood veroordeeld had; dat hij voor werkelijk ter dood gebragt moest worden gehouden, ten ware hij nog in leven mogt zijn, voor welk geval er een prijs van tweehonderd kroonen op zijn hoofd werd gesteld. Onze Perico nu was zeer bekend en ook zeer bemind in Sevilië, en de toeloop om zijne veroordeeling te lezen dientengevolge zeer groot. Te midden der zich verdringende menigte naderde er ook een in het gewaad van een alguazil of geregtsdienaar, die een ander placaat van onder zijn mantel te voorschijn halende, dat er over heen plakte, zóó dat het eerste er geheel door bedekt werd; en terwijl de menigte zich voor hem opende en, na hem doorgelaten te hebben, op nieuw ging lezen, verdween hij. Weldra ontstond een gedruisch, dat de aandacht trok van de werkelijke alguazils, die op weinige passen afstands op en neêr wandelden. Zij kwamen nader bij en, na de eerste woorden gelezen te hebben, keerden zij fluks om, om hunnen gewaanden ambtgenoot te vervolgen. Maar deze was reeds ver weg en werd niet meer gevonden. Het nieuwe placaat hield het volgende in: ‘Don Louis is een leugenaar; Perico was nooit een moordenaar en wilde slechts een eerlijk tweegevecht met zijn vijand, die een laag verrader is. Tot narigt van het Koninklijke Hof diene, dat Perico springlevend is en wat lacht om de op zijn hoofd gestelde premie van tweehonderd kroonen. Voor slechts vijftig per hoofd, zou hij die van Don Louis en van al de leden van het Koninklijke Hof kunnen bekomen. En opdat zij hiervan niet onwetend zouden zijn, heeft hij deze onder hunnen neus laten aanplakken, mitsgaders aan de deur van Zijne Edelheid, en voorts aan de Giralda en op alle andere publieke plaatsen, waar men het kan gaan lezen.’
Hoe over dit schandaal in geheel Sevilië gesproken werd, laat zich ligt gissen. Wij houden ons hier echter niet bij op, maar vestigen liever dadelijk onze aandacht op een tooneel, dat weêr eenige maanden later, in April of Mei 1807, plaats greep in Ciclana. Dit, niet ver van Cadix gelegen Ciclana, is eene zeer aangename landstreek, bijna geheel bezet met de buitenhuizen van de rijke stadbewoners, die, daar zij binnen hunne muren te midden der zee, als waren zij de zeelieden van een zeer groot schip, zijn opgesloten, zoo dikwerf zij maar kunnen daar buiten gaan om van het land te genieten, en daarom

{==697==} {>>pagina-aanduiding<<}
hebben zij daar hunne huizen en tuinen, die zij hebben laten inrigten en opsieren met eene in Spanje ongewone zorg en netheid. Zoodat Ciclana, een dorp van rijke stedelingen, al de aangenaamheden van het land en van de stad in zich vereenigt. Daar nu Don Louis die ook eens met zijne vrienden genieten wilde, huurde hij een der bevalligste buitenhuizen aldaar en, na daarin meer geraak dan wel pracht aangebragt en het tot een voor dames uiterst geschikt lustverblijf ingerigt te hebben, bragt hij er Doña Ramona en hare dochter als bij toeval, en ze over de bekoorlijkheid van het verblijf opgetogen ziende, vroeg hij ze er te logeren. En daarop volgde weder eene rij van feesten, en hij zelf ging en kwam, en bleef er meestal lang vertoeven, en allen leidden er een zeer vrolijk leven. Evenwel, de vrolijkheid was meer schijnbaar dan waar, zoo als blijken kan uit eene zamenspraak, die de twee vrouwen in zekeren nacht lang na twaalf uren, terwijl zij moede en mat van het genoten vermaak in hare kamer te bed lagen, na het licht uitgedoofd te hebben, met elkander hielden, daar zij, hoewel slaap hebbende dien toen niet vatten konden. - Met zachte stem begon de moeder aldus: ‘Mariquita, Mariquita, slaapt gij? Zeg mij ten minste als gij niet slaapt; zeg het mij liever, dan zoo te zuchten en misschien wel te schreijen... Mariquita, bij den hemel!’
‘Welnu, Mama! ik slaap niet, 't is waar, ik slaap niet.’
‘Ach, mijn kind, mijn lief kind, wat scheelt u toch? Zult gij weder den geheelen nacht, even als de vorige, zonder te slapen en zuchtende en schreijende doorbrengen? En moeten morgen weder uwe holle oogen en bleeke wangen het verraden, dat gij niet geslapen hebt? Mijn hemel! op zestienjarigen leeftijd, is het niet zonde dus uwe schoonheid te bederven en het gelukkigste leven ter wereld, dat men hebben kan, niet te weten te genieten! En wat zal Don Louis zeggen, als hij deze ondankbaarheid bemerkt? Den schoonsten, den jeugdigsten, den rijksten Heer van Andalusië, van Spanje, ja, ik geloof van de heele wereld, tot minnaar te hebben en over zulk een lot zich niet te verheugen!....’
‘Ja, tot minnaar, tot minnaar, maar niet tot echtgenoot. O Mama! waarom liet gij mij dat niet begrijpen, toen ik hem voor het eerst zog, toen gij mij aanspoordet om hem te lokken en op mij te doen verlieven, en mij zeidet, dat ik de grootste dame van Spanje zou zijn? En nu, tot minnaar!...’

{==698==} {>>pagina-aanduiding<<}

‘Hoe koppig zijt gij toch niet en slechtgezind jegens uwe moeder, die u zooveel goeds wil, dat gij alles wat zij zegt altijd zoo verkeerd uitlegt? Tot minnaar, ja nog heden, maar morgen reeds tot man, als gij maar wildet. Maar met 't hoofdje te toonen, opvliegend en preutsch te zijn, vangt men de mannen niet. Ik heb het u honderdmaal gezegd, dat men de vliegen niet vangt met azijn, maar...’
‘Ach! had ik mij van den beginne af maar wat meer teruggehouden! Hadden wij ons dezen uwen grooten Mijnheer maar niet in huis gehaald! Had ik mijn armen Perico maar niet verraden! Want hij meende het waarlijk goed met mij, hij zou mij gehuwd en van mij eene geëerde dame gemaakt hebben. En ik heb hem bedrogen, den ongelukkige! Ik heb hem tot liefde uitgelokt en geene wederliefde geschonken; ik heb zijn hart gewild en hem het mijne onthouden! Ik deed hem op een paradijs hopen en stortte hem in eene hel! Ik heb hem van een eerlijk man tot een moordenaar gemaakt, ik gaf hem den dolk in de hand, ik ben oorzaak, dat zijn eerlijke naam aan het schavot is aangeslagen, ik ben het, die weldra hem zelven er op zal brengen! Die ongelukkige! En nog ongelukkiger ben ik!...’
‘Dochter, dochter! is het mogelijk, dat gij nog aan dien misdadige denkt, aan iemand, die door de Goddelijke en menschelijke wetten veroordeeld is? dat gij u zelve wilt onteeren door een schandelijk berouw, misschien zelfs wel door een overblijfsel eener schandelijke liefde? Ongelukkige! wat gaat gij u kwellen, door u zelve ijdele verwijtingen te doen! Men is voor hetgeen men worden moet in de wieg gelegd, en men zou zijn gansche leven met gewetensbezwaren en nuttelooze knagingen verspillen, als men wilde uitpluizen, wat deze of gene zou hebben gedaan, of wat er van hem zou geworden zijn, als wij zóó of anders gehandeld of gesproken hadden. Dat zijn gedachten, daar ik mij nooit mede opgehouden heb, en zie, ik ben reeds vrij bejaard. En gij, dwaas kind! wilt gij op den schoonen leeftijd van zestien jaren, op dien leeftijd die nooit wederkeert, u zelve zoo ongelukkig maken, en uwe oude moeder tevens met u? Dochter, o mijn kind!’
‘Moeder! ik lig hier op een zacht bed, mijne leden uitgestrekt op kostbaar dons, bedekt met zijde en kant. Een schat van pronkgewaden omgeeft mij en een tal van edelgesteenten

{==699==} {>>pagina-aanduiding<<}
ligt hier nevens mij. Ik ben nog bedwelmd door uitgezochte spijzen en dranken, door welriekende geuren, en meer nog door al die wegslepende muzijk, door dat onophoudelijk gebabbel; bedwelmd bovenal en maar al te zeer door al die ijdele, trouwlooze, zoete... liefdesbetuigingen. En hij ligt op dit uur welligt in een donker, stinkend hol, op den vochtigen grond, met schelmachtige en hem onwaardige gezellen rondom zich, om uit te rusten van een moeitevollen dag, minder moeitevol door de vermoeijenissen dan wel door de gevaren, en minder nog door de gevaren dan door de gewetensknagingen, die, ik weet het bij ondervinding, meer afmatten en uitputten, dan iets anders. Maar ik heb die gewetensknagingen mij zelve op den hals gebaald; de mijne zijn verdiend; de zijne daarentegen moesten mij alléén treffen. O Perico, Perico! ik gevoel dat ik sterf, ik zal sterven, maar o! mogt ik u eerst nog eens zien en u van uwe gewetensknagingen bevrijden en die voor mijne rekening, voor de mijne alléén, nemen!’
‘Mariquita, Mariquita, ter liefde Gods!’
‘Moeder! misbruik Gods naam niet, noch dien van zijne heiligen, noch vooral dien van Haar, die ik het niet meer waag te noemen. Ik heb het u gezegd en ik zeg het nogmaals, ik wil niet dat het langer zoo ga, het mag zoo niet voortgaan: nu eens deze gemeenzaamheid, dan weder eene andere, elken dag eene vernedering te meer, elken dag dat er iets nieuws wordt aangenomen, eene nieuwe toegestaan. Ha! geen dag gaat er voorbij, of wij verkoopen ons; schande! eeuwige schande! Let op, de goede geestelijke bezoekt ons nog slechts zeldzaam, en met een gelaat waarop te lezen staat: ik kom hier alleen nog om te zien, of de tijd van de bekeering en van de boetedoening nog niet is aangebroken. Ja, die tijd zal komen... Schande, schande, eeuwige schande!...’
‘Welnu, mijn kind, ik zal hem spreken, ik zal hem overhalen; gij zult zien, hij zal u huwen; maar daar wordt tijd toe vereischt, geduld en hartelijke liefde... en vooral moogt gij hem niet tegen u innemen, zoo als gij nu doet.’
Op dezelfde wijze werd het gesprek twee tot drie uren voortgezet en zoo ging het schier elken nacht. Tegen het aanbreken van den morgen vielen de beide vrouwen door de groote afmatting en met behulp van een slaapmiddeltje, eindelijk

{==700==} {>>pagina-aanduiding<<}
in slaap en sliepen tot op het middaguur. Maar naauwelijks waren zij ontwaakt, of zij bevonden zich op nieuw, de eene uiterst gaarne, de andere tegen wil en dank maar toch toegevende, te midden van het vermaak en de bedwelming. Zij dachten aan niets anders vóórdat het reeds laat in den nacht was geworden; en met elken nacht nam de angst van de ongelukkige Mariquita toe.
Vijf of zes nachten waren op die wijze voorbijgegaan. Daar Mariquita meer dan ooit ontevreden was over het leven, dat men haar deed leiden, en over zich zelve, en eens goed over haar toestand wilde nadenken, hield zij zich 's nachts tegen hare gewoonte stil en deed als of zij sliep, toen zij op eens beneden op den weg een zacht gezang meende te hooren, dat de gedachten, waarin zij juist verdiept was, slechts des te bitterder maakte; het was het voormaals afgesproken lied, gezongen met eene stem en op eene wijze, die geheel op die van Perico geleken. Zij sprong op in haar bed, doch meende dat zij zich bedroog, of dat hare verhitte verbeelding haar misleidde. Maar eene rilling ging haar door de leden en zij was op het punt van te bezwijmen, toen, na het eindigen van het lied, het tot tweemalen toe in de handen klappen volgde, dat haar van ouds zoo goed bekend was. Zij rees in haar bed half overeind; maar, toen het zingen en het in de handen klappen had opgehouden, kroop zij weldra weder onder de dekens, dacht op nieuw dat zij het zich slechts verbeeld had en begon te vreezen, dat de aanhoudende angst hare zinnen reeds in de war bragt. Daar liet zich weder het zingen met dezelfde stem hooren, en het in de handen klappen hoorde zij regt duidelijk, wijl zij nu reeds weder overeind gerezen was. Toen kon zij het niet langer uithouden. Tot hare moeder zeide zij, dat zij zich dien nacht veel beter bevond dan gewoonlijk en spoedig dacht in te slapen, maar dat zij eerst op het terras wat lucht wilde scheppen; en, nadat hare moeder hierin, als gewoonlijk in alles wat zij wilde, had toegestemd, kleedde zij zich in der haast, ging zachtjes naar beneden in eene zaal, ver verwijderd van alle slaapkamers, en na het venster geopend te hebben, naderde zij de traliën om hare blikken te laten rondwaren naar de plaats, van waar zij meende dat het geluid gekomen was; en niemand bemerkende, beantwoordde zij het teeken door insgelijks in de handen te klappen en keek op

{==701==} {>>pagina-aanduiding<<}
nieuw. En toen zag zij van achter den hoek van het naburige huis eene gedaante te voorschijn komen, voorover gebukt en geheel in den mantel gewikkeld naderbij komen, voor het tralievenster heengaan en daarbij, naar het scheen, zich inspannen om te ontdekken, wie achter de traliën stond. Aan hare onzekerheid een einde willende maken, fluisterde zij: ‘Arme vreemdeling! tot wie is uw gezang gerigt?’
‘Tot u, tot u!’ riep de gedaante uit, naderde eensklaps en sloeg de armen om de traliën, als konde hij op die wijze het meisje omvatten en met zich voeren; waarop zij, als ware zulks mogelijk, al bevende een paar treden terugsprong.
‘Perico!’ ‘Mariquita!’ klonk het gelijktijdig, en na een wederzijdsch zwijgen van eene of twee minuten, hervatte het meisje: ‘Zijt gij het werkelijk, Perico? Wat doet gij hier? Leeft gij, Perico, of is het uw geest, die zich komt wreken? Hoewel, als dat zoo was, zouden u deze muren en deze traliën niet tegenhouden, en reeds vele nachten lang zoude ik u bij mijn met tranen doorweekt bed hebben zien staan, als ik u opriep om u te verheugen over mijne wanhoop.’
‘Ik heb het gehoord, uwe wanhoop is mij maar al te goed bekend, ongelukkig meisje!’ hernam de gedaante, en Mariquita, verstijfd van schrik, week op nieuw onwillekeurig achteruit. ‘Ze is mij bekend en daarom ben ik hierheen gekomen, meer dood dan levend, en niet minder wanhopend dan gij. Geroepen door u, ben ik gekomen en bereid om u, als gij het wilt, met mij te voeren, er moge dan later gebeuren wat wil. Kom! dat wij ons ten minste te zamen aan onze wanhoop overgeven. Mariquita, wilt gij komen? Wilt gij met mij gaan? Zeg ja!’
‘Goede, heilige God! Allerheiligste Maagd! wat is dat? Zou het waar zijn, dat gij uit de andere wereld gekomen zijt, om mij met u te voeren...’
‘Neen, Mariquita, ik ben geen geest; zie, zie slechts, ik leef; kom naderbij en raak mij aan... hoewel neen, bij den hemel, raak mij niet aan en doe niet op nieuw al dat vuur door mijne aderen stroomen, dat mij zoo langen tijd verteerd heeft en nog maar al te zeer verteert, zoo lang gij mij niet gezegd hebt, dat gij niet met mij wilt gaan. Maar kom, Mariquita, volg mij! daar hij, die adelijke schelm, die valsche rijkaard, u niet gelukkig maakt; daar het u berouwt, dat gij

{==702==} {>>pagina-aanduiding<<}
uwen Perico verraden en aan zijn lot overgelaten hebt; daar gij hem het harde leger op den vochtigen grond benijdt, niettegenstaande gij zelve op veêren ligt, bedekt met zijden dekens en te midden van welriekende geuren. Gij hebt niet alleen verraden, maar zijt ook zelve verraden; kom, kom met mij en laat ons te zamen aan onze wanhoop lucht geven.’
‘Mensch of geest, wat zijt gij? Wie zijt gij, dat gij mijne heimelijk gesproken woorden en mijne meest verborgen gedachten kent? Wie zijt gij? ik bezweer het u nogmaals.’
‘Ik ben een ongelukkige, de ongelukkigste mensch van de wereld, die u veracht, verafschuwt, vervloekt elk uur van den dag en van den nacht, en met dat al slechts denkt aan u, aan niets anders dan aan u, altijd aan u. Gevloekt zij de vrouw, die u gebaard heeft, gevloekt de lucht die gij hebt ingeademd, gevloekt de oogen die u zagen, en het hart, het onwaardige hart, dat u niet kan verbannen, noch de gedachte aan u laten varen.’
‘Ha! ik herken u, mijn toornige, woeste minnaar! gij zijt het, geen twijfel meer. Vervloek, zooveel gij wilt. Wees gezegend, dat gij gekomen zijt om mijn berouw te vernemen, vóór dat ik sterf. Hoor, Perico! ik heb u verraden, verraden, 't is waar, op onwaardige, misdadige wijze; ik heb een ander boven u gesteld, ik heb u voor altijd willen verlaten en hem den mijnen noemen. Het is maar al te waar, ik ben een onwaardig, een schuldig schepsel. En ik wil mij niet verontschuldigen, door gedeeltelijk de schuld op u te werpen. Maar toch zou ik het misschien kunnen, daar gij zóó hoovaardig, zóó wraakgierig waart, dat gij geene poging deedt om mij op nieuw te winnen.’
‘Ben ik dan niet gekomen?’
‘Ja, eene enkele maal, na vele dagen te hebben laten verloopen, en toen nog wel, zonder met iets anders aan te dringen, dan met bedreigingen van wraak. Maar neen, ik beschuldig u niet. Ik beschuldig alleen mij zelve, en toch ook niet alleen mij zelve, daar ik jong en onervaren was, en door mijne moeder werd gedreven. Moge God het haar vergeven! Ik moet het wel, ik wil het ook; ik vergeef haar, u, en ben het ongelukkigste schepsel dat er bestaat. Moge spoedig de dood...’
‘De dood, de dood, altijd de dood! Het schijnt dat die een

{==703==} {>>pagina-aanduiding<<}
redmiddel bij alle onheilen is. Is er sprake van eene ongenade, de dood zal die doen ophouden. Spreekt men van eene onregtvaardigheid, de dood zal u wreken. Denkt men aan beleedigingen, aan onderdrukking, de dood maakt allen gelijk. En als wij verwijlen bij onze eigen misdadigheid, de dood zal die kwijtschelden. Alzoo de dood, altijd de dood! Doch waarom niet liever leven en ons zelven voldoening geven? Waarom niet ons wreken en alzoo ten minste een oogenblik gelukkig zijn? Hoor, Mariquita... Maar het is noodeloos, dat ik het u zeg en gij kunt het nu uit u zelve wel gissen. Ik heb eene persoon bij u geplaatst, die mij geheel is toegedaan en u altijd ziet en hoort, en als deze weggejaagd werd, zou ik er honderd andere voor in de plaats stellen. En nog andere heb ik reeds sinds langen tijd hier rondom geplaatst, en ik zou u met geweld hebben kunnen wegvoeren en bij mij nemen... Maar, waartoe zou ik dat gedaan hebben? Als ik u in mijne magt had gehad, wat zou ik met u gedaan hebben? Sinds geruimen tijd dacht ik hierover na en, zoo lang ik mij die vraag niet voldoende beantwoorden kon, kondt gij gerust en veilig voortleven, en nooit konde ik tot eene voldoende beantwoording dier vraag geraken... Maar gisteren avond kreeg ik berigt, dat gij, wakker of droomende, altijd met berouw aan den armen verraden Perico dacht. Van dat uur, van dat oogenblik af wist ik, wat met u te doen. Zeg mij, zeg mij, Mariquita, zeg mij...’
‘Of ik u bemin, Perico? Of ik u bemin? Is dit het, wat gij wilt weten? Of ik u bemin? O, geloof mij, niet slechts nu bemin ik u, maar ik beminde u altijd, zelfs toen, toen ik den raad mijner moeder volgende, en terwijl het mij niet moeijelijk gemaakt werd door uwe telkens wederkeerende opvliegendheid, mijn best deed om u weg te jagen en dien anderen te lokken; ik beminde u, als ik, willens zijnde hem toe te lagchen, genoodzaakt was mij in het geheugen terug te roepen en na te volgen de lachjes en de zoete woorden, die ik vroeger bij u geleerd had, die gij mij wist in te geven, gij alléén; en het ging mij nooit meer regt van harte, en ik beminde u zelfs op die avonden, op welke ik alle moeite deed om u te vergeten. Maar nu doe ik er geene poging meer toe, neen, ik heb de overtuiging gekregen dat het niet mogelijk is, en nu weet en gevoel ik, dat ik zonder u niet kan leven.’

{==704==} {>>pagina-aanduiding<<}

‘O dank, dank! lieve Mariquita, gij zult de mijne wezen; hoor nu, want wij hebben niet veel tijd om zamen te spreken. Over drie nachten... maar zult gij den moed hebben met mij te gaan, om het leven van een sluiker, van een bandiet te leiden? Uit de maatschappij verjaagd; ontvlugt als onreine dieren door hen, die wij willen naderen; vervolgd als wilde beesten door hen, die wij willen ontvlugten; nooit te slapen, dan ten halve; tot tijdverdrijf gedurende de nachtwaken het praten over dievenvangers, biechtvaders en galgen; schelmen tot gezellen; vrienden geene; wetten, die ons terughouden, geene andere, dan de vrees, die wij allen gemeen hebben; en eindelijk geene andere verdediging, dan die van ons eigen staal; ziedaar ons lot.’
‘Ik weet het, ik weet het. Maar wie heeft u in dat leven gejaagd? Wie moet er u in volgen? Wie zal het verzachten, als zulks mogelijk is? Wie zal er u misschien uit terugtrekken? Waar haar geliefde is, daar roept de pligt de ongelukkige Mariquita. En waar haar geliefde zich bevindt, daar zal zij welligt verpoozing kunnen vinden van de smart, die haar verscheurt en zal het vuur, dat haar verteert, kunnen verdooven. Hier kan ik onmogelijk langer een schuldeloos meisje blijven; dáár, ook te midden van schelmen, zal ik de deugdzame vrouw zijn... van mijn geliefde. Perico! Perico! geef mij de hand, hier door deze traliën heen, te midden dezer duisternis, met God alleen tot getuige, en noem mij de uwe; en kom dan om uwe bruid weg te voeren, wanneer gij maar wilt; kom om haar weg te voeren, waarheen gij wilt; kom om er mede te doen, al wat gij wilt... al was het, om u te wreken. Perico! mijn Perico! kom nader, geef mij de hand door deze traliën heen, geef mij uw woord, neem het mijne, dat ik de uwe ben... Maar ach! antwoordt gij niet, Perico? Waarom treedt gij terug? Waar gaat gij heen?... Waar gaat gij heen, Perico? Perico! Waarom antwoordt gij niet, en waar gaat gij heen? Antwoord toch!’
Met deze en andere angstvolle kreten, vervolgde het ongelukkige en buiten zich zelve gebragte meisje haren thans zwijgenden en dooven minnaar, die, zonder te antwoorden en zonder eenig geluid of teeken te geven, verdween. En toen kwam in het onverstandige en bijgeloovige meisje op nieuw de twijfel op, of het niet slechts eene verschijning van den

{==705==} {>>pagina-aanduiding<<}
geest haars minnaars geweest kon zijn. Te meer bleef zij bij deze gedachte stilstaan en hield het bijna voor zeker, toen zij, haastig naar buiten geloopen naar de plaats waar Perico gestaan had, alsmede naar die, waar zij hem had zien verdwijnen, hem niet vond, hoorde, noch zag, en ook in de verte geene gedaante noch schaduw ontwaarde, terwijl slechts diepe duisternis en doodsche stilte om haar heerschten.
Evenwel, na zich in hare kamer terug begeven en er den ganschen nacht, zoo mede den volgenden, over nagedacht te hebben, kwam zij tot de overtuiging, dat het Perico geweest was; dat hij, niettegenstaande de gevaren, waarin hij verkeerde, wel degelijk in leven was; haar, niettegenstaande zij hem zoo verraden had, toch nog innig beminde; en dat hij het plan had opgevat, haar binnen drie nachten met geweld te komen wegvoeren. En zoo was het inderdaad. En men behoeft niet te zeggen, of Perico goed of slecht handelde, met of zonder verstand; want men weet het van der jeugd af, dat de liefde zich niet laat gezeggen. Wel laat zij zich soms beheerschen door andere driften, die haar vergezellen. Zoo zien wij den gierigaard, als hij verliefd is, alles aan zijne liefde opofferen, behalve zijn geld; zóó den drinkebroêr alles, behalve den drank; zóó den speler alles, behalve de kaarten en de dobbelsteenen; en den ligt vertoornden mede alles, behalve zijne wraak. En gij, meisjes, bedenkt het wel, om niet te veel te verwachten van uwe minnaars. En gij, vrouwen, als gij het geluk hebt, dat uw man eene zijner passiën aan u heeft ten offer gebragt, acht dit het schoonste geschenk, dat hij u tot bewijs zijner liefde kan doen, en houdt hem in 't vervolg voor een echtgenoot, zoo als ze niet bij dozijnen te vinden zijn. En ik zou niet willen zeggen, dat Perico misschien niet eenmaal een goed echtgenoot had kunnen worden en, als zijne beminde het zich waardig gemaakt had, ook niet in staat zou geweest zijn, om haar ook nog eens zijn hoogmoed ten offer te brengen, die zijne grootste ondeugd was en waaruit helaas! de meeste andere voortvloeijen. Maar, het moge dan zijne of hare schuld geweest zijn, zeker is het, dat Perico toenmaals niet geneigd was haar dat offer te brengen. Hij was gekomen, zoo als hij zelf gezegd had, op het berigt, dat hij van eene kamerjuffer van Mariquita bekomen had, dat deze den ganschen nacht doorbragt met over hem te
weenen

{==706==} {>>pagina-aanduiding<<}
en naar hem te verlangen; hij was gekomen vooreerst om naar de waarheid van dat berigt onderzoek te doen en te zien, of zij de door hem te geven teekens zou beantwoorden; vervolgens om, als zij antwoordde, naar beneden kwam en van hare vernieuwde liefde deed blijken, afspraak met haar te maken om haar te schaken en met zich te voeren, zonder voor als nog aan trouwen te denken. Maar toen Mariquita dat woord van verloofde uitsprak en hare hand door het tralievenster stak, om zich voor een wettig huwelijk aan hem te verbinden, ontwaakte eensklaps in zijn gemoed op nieuw, - en eenmaal weder ontwaakt, kreeg op nieuw geheel de overhand - zijn aangeboren trots, die op zoo wreede wijze en zoo aanhoudend, van den aanvang hunner liefde af, gekrenkt was geworden; en hij was op het punt om haar een hard antwoord te geven, dat, als hij het uitgesproken had, hunne liefde of zelfs het leven van Mariquita zou hebben geknakt. Maar hij sprak dat woord niet uit, trad terug en vlugtte, zoo snel hij kon, van haar weg, om de gelegenheid en zoo mogelijk ook zich zelven te ontvlugten. Daarna kwam hij van de eene gedachte op de andere, en duizenderlei voornemens en besluiten volgden zich in die drie dagen op; want onbeschrijfelijk is de inwendige strijd van den van nature sterken man, die door het gelijktijdig woelen van den toorn en de liefde in zijn gemoed, zwak geworden is. Het laatste besluit, waar hij zich aan hield, niet als het beste, zelfs in zijn eigen oordeel, maar als dat, 't welk, zonder iets te beslissen, hem in de gelegenheid stelde om aan beide passiën te kunnen voldoen, was om tot Mariquita terug te keeren en haar bepaald, zonder ophelderingen, ja zelfs zonder haar tijd te geven om op nieuw van trouwen te spreken, met geweld weg te voeren. Daarom, in plaats van haar op nieuw aan het tralievenster te roepen, overlegde hij, met behulp van de voor zijne zaak gekochte kamerjuffer, het huis binnen te sluipen, er onder bijstand van zijne makkers heimelijk of
met geweld in door te dringen en, in de kamer van Mariquita gekomen, haar, hetzij gewillig, hetzij tegen wil en dank, weg te voeren. En zoo als alles afgesproken was, zoo werd het ook ten uitvoer gebragt. Terwijl hun door het kamerjuffertje de weg gewezen werd, kwamen zij stil binnen, vervolgden hun weg één voor één tot aan de kamer der twee vrouwen, openden de

{==707==} {>>pagina-aanduiding<<}
deur, traden ijlings voor het bed en lieten er het licht van hunne lantaarnen op vallen, om haar in in het oog te krijgen en te vatten... maar vonden het bed ledig en de moeder slapende op het hare. En toen zij zich tot de kamerjuffer wendden, zwoer deze niet te weten waar zij was en Doña Ramona, door het rumoer wakker geworden, slaakte luide kreten en zwoer, toen men haar ondervroeg, hetzelfde. De mannen doorzochten daarop het gansche huis, hoewel te vergeefs. Middelerwijl ontwaakten Don Louis en al zijne bedienden en begonnen aanvankelijk met zich te verdedigen; vervolgens zich van wapens voorzien hebbende en de gesteldheid der plaats beter kennende, werden zij van aangevallenen weldra aanvallers. Pistool- en geweerschoten knalden. Er kwam volk van buiten toeschieten en er werd heftig gestreden. Twee of drie van beide kanten bleven dood op de plaats, anderen werden gewond. Maar de overige sluikers ontkwamen en onder hen, voortgesleept en als 't ware met geweld meêgevoerd Perico, die, bedekt met bloed en wonden, maar meer dan ooit waanzinnig van woede, wilde blijven, totdat hij zich man tegen man zou kunnen meten met zijnen nu meer dan ooit gehaten mededinger.
Hoe voorts alles zich dien nacht in zijn geheel had toegedragen en hoe Mariquita verdwenen was, kwam noch Perico, noch Don Louis ooit te weten; en het niet wetende, beschuldigden zij elkander van uit vrees of minnenijd, of om zich op den anderen te wreken, het ongelukkige meisje te hebben geroofd en vervolgens vermoord, of wel, haar hier of daar verborgen te houden. Want, zoo als meer gebeurt tusschen hen, die door een hevigen hartstogt worden gedreven, er was geene slechtheid, waartoe de een den ander niet in staat rekende en waarvan zij elkander niet dagelijks meer en meer beschuldigden. Het gevolg was, dat zij hoe langer zoo woedender op elkander werden. Perico verzamelde op nieuw zijne sluikers, om hen nogmaals tot eene onderneming tegen het huis van Don Louis op te zetten. En deze, er de lucht van gekregen hebbende, verliet Ciclana en spoedde zich naar Sevilië, naar Cordova, naar Granada, ja zelfs naar het kamp bij Gibraltar, om de geregtshoven, de gouverneurs der provinciën en de bevelhebbers der troepen op nieuw en dringend aan te sporen, om de premie op het hoofd van Perico gesteld,

{==708==} {>>pagina-aanduiding<<}
te verdubbelen, om geheele benden van policiebeambten en geregtsdienaren op hem af te zenden, ja zelfs infanterie en cavallerie. En zoo werden de sluikers, die in die streken anders schier ongemoeid leefden, meer en meer bedreigd en gedrongen, zich allen te vereenigen onder de aanvoering van Perico, die voor den dappersten en knapsten gehouden werd. En nu begonnen zij allen gezamenlijk hunne vervolgers aan te vallen, nu eens zich te verstrooijen, dan weder zich eensklaps te vereenigen, om op de kust het lossen van een schip met contrabande te dekken of in de bergen de lange treinen van muildieren, beladen met verboden waar, te escorteren. Te dier tijd toch was in Spanje de vreemde koopwaar ten strengste verboden, en nog wel die het meest, die het land zelf niet opleverde en die men dus het meest noodig had, zoodat men er, ook omdat ze verboden was, het dubbele van de waarde en soms nog meer, voor betaalde, hetwelk ten gevolge had, dat zij van alle de vier zijden van het Rijk onophoudelijk werd ingesloken, en wel in grootere hoeveelheden dan welligt het geval zou zijn geweest bij wettig veroorloofden invoer. Edoch met dit onderscheid, dat de schatkist er bij leed, die geene inkomende regten ontving; dat de verbruikers er bij leden, die het dubbel der waarde en meer moesten betalen; dat ook de kooplieden er bij leden, die wel duur verkochten, maar ook duur hadden moeten inkoopen. Slechts zij wonnen er bij, grooten of kleinen, landgenooten of vreemdelingen, die met openbaar geweld of door list de verboden waar binnenvoerden en sluikers genaamd werden. En het waren niet slechts de schatkist en de beurzen der verbruikers en der kooplieden, die bij dezen stand van zaken schade leden. Meer nog was dit het geval met de zedelijkheid van alle diegenen, die meer of minder in de ongeoorloofde winsten deelden. Die sluikerij toch was bijna noodzakelijk geworden; in de algemeene meening was zij onschuldig; de grooten des lands boden de behulpzame hand, lachten er om
en beroemden er zich op, als zij er door list of behendigheid in konden slagen, terwijl de mannen uit het volk het braaf en knap achtten, het met openlijk geweld te doen. En zoo was de naam van sluiker, die elders geschuwd wordt, als het ware een eernaam geworden. Dit evenwel had het voordeel, dat zij zich overigens betoomden. Want den nacht, waarin zij in het huis van Don

{==709==} {>>pagina-aanduiding<<}
Louis binnendrongen, was er door niemand iets het geringste ontvreemd; en den volgenden morgen scheen het meer, dat een gezelschap van vrienden, dan wel eene bende werkelijke roovers, binnengedrongen was, om alles 't onderst boven te keeren.
Die scherpere vervolgingen evenwel, waaraan de makkers van Perico, zoo ten gevolge van de tegen hen uitgesproken veroordeelingen, als van de troepenbewegingen, die Don Louis tegen hen had in 't leven geroepen, nu blootstonden, bragten weldra te weeg, dat zij hoe langer zoo meer zich van de kusten moesten verwijderen en in de bergen terugtrekken, zoodat zij hun gewoon sluikersbedrijf niet langer konden uitoefenen. Hierdoor in 't naauw gebragt, kwam een hunner op zekeren avond op de gedachte, dat, daar zij nu zoo geruimen tijd zich hadden opgehouden met door sluikerij de regten der schatkist te verkorten en dit hun nu door die strengere vervolgingen verder onmogelijk werd gemaakt, zij nu ook het geld der schatkist wel mogten aantasten, en dus den volgenden dag eene onderneming wagen tegen een transport van geld bestemd voor het leger, 't welk zij wisten, dat door het gebergte waar zij zich ophielden, moest passeren. Hij wist dit denkbeeld bij zijne makkers ingang te doen vinden, en het baatte weinig, dat Perico er zich met alle magt tegen verzette en hen nu eens door redenering tot betere gedachten trachtte te brengen, door hen op hunne tot dus verre ongeschonden sluikerseer te wijzen, dan weder met de pistool in de hand den eersten den besten, die er verder van durfde reppen, over hoop dreigde te schieten. - Al heviger tooneelen volgden. Perico zag in, dat men zijn gezag niet langer eerbiedigde en dat hij het noch door overreding, noch door geweld zou kunnen keeren. Hij nam toen een kort besluit, leî zijn gezag neder, ontsloeg hen van de hem gezworen gehoorzaamheid en zich zelven van alle verantwoordelijkheid, zeide zijne makkers vaarwel, en verdween in de duisternis.

Alvorens den draad van ons verhaal weder op te vatten, is het noodig, dat wij een uitstap doen op het veld der historie. Vóór 1808 werd Spanje geregeerd door een Koning, die den ganschen dag en alle dagen, niet anders deed dan jagen; door eene Koningin,

{==710==} {>>pagina-aanduiding<<}
die niet veel goeds uitrigtte en door een gunsteling, die alles deed. Die man was eerste minister, hoofd van het leger en van de vloot, in één woord alles. Hij werd de Prins de la Paz genoemd; zijn naam was Godoy. Meer naar waarheid zou men hem den Prins der slavernij geheeten hebben, zóó groot was de afhankelijkheid, waarin hij de Spanjaarden van zich en van Frankrijk geketend hield. Over die afhankelijkheid, vooral van vreemden, waren de Spanjaarden uiterst gebelgd. En hetzij dat hij in dat gevoel begon te deelen, doordien ook in den meest verdorven Spanjaard de afkeer van vreemde overheersching eindelijk weêr boven komt, hetzij dat hij Napoleon begon te vreezen, of wel Napoleon hem te verdenken, - zeker is het, dat in 1807, het jaar waarin wij met ons verhaal gebleven zijn, de vriendschap tusschen die beiden verstoord werd en de Prins de la Paz zelfs Napoleon, die in den oorlog met Pruissen verwikkeld, zich toen op grooten afstand bevond, begon te dreigen. Napoleon antwoordde voor het oogenblik niet; maar toen hij als overwinnaar uit Pruissen was teruggekeerd, dreigde hij op zijne beurt en joeg den onvoorzigtigen man schrik aan. Het gevolg was, dat er tusschen die beide mannen een verraderlijk verdrag tot stand kwam, op kosten, zoo als meer gebeurt, van een derde, die zwakker was, namelijk van Portugal. Doch het nog grooter voordeel, dat Napoleon hieruit wilde trekken, bestond daarin, dat hij nu zijne legerbenden het schiereiland kon doen binnentrekken. En toen dit eenmaal geschied was, werd er over het laatste verdrag niet meer gesproken, maar wel over andere geheime, die nooit geheel bekend zijn geworden, maar waarin vermoedelijk gehandeld werd over het verdeelen of verkleinen van Spanje, of ook wel, om den Koning en het gansche koninklijke geslacht naar America te doen verhuizen en zoo den troon ledig en als door zijne wettige bezitters verlaten, te krijgen, die dan door den eersten den besten in bezit zou
kunnen worden genomen. Er ontstond een gerucht, dat de koninklijke familie, die zich te Aranjuez bevond, van daar over Cadix naar America wilde vertrekken. Het volk van Aranjuez kwam in opstand, om het vertrek van het Hof te beletten. De Prins de la Paz vlugtte en hield zich schuil. Drie dagen en drie nachten lang spoorde men hem, als een wild beest, op, en toen hij eindelijk gevonden was, zou men

{==711==} {>>pagina-aanduiding<<}
hem buiten twijfel ter dood gebragt hebben, als niet de Kroonprins Ferdinand tusschen beiden gekomen was. Deze was meer dan eenig ander door den gunsteling vervolgd geworden en echter redde hij hem op dien dag het leven, 't welk dezen voorzeker tot den schoonsten zijns levens maakte. Hetgeen nu volgde was, dat de oude Koning afstand deed, Ferdinand den troon beklom en onverwijld naar Madrid toog, onder de algemeene toejuichingen. Maar gelijktijdig kwam Murat met het Fransche leger aan. Deze wilde den nieuwen Koning niet erkennen. Toen trokken naar Bayona, als om de bemiddeling en de definitieve beslissing van Keizer Napoleon in te roepen, eerst de Koning Vader en de Koningin Moeder, en vervolgens, op onedele wijze daartoe uitgelokt en door slechten raad gedreven, ook Ferdinand en zijn broeder Don Carlos. Te Bayona grepen ware klucht- en treurspelen plaats, die hiermede eindigden dat allen gezamenlijk afstand deden in handen van Napoleon, en deze zijn broeder Joseph tot Koning van Spanje benoemde, als ware er slechts sprake van het voorzien in eene vacante prefectuur. Murat wilde middelerwijl de laatste wettige vorsten, Don Antonio den oom, Don Francesco den laatsten broeder en de Koningin van Etrurië, de zuster van Koning Ferdinand, uit Madrid doen vertrekken. De koetsen stonden gereed, de muildieren waren aangespannen en ook het geleide was reeds aanwezig, alles in den voorhof en voor den hoofdingang van het paleis. Dit werd gezien door eenigen uit het volk, die te hoop begonnen te loopen, en de muildieren uit te spannen, waarop zij terug werden gedreven, maar op nieuw toeliepen. Men begon van weêrszijden te wapen te roepen en elkander onverwachts in de straten aan te vallen, de Franschen met hunne sabels en munitie-geweren, de Spanjaarden met jagtgeweren en zakmessen. Ten laatste kwamen de Franschen in behoorlijke orde uit het kamp buiten de stad aanrukken en de Spanjaarden, nu ook geordend, trokken naar de kazerne der artillerie, onder
aanvoering van Daoiz en Velarde, twee jonge kapiteins, die weldra onder het parlementeren bij hunne stukken gedood werden. De raad van Kastilië en de overige magistraatspersonen en gezaghebbende mannen kwamen toen in plegtstatigen optogt te voorschijn, traden te midden der strijders en de opstand werd gesust. In den nacht die volgde,

{==712==} {>>pagina-aanduiding<<}
vestigde zich in het Posthuis eene militaire commissie, en twee of drie piketten van gendarmen en soldaten bezetten het Prado en de Zonnepoort. Vervolgens werden in de straten gearresteerd, voor de militaire commissie gesleept, veroordeeld en geëxecuteerd in weinige uren, volgens sommigen eenige dozijnen, volgens anderen honderdtallen van mannen uit het volk; en zulks om hen, die dat lot trof, tot een voorbeeld te stellen; want onmogelijk kon men op die wijze de schuldigen, zoo er werkelijk schuldigen waren, onderscheiden. Maar al diegenen, die vreesden van deelneming verdacht te zullen worden, verlieten den volgenden morgen de stad en verspreidden zich door geheel Spanje; en naauwelijks was een hunner en met hem de tijding van den beruchten en nimmer te vergeten 2den Mei ergens aangekomen, of elke stad, elk vlek en elk dorp kwam in opstand en zwoer den Franschen oorlog en wraak. De indringers zagen zich daardoor beperkt tot den hoofdweg van Frankrijk op Madrid, en daar zij zich ruim baan wilden maken, rigtten zij legerafdeelingen op verschillende punten des lands en eene er van op Saragossa, waar zij tot midden in de stad binnendrongen, doch vervolgens met behulp van dakpannen en straatsteenen weder buiten de poort gedreven werden. En toen eerst was men er op bedacht om deze te sluiten, kanonnen op de muren te slepen, verschansingen op te werpen en verder al datgene te doen, wat noodig was om een beleg te verduren, waardoor de stad zich een onsterfelijken roem verworven heeft. Eene andere legerafdeeling trok op Valencia, en ook deze werd van voor de poorten teruggedreven. Eene derde rigtte zich naar Andalusië. Deze, aangevoerd door Generaal Dupont, drong ongehinderd door tot aan de Guadalquivirbrug bij Alcolea; ook daar vond zij geen ernstigen tegenstand, en dien na een gevecht van weinige uren te boven gekomen zijnde, trok zij nog denzelfden avond de hoofdplaats Cordova binnen, eene magtige en rijke stad, waar de
Franschen rust hielden om te plunderen en zich te goed te doen.
Het gevecht bij Alcolea, het beschieten der brug met kanon, het doorwaden van de rivier, de vlugt der Spanjaarden over de vlakte, hunne vervolging door den vijand, de slechte of liever niet-verdediging der stad en het als overwinnaars binnentrekken der Franschen, had men beter dan ergens anders

{==713==} {>>pagina-aanduiding<<}
kunnen aanschouwen van zekere rotsen, die een terras vormden boven Cordova en een belvedère of schoonzigt over de stad, den omtrek en den prachtigen loop van de Guadalquivir. Daar boven bevond zich eene congregatie van wereldlijke kluizenaars, die geene kerkelijke gelofte hebben gedaan, maar een zeer strengen regel volgen van stilzwijgen, eenzaamheid en boetedoeningen, en wel zóó gestreng, dat weinigen er langer dan een of twee jaren in leven blijven. Evenwel, in weerwil van dien regel en van hunne afzondering van de wereld, waren zij reeds sinds verscheidene dagen met de rampen van het vaderland bekend geworden; en zoowel in de kerk, waar alléén zij zamen kwamen, als in hunne eenzame en van elkander verwijderde hutten, deden zij gebeden, kastijdingen en nieuwe boetedoeningen, als de eenige hulp, welke die heilige mannen in hunnen stand aan het in gevaar verkeerende vaderland meenden te kunnen wijden. Een jeugdig nieuweling vooral, hetzij hij meer geestdrift had voor het vaderland, hetzij dat alle geestdrift in de jeugd grooter is, zich niet vergenoegende met de gewone boetedoeningen, noch met de opgelegde buitengewone, voegde er uit eigen beweging nog andere bij en besteedde er den ganschen dag en nacht aan. En zoo gebeurde het, dat hij, òf eerder wakker zijnde dan de anderen, òf beter het gebulder van het kanon en het snel zich opvolgen van de geweervuren kennende, een en ander dien morgen het eerst hoorde. Dit deed hem op eens zijne gebeden staken; en zich buiten zijne hut begeven hebbende, bleef hij bij den ingang staan, om met gespitste ooren te hooren en met wijd geopende oogen te zien, wat er omging. Toen het rumoer naderbij kwam, zag men ook de andere kluizenaars, de een na den ander, de hoofden buiten hunne hutten steken; maar meer gehoorzaam aan hun regel, traden zij spoedig weêr binnen om hunne gebeden te hervatten. Alleen de jeugdige nieuweling bleef uren lang staan, totdat hij
eindelijk door den prior van verre gezien en door een bijzonder geluid van de klok aangemaand werd, om acht te geven op zich zelven en tot zijne gebeden terug te keeren; en hij deed het. Maar kort daarop, geen weêrstand kunnende bieden aan de verzoeking, trad hij op nieuw naar buiten en gaf zich als tegen wil en dank op nieuw over aan die zoo weinig ascetische beschouwing van het kanongebulder en geweervuur, van het oprukken der

{==714==} {>>pagina-aanduiding<<}
infanterie en de charges der cavallerie, die elkander onophoudelijk opvolgden. Eindelijk, tegen het midden van den dag, zag men langs de bogtige rotspaden opklimmen en naar de kluizenarij zich rigten, eerst een paar en vervolgens geheele dozijnen mannen en vrouwen, en voornamelijk geestelijken, beladen met kerksieraden en andere kostbaarheden, om die in de afgelegene en arme kluizenarij te komen verbergen. Toen echter trok de prior, voor zulk een buitengewoon voorval niet geheel alleen verantwoordelijk willende blijven, de klok en riep al de broeders naar het kerkje. Dáár kwamen weldra de vlugtelingen met hun last aan en leiden dien op en voor de stoep en onder het portaal neder. En zoo zag men daar verward door en op elkander liggen prachtige en rijke kerkgewaden, miskelken, hostiekastjes en ander zilverwerk en ook rijke wereldsche zaken, prachtige wapens en vrouwenkostbaarheden. Sommigen van die arme kluizenaars wendden er de oogen van af, uit vrees voor wereldsche gedachten, en anderen, zoovele heilige kostbaarheden zoo verward en ten deele beschadigd door elkander ziende liggen, vergaten hunne geloften van stilzwijgen en lieten een ‘'t is zonde’ zich ontglippen. Onze jeugdige nieuweling evenwel kon er de oogen niet van afkeeren, en die oogen waren niet meer neêrgeslagen noch kalm, maar staarden vurig en toornig op de rijke geweren en dolken, die hem maar al te zeer tegenglinsterden. Wel bemerkte de prior zulks en beval hij hem om weg te gaan; maar er heerschte reeds eene zoo groote verwarring, dat men zelfs de kommando's van een geoefend kapitein niet zou gehoord hebben, laat staan die van een nederigen prior van kluizenaars. De nieuweling bemerkte het evenwel en gehoorzaamde, doch spoedig keerde hij terug en het tweede bevel gehoorzaamde hij slechts ten halve, want zich omgekeerd hebbende ging hij naar den anderen kant, zonder zich te verwijderen; en bij het derde weêrstond hij openlijk en zag misschien
zelfs wel den prior toornig aan. Deze haalde de schouders op en drong er niet verder op aan, daar hij zijn gezag op dusdanige wijze niet wilde in de waagschaal stellen. Toen de nieuweling des avonds in de hut des priors geroepen werd, ging hij er heen en kwam er weldra weder uit... niet langer als nieuweling, noch ook als geordend kluizenaar, maar gekleed als een Andalusisch

{==715==} {>>pagina-aanduiding<<}
majo, met het wambuis, de korte broek met gouden knoopen, de kousen van zijde, de lederen digt met knoopen bezette slopkousen, den rooden gordel met twee paar pistolen en den dolk, de muts op het linker oor en over den regter schouder het voortreffelijke Engelsche geweer met twee loopen.
Men zal wel al lang gegist hebben, dat deze dus ontördende nieuweling-kluizenaar niemand anders was noch konde zijn, dan onze oude bekende Perico. En zoo was het inderdaad. Veel elende en grooten angst had hij menigwerf uitgestaan sedert dien avond, waarop hij zijne makkers de sluikers had verlaten. Door bosschen en langs rotsen had hij geheel alleen rondgezworven, nu eens de gastvrijheid ontvangende voor niet, dan weder daarvoor de weinige kroonen betalende, die hem waren overgebleven. Vervolgens had hij middel gevonden om geld van huis te laten komen; en zoo ontbraken hem de middelen voor zijn onderhoud niet en leefde hij ook vrij gerust met opzigt tot zijne vervolgers, die òf zijn spoor hadden verloren, òf, daar de woelingen in den staat reeds begonnen waren, aan heel wat anders te denken hadden. Maar, daar dat leven buiten de maatschappij en die gestadige onzekerheid omtrent zijne persoonlijke veiligheid, hem waren gaan vervelen, begon hij weêr meer aan de oorzaak van dat alles te denken en woog hem die zwaarder dan ooit. Boven alles betreurde hij het, dat hij niets meer van Mariquita wist, en zelfs was hij door zijne spionnen of relatiën onderrigt geworden, dat Doña Ramona en Don Louis evenmin iets van haar wisten. En daar zijn gansche leven aan die liefde hing en het leven hem, na het verlies dier liefde, te zwaar begon te vallen, had hij er eindelijk toe besloten, om het in die kluizenarij te gaan eindigen, waar wij hem zoo straks gevonden hebben. Daar evenwel die roeping niet de regte was, als voortgesproten uit wereldsche inzigten, zoo ging die ook spoedig weêr door andere wereldsche beweegredenen te loor. de prior handelde dus zeer goed, met zulk een voor de zaak zoo slecht gestemden broeder niet langer te behouden. Te meer, daar hij, na zijn ontslag bekomen te hebben, in plaats van zich daardoor vernederd of beleedigd te gevoelen en met neêrgeslagen blik, als een weggejaagde, heen te gaan,
naauwelijks den voet buiten de omheining der kluizenarij gezet had, of hij scheen eer een vogel, dien men de kooi opent, en die er

{==716==} {>>pagina-aanduiding<<}
buiten getreden, zijne vleugels uitslaat en zich regt toe regt aan in eens door, zoo ver hij maar kan, van zijne gevangenis verwijdert en niet eer zijne vaart vermindert noch nederdaalt, vóórdat hem de krachten om verder te vliegen begeven. Zoo deed Perico, en men kan wel zeggen, dat hij aan de vogels hunne vleugels of aan den reebok zijne vlugheid benijdde; zóó snel spoedde hij zich, van de eene rots op de andere springende, naar beneden en ijlde voorts over de vlakte naar de stad, steeds vervuld met de vreugd van weder het luchtige pak aan, en zijne goede wapens bij zich te hebben en daarop zoo trotsch als een jong luitenant op zijne épauletten. De stad evenwel niet durvende binnentreden, daar hij nog bij tijds bedacht, dat die door den vijand bezet was, en een man gewapend als hij daar dus niet welkom zou wezen, keerde hij op zijne schreden terug en kwam aan een eenzaam te midden der vlakte gelegen oud huis, waar men hem voor een der vlugtelingen hield, te meer daar hij beter dan iemand de bijzonderheden van den dag verhalen kon en hij zich, toen men hem den echten Spaanschen kost, alle soorten van vleesch ondereengemengd en duchtig gekruid, voorzette, daar regt te goed aan deed, als hebbende sedert vele maanden zelfs den reuk van het vleesch niet genoten, zoodat men spoedig in de meening versterkt werd, dat hij den ganschen dag moest gevochten hebben en vervolgens gevlugt zijn, zonder zich een oogenblik te kunnen gunnen om uit te rusten of wat voedsel te gebruiken. Ook het bed, dat men hem na het eindigen van zijn hartig maal aanwees, beviel hem, ofschoon boersch, vrij wat beter dan de naakte planken, waarop hij tot dus verre in de kluizenarij geslapen had. Hij zou dus in weinige minuten in een diepen slaap gedompeld zijn geweest, wanneer zijne lotgevallen niet van dien aard waren geweest, dat zij hem in diepe gedachten moesten doen vervallen.
Het verledene was hem, als men er de liefde van Mariquita afrekent, niets; het tegenwoordige, niets; en de toekomst... dat, wat hij er zelf van maken wilde. Perico was een van diegenen, die liever vooruit dan naar achteren zien. Toch verwijlden zijne gedachten ook in het verledene en het tegenwoordige, totdat hij, hetzij ten gevolge van den goeden maaltijd, van het goede bed, van zijne vermoeijenis of van zijn jeugdigen leeftijd, in slaap viel nog vóór hij bij zich zelven

{==717==} {>>pagina-aanduiding<<}
alles goed overlegd had. Maar zijn gedachtenloop ging voort, ook in den slaap en in zijne droomen. In zijn verward brein volgden zich op de tooneelen zijner jeugd, zijne spelen aan het strand in de weiden en bij de kudden; de school en zijne kameraden, de gedachtenlooze vrolijkheid der jeugd; de eerste jongelingsjaren, zijne eerste liefde en alle die er volgden, als 't ware de voorboden van die ware, diepgevoelde liefde, die vervolgens het geheele leven beheerscht, het ten goede of ook wel te gronde rigt. Daarop kwam hem een en andermaal voor den geest de beeldtenis zijner geliefde, eerst teeder, vervolgens aanvallig, daarop hem minnend en eindelijk hem verradend. Toen werd hem door de smart de borst als toegeknepen, zijn hoofd gloeide en hij werd half wakker; doch spoedig weder ingeslapen, zag hij niets dan wapenen, van top tot teen gewapenden, schermutselingen en veldslagen, en met eene geheel ongekende vreugd wierp hij zich er midden in en ontwaakte met een oorlogskreet op de lippen. En zoo keerde hij tot zijne eerste overweging terug; en nu niet langer bij het verledene verwijlende, gaf hij zich geheel aan de toekomst over. Maar toen hij er zijne gedachten bij bepalen wilde, ontsnapten ze hem weder, even als de nevel- en wolkenbeelden, die, als men er op staart, zich oplossen en verdwijnen. Nu, geheel ongeduld en begeerte om iets wezenlijks te zien, wat dit dan ook wezen mogt, stond hij op, ging naar buiten, en het achter de stad licht ziende worden, gaf hij zijne wapens in bewaring aan hen, die hem geherbergd hadden, verwisselde zijne kleedij tegen eene grove boersche, begaf zich op weg, trad met de landbewoners, die stadwaarts begonnen te gaan, onopgemerkt Cordova binnen en begon daar alles in oogenschouw te nemen.
Hij merkte op, dat de legerbenden, die de faam gezegd had uit oude geoefende soldaten te bestaan, uit recruten zamengesteld waren; hen, die de vrees gezegd had ontelbaar te zijn, zag hij binnen eene stad bijeenverzameld; de zoogenaamde reuzen waren mannetjes; die onvermoeibaar genoemd waren, bezweken van afmatting en van de hitte; zij ten laatste, die goed gedisciplineerd moesten heeten, deden wat zij wilden, zonderden zich van den troep af, gingen op buit uit en zorgden slecht voor hunne eigene veiligheid. ‘Wel zoo,’ zeide Perico, ‘ik weet wel, dat ik maar een eenvoudig sluiker

{==718==} {>>pagina-aanduiding<<}
geweest ben. Maar als wij ons zóó gedragen hadden, zouden wij het zeker niet lang tegen de douanen uitgehouden hebben, die tien- ja dikwerf twintigmaal sterker waren dan wij. Maar wij weerden ons voor onze eigene rekening, en de douanen voor die van een ander. Deze schijnen wel douanen. En als ik hun slechts een kleinen troep goede sluikers, voor eigen rekening vechtende, konde tegenstellen, wat schoone slagen zouden wij niet doen, hoe zouden wij hen overvallen en in de pan hakken en vervolgens weêr verdwijnen! O mijne goede vrienden, waar zijt gij? Waar zou ik u kunnen vinden?’ En zoo voortredenerende dwaalde hij door de straten der stad, en hoe langer zoo meer zaken opmerkende, die hem in zijne meening versterkten, kwam hij tot het besluit om zijne oude makkers op te sporen en, als de gelegenheid hem gunstig was, hen van het slechte leven, dat zij leidden, af te brengen en hen van vijanden tot vrienden en verdedigers van het vaderland en den koning te maken. En dadelijk handen aan het werk slaande, ging Perico in de herbergen en op de pleinen gesprekken aanknoopen, om behendiglijk uit te vorschen, al wat hij kon te weten komen betrekkelijk de sterkte en de positie van de daar gevestigde legerafdeeling en van al de andere legers, die de vijand over het schiereiland verspreid had; vooral ook niet vergetende de volksopstanden en alle openbare aangelegenheden, waarmede hij zich tot nu toe nimmer had ingelaten. Daarop naar het oude huis teruggekeerd, bragt hij daar nogmaals een nacht door, maar nu goed wakker, met zijn plan voor de toekomst goed te overleggen en vast te stellen. En naauwelijks was de morgen aangebroken, of hij vertrok, behoorlijk gewapend. De hoofdwegen vermijdende, rigtte hij zich langs de bij- en rotspaden der Sierra Morena naar Baylen, doorwaadde vervolgens te Menjibar de Guadalquivir, liet nu Jaen ter regter- en Granada ter linkerzijde en kwam in de rigting van het Alhama-gebergte op zekeren avond in eene
venta of eenzaam staande herberg aan, de eerste, waar de sluikers van die streken gewoon waren zamen te komen. Wel vond hij er voor het oogenblik geen enkelen, maar hij vernam van den waard de plaatsen waar hij hen konde vinden, en hoevele en welke op elke plaats; welk leven zij geleid hadden sedert hij hen verlaten had, en al de andere bijzonderheden, die hem noodig

{==719==} {>>pagina-aanduiding<<}
waren te weten voor de regeling van zijn plan. En zoo stelde hij, in den nacht die volgde, zijn plan vast, hoe en wanneer en waar en tot wie hij zich wenden zou. En hoe naauwgezet van geweten hij als sluiker ook geweest was, nu als partijhoofd was hij zulks in 't geheel niet meer, maar koos tot zijne hulp niet hen die het zuiverste geweten hadden, maar wel de stoutsten, de behendigsten en de voor elke onderneming meest geschikten, ja zelfs ook denzelfden schavuit, die vroeger zijn tegenstander geweest was, begrijpende, dat deze, die, tot het slechte gedreven, de vereischte kracht en het noodige gezag bezeten had om het ten uitvoer te brengen, nu ook ten goede gerigt, de onmisbare bekwaamheid daartoe zoude hebben.
Nadat Perico hen, wie hij zocht, gevonden en met dezelfde geestdrift voor de goede zaak bezield had, door met hen op hunne wijze te redeneren en hun in de eerste plaats hun eigen belang en vervolgens ook den roem dien zij verwerven zouden, voor oogen te houden, deed hij zijne zaak zóó goed, dat het hem gelukte, in acht dagen ongeveer honderd van die zwervende sluikers bijeen te krijgen. En in eene vergadering, gehouden in eene donkere vallei van de Sierra di Ronda, werd hij als hun aanvoerder erkend en uitgeroepen.
Toen trad hij eene geheel nieuwe loopbaan in. Twee zijner meest vertrouwden zond hij naar de eilanden van den Guadalquivir, om daar het vermeerderde en verbeterde berigt te brengen, dat hij Perico door het algemeen goedvinden van geheel het dappere volk van de beide rijken van Granada en Jaen tot den rang van aanvoerder was verheven van alle de tegen de Franschen bestemde ligte troepen. Hij zelf trok intusschen met zijne honderd dapperen, die elken dag in getal toenamen, en die hij slechts de voorhoede noemde, naar San Roque, waar een werkelijk leger gevormd werd onder commando van den beroemden Castaños. Deze, die kapitein-generaal was van het legerkamp tegen de Engelschen van Gibraltar, had, zoodra hij te weten was gekomen, dat de Franschen zijn vaderland waren binnengedrongen en zijn Vorst tot hun gevangenen hadden gemaakt, en dat alle wettig gezag verdreven was of in staat van ontbinding verkeerde, op eigen gezag vrede gesloten met de Engelschen; en geholpen door dezen en ook door de insgelijks tegen de Franschen in opstand gekomene Junta van Sevilië, deed hij nu zijn uiterste best om

{==720==} {>>pagina-aanduiding<<}
zijn leger te verdubbelen en het marsch- en slagvaardig tegen Dupont te maken. En daar ook hij tot diegenen behoorde, die hun tijd niet verspillen met het opperen van kleingeestige bedenkingen en zwarigheden, als de tijd van handelen voor het algemeen welzijn gekomen is, ontving hij Perico en zijne manschap als regt welkome lieden. Dat zij gratie of pardon behoefden wegens de tegen hen uitgesproken vonnissen, daarvan werd niet gerept; er werd slechts gesproken van belooningen, van militaire rangen en bevorderingen, en hij stelde Perico tot kolonel aan over de manschap, die hij met zich had gebragt. En toen nu ook de mannen, die hij uit zijn voormalig woonoord wachtende was, waren aangekomen, trok onze nieuwe kolonel naar den omtrek van Cordova en Andujar, waar hij zich vereenigde met andere hoofden van onregelmatige troepen, guerilla's genaamd; en deze deden voorts gezamenlijk hun best, om Dupont en zijne Franschen te verontrusten, telkens onverhoeds aan te vallen, afbreuk te doen en af te snijden van de andere Fransche legerafdeelingen. Dit had ten gevolge, dat Dupont, daar de opstand algemeen scheen, bevreesd begon te worden; en dat Castaños, Reding, Peña, Coupigny en andere Spaansche generaals, die zich aan hen aangesloten hadden, hier de lucht van krijgende, te meer moed schepten en alle te zamen eene dreigende houding tegen Dupont begonnen aan te nemen. Deze, duchtende dat hem de terugtogt zou worden afgesneden, verliet Cordova en trok terug tot Andujar en Baëza, de passen van den Guadalquivir blijvende verdedigen en zich op den weg naar Madrid in den zadel houdende. Het Spaansche leger marcheerde nu in front tegen hem op, daarbij den geheelen linkeroever der rivier bezet houdende, gelijk hij den regter. En zoo begon van die zijde van het schiereiland de geregelde oorlog.
Het doet mij leed dat ik, eene novelle schrijvende, nog langer over dezen oorlog moet spreken; maar het is onvermijdelijk, om tot het eind van mijn verhaal te kunnen geraken. Castaños stond met het gros van zijn leger tegenover de brug van Andujar, op de heuvels genaamd Los Visos; Reding met eene andere afdeeling Spanjaarden hooger op en regts van de Guadalquivir tegenover den waadbare plaats bij Menjibar. Eenige dagen grepen er schermutselingen en kleine ontmoetingen plaats; het waren wel geene gevechten van aan-
{==721==} {>>pagina-aanduiding<<}
belang, maar zij bragten er de Spanjaarden toe, om werkelijk aanvallers te worden, en de Franschen om werkelijk te gaan retireren. Beide bewegingen geschiedden gelijktijdig. Reding, de genoemde waadbare plaats doorgetrokken zijnde en zich voorts links wendende, trok naar Baylen op den weg van Madrid, om aan Dupont den pas af te snijden. Deze verliet denzelfden nacht Andujar en kwam bij het aanbreken van den dag bij Baylen aan, en ontmoette Reding die het reeds bezet hield. Castaños, onderrigt, dat Andujar ontruimd was, trok de brug over en voorwaarts, totdat hij op Dupont stuitte; en middelerwijl kwam van den anderen kant uit Madrid eene nieuwe Fransche hulpbende, aangevoerd door Vedel, aanrukken. En zoo greep het zonderlinge toeval plaats, dat vier vijandelijke legerafdeelingen zich door elkander ingesloten bevonden. De eerste, onder den Spanjaard Castaños, van het zuiden oprukkende; de tweede, onder den Franschman Dupont, door hem op de hielen gezeten, en op zijne beurt inhoudende op de derde, onder Reding, die beurtelings het hoofd moest bieden aan Dupont en aan Vedel; de vierde eindelijk, onder Vedel, die uit de Sierra Morena kwam afzakken. De verdere bijzonderheden van dezen beroemden veldslag van Baylen worden nog heden ten dage, zoo in als buiten Spanje, verschillend verhaald. De overwinnaars betwistten elkander het grootste aandeel in de overwinning; en de overwonnenen wierpen de schuld mede op elkander. De
uitslag was, dat Dupont tegen den middag, meer afgemat dan overwonnen, in onderhandeling trad om zich over te geven; dat Vedel terugtrok en dat de Spanjaarden overwinnaars bleven en dus de voorwaarden voorschreven. En daar deze zeer hard waren, had men drie volle dagen noodig om tot een verdrag te geraken; dat eerst tot stand kwam, nadat de Franschen gecapituleerd hadden.
Maar keeren wij eindelijk tot Perico terug. Deze had zich reeds eenigen tijd in den omtrek van Menjibar bevonden, en daar hij die plaatsen beter kende dan iemand anders, was hij van diegenen geweest, die met Reding de waadbare plaats doorgetrokken waren, of liever, hij had het vóór hem gedaan, want hij maakte zijne voorhoede uit en had hem den weg gebaand tot aan Baylen. Voorts, terwijl Reding met het gros van zijn leger den omtrek bezette, was hij nog meer voorwaarts getrokken, om zich in gemeenschap te stellen met andere

{==722==} {>>pagina-aanduiding<<}
guerilla's en henden opstandelingen, die men van de zijde van Cordova boven op de bergen ontwaar werd. Dit was eene zeer gewigtige onderneming, wijl door het tot stand brengen van die gemeenschap, de cirkel, welken men om Dupont heen wilde trekken, gesloten was, terwijl men Vedel er buiten hield. Perico volvoerde dien last met grooten moed en vlugheid, en na zich in korten tijd door zijne couriers met die andere guerilla's in gemeenschap gesteld te hebben, hield hij stand en vatte post. Maar weldra zag hij eene legerbende van Vedel op zich afkomen, en bespeurende dat hij het tegen deze niet zoude kunnen uithouden, vroeg hij aan die guerilla's om onverwijlde hulp en begon inmiddels het gevecht, zonder den veel talrijker vijand te tellen. Toch zoude hij, hoe dapper ook zich verdedigende, vermits de vijand veel sterker was en telkens nieuwen toevoer ontving, met de zijnen hebben moeten wijken, als hij niet weldra in de verte uit die guerilla's zich eene sterke bende had zien vormen, die in allerijl met luchtigen tred hem ter hulpe snelde. Blijde kreten deden zich hooren, en naauwelijks had hij die beantwoord, of hij zag ze reeds op twee geweerschoten afstands genaderd, terwijl de kapitein, die nog de driftigste van allen scheen, reeds staan bleef, zich omkeerde en zijne manschap eenige oogenblikken liet stilhouden, om haar bekoorlijk in het gelid te scharen. En naauwelijks had hij zulks gedaan, of hij rukte op nieuw met gezwinden pas voorwaarts en stond in een oogwenk Perico ter zijde. Toen, daar het vuur en de kruiddamp hem belette te onderscheiden, vroeg de nieuwe kapitein, wáár de kolonel of kommandant van den post zich bevond, en toen deze hem gewezen was, trad hij vol ijver op hem toe en zijn hoogeren in rang met den degen groetende, sprak hij: ‘Mijne meerderen zenden mij onder uwe orders...’ en wilde er bijvoegen ‘kolonel’. Maar op dat oogenblik ontmoetten hunne oogen elkander en herkenden zij de een den
ander. ‘Perico!’ riep de eerste uit. ‘Don Louis!’ de andere. Beiden sprongen zij een pas achterwaarts en waren als op het punt hunne degens tegen elkander te keeren. Don Louis echter kwam het eerst tot zich zelven en zeide op kalmen toon: ‘Kolonel, ik sta onder uwe orders en, hoewel jong officier, zal geen mijner ondergeschikten mij in gehoorzaamheid de loef afsteken. Het schijnt mij toe, dat gij geen tijd te verliezen hebt, om er de proef van te nemen. Wat is mijn post?’

{==723==} {>>pagina-aanduiding<<}

‘Hier, naast mij,’ zeide Perico, reeds gerustgesteld, ‘hier, naast mij; ik kies altijd den besten post, en gij moet er uw deel van hebben. Laat uwe manschap, goed geordend gelijk zij reeds is, opmarcheren en den post innemen van dit brave volk, dat moede begint te worden en een weinig ontredderd door de talrijke door het kanon gemaakte ruimten. Voorwaarts, voorwaarts, in goede orde! En gij, mijne kinderen, langzaam terug, tusschen de ledige ruimten, maar houdt het vuur gaande, tot het hunne goed aan den gang is... Goed zoo, goed zoo; langzaam terug, langzaam. En als gij op tweehonderd pas zijt, gij Nero, en gij Rosso en gij Guapo, dan laat gij hen eenige minuten rusten en deelt nieuwe patronen uit; voorts formeert gij op nieuw de pelotons, wat minder in getal, maar wat grooter; want ze zijn te klein geworden. Dat maakt geene goede vertooning, en de vijand schept er te veel moed uit... goed, goed zoo. En gij, pas aangekomenen! gezwinde pas, marsch... en nu, halt! begint te vuren.’ Vervolgens zijne karabijn grijpende, laadde hij die vlugger dan iemand, en was de eenige van de zijnen, die niet terugtrad om uit te rusten, maar plaatste zich naast Don Louis en vocht nevens hem. Want ook Don Louis, dit ziende, stak zijn degen op, greep een geweer en vuurde trots den besten soldaat. Kort daarop, toen de manschap van Perico wat gerust had en op nieuw geordend was, trad ook deze weder in de linie; en toen, daar zij allen gezamenlijk reeds sterker waren dan de vijand, trokken zij stout op hem in en noodzaakten hem terug te trekken, dat hij evenwel in goede orde deed, en waarbij hij van tijd tot tijd stand hield en weêrstand bood. Nu beval Perico, dat eerst de zijnen moesten avanceren om den vijand te vervolgen, vervolgens die van Don Louis, dan weder de zijnen, om op nieuw vervangen te worden door de anderen; hij zelf evenwel en Don Louis waren altijd onder diegenen, die avanceerden, beiden bevonden zij zich steeds aan het hoofd van het
volk, zonder elkander een oogenblik te verlaten en beiden wedijverden nu op edele wijze met elkander op kosten van de vijanden van hun vaderland. Toen eindelijk het terugtrekken der Franschen tot vlugten was overgeslagen, begonnen al de Spanjaarden gezamenlijk hen met gezwinden pas te vervolgen tot aan het gros van het Fransche leger; en toen eerst hielden Perico en Don Louis stand, vroegen de bevelen hunner

{==724==} {>>pagina-aanduiding<<}
generaals en ontvingen order om bij elkander te blijven en gezamenlijk de Franschen dien nacht in het oog te houden en tot zoo lang het verdrag gesloten zou zijn. En zoo deden zij, posteerden hunne manschap tot dat einde en namen, na het vallen van den avond, plaats bij hetzelfde bivouacvuur en aan denzelfden veldketel.
Nadat de maaltijd geëindigd was en de overige officieren zich naar hunne posten hadden begeven, bleven onze beide tegenpartijders daar eindelijk alleen en onder vier oogen, dat een gewenscht en tevens gevreesd oogenblik is voor een ieder die, een edel en moedig hart hebbende, gaarne vrede zou willen maken, maar niet weet of hij het wel mag; en op elke wijze een einde verlangt aan den twijfel of men vriend of vijand is. Naauwelijks had de manschap zich verwijderd, of Don Louis ving aan: ‘Man! er is heel wat tijd verloopen, sedert wij elkander niet onder vier oogen hebben gezien. De laatste maal hadt gij welligt reden om ontevreden op mij te zijn; gelijk ik misschien daarna op u. Maar, wat van dit alles ook zij en wat ik toen ter tijd ook van u hoorde zeggen, zeker is het, dat ik het voornaamste niet gehoord heb, dat niet, wat ik nu met mijne eigen oogen zie: dat gij kolonel zijt en aanvoerder in dienst van het vaderland en van onzen ongelukkigen Heer en Koning, dien God behoede! en dat wel een aanvoerder zoo goed en zoo dapper, als er een is, die voor deze heilige zaak de wapens draagt. En ik ben er de man niet naar, om, dit en de tijden waarin wij leven in aanmerking genomen, nog langer te hechten aan de vooroordeelen mijner geboorte of van mijne opvoeding; noch om niet te gelooven, dat men adeldom kan verkrijgen door edele daden, gelijk ik die thans door u heb zien bedrijven... Daarom, Mijnheer! en van nu voortaan beschouw ik u als mijns gelijken en zal u ten allen tijde... daar hebt gij mijne hand er op... mijn mij waardigen vijand achten.’
Reeds had Perico zijne hand uitgestoken, maar nu, bij dat onverwachte voorstel, trok hij die als onwillekeurig terug. Kort daarop evenwel, en met een ligten glimlach, hooghartiger misschien dan de hooghartige woorden van Don Louis, stak hij ze op nieuw uit, greep die van Don Louis en ze stevig drukkende, zeide hij: ‘Goed dan, wij mogen dan vijanden zijn en ik neem u als zoodanig aan, maar ik waarschuw u,

{==725==} {>>pagina-aanduiding<<}
dat ik het doe zonder die dankbaarheid te gevoelen, die gij van mij schijnt te verlangen. Ik weet het, ik gevoel het, ik ben die voortaan niet meer verschuldigd. Vroeger uw mindere door geboorte, door maatschappelijken stand, en meer nog door het droevige leven, dat ik eenigen tijd geleid heb, ben ik thans uws gelijke; zelfs, als gij op den rang wilt letten die mij geschonken is, ben ik uw meerdere geworden door mijne krijgsbedrijven. Deswege zou ik u nu kunnen weigeren, gelijk gij vroeger mij geweigerd hebt. Maar ik wil het evenwel daarom niet doen... Toch ook... neem ik het niet aan.’
En dus sprekende, stootte hij de hand van Don Louis van zich, die verontwaardigd onwillekeurig naar zijn degen greep. Maar Perico, die minder door zijn rang, minder door zijne krijgsbedrijven, dan wel door zijne edeler gezindheid de meerdere van hen beiden geworden was, vervolgde: ‘Hoor, Don Louis! het is thans geen tijd om te twisten over wie het meest beleedigd heeft, noch wie de meerdere of mindere is; ook is het geen tijd om... van minnarijen te gewagen of zich het hart week te maken, nu geheel Spanje door de vreemdelingen is bezet, nu onze Koning ons op misdadige wijze is ontvoerd, nu Vaderland en Koning beiden al onze krachtsinspanning eischen, nu al onze gedachten, onze zwaarden, onze dolken, onze armen, ziel en ligchaam, in één woord alles gewijd moeten worden aan de heilige verdediging, aan de heilige herwinning van het verlorene. Aanschouw daar beneden die regimenten, dat geschut, dat leger dat zij onverwinnelijk noemden. En nu hebben de dappere Castaños, de dappere Reding en ik mag er bijvoegen voor het geringe aandeel dat ik er aan gehad heb, ook de dappere Perico de sluiker, het overwonnen, vernederd en daar ginds opgesloten, als een woedenden stier, die uitgeput en magteloos in het worstelperk staat, waar hij niet meer levend kan uitkomen. En wij, wij zijn het, wij dwazen die ons nog kort geleden hunne minderen achtten, wij zijn het, die hen in dien toestand gebragt hebben! Voortaan moeten daarop alleen onze gedachten gerigt zijn, dat wij al hunne landslieden hetzelfde doen wedervaren, en hen allen niet slechts uit het schoone Andalusië, maar uit het geheele schiereiland verdrijven! Wij zullen de Portugezen gaan bevrijden; aan de Engelschen de vrees gaan benemen; Frankrijk misschien binnentrekken, om al de volken van den overweldiger

{==726==} {>>pagina-aanduiding<<}
te bevrijden. Nu heeft het uur voor Spanje geslagen. Nu, verlost van den ellendigen Godoy, hebben wij het juk afgeschud, het hoofd opwaarts geheven. Nu zijn wij weêr Spanjaarden geworden, waardige afstammelingen van Cortes, van Pizarro, van den grooten kapitein, van Ferdinand en Isabella, van den grooten Cid, van Guzman den Goeden, van hen allen, die wij dagelijks bezingen en die in onzen mond eeuwig voortleven... Ha! misschien zal ook de naam van Perico den sluiker eenmaal beroemd wezen! Man, wilt gij dat alles wegwerpen met te denken aan nietige zaken, aan dingen, die tot het verledene behooren? Man, daar hebt gij mijne hand, de hand van een vriend, als gij wilt... maar tot vijand krijgt gij mij niet weder, vóórdat ik tijd zal hebben er aan te denken, vóórdat wij de Bidassoa zullen overgetrokken zijn en op Franschen bodem zullen staan.’
Don Louis hoorde hem zwijgend, met kloppend hart, aan; en daar ook hij een jeugdig hart had, ook hij Spanjaard was, ook hij zich met zijne geheele ziel aan de heilige zaak had gewijd, moest ook hij wel in vuur geraken door die schoone woorden, zoo vol geestdrift door Perico uitgesproken en zulks op een toon en met eene uitdrukking, die menigmaal meer tot het hart spreken dan de woorden zelve. Daarom stak ook hij op nieuw de hand uit en vatte die van Perico. En nadat hunne handen eenige oogenblikken vereenigd waren geweest, ontmoetten ook hunne blikken elkander en zij lazen elkander in de ziel; beiden openden zij gelijktijdig de armen en drukten elkander aan de borst! ettelijke mannelijke tranen ontsnapten hun, en zij zwoeren elkander eeuwige vriendschap.
En zij hielden dien eed. Geene opheldering over de eerste oorzaak hunner vijandschap ging hunne verzoening vooraf. Eerst later volgde die, en toen zagen zij, dat zij beiden minder schuld hadden gehad, dan zij gemeend hadden. Met opzigt tot Mariquita overtuigden zij zich, dat de een niet meer van haar wist dan de ander, en besloten er uit, dat zij in dienzelfden nacht moest ontvlugt zijn, waarin de sluikers een inval gedaan hadden in het buitenhuis te Ciclana. Don Louis beleed, dat hij zelf niet geweten had, wat hij wilde, toen hij haar het hof maakte; dat hij wel genoeg van haar gehouden had, om haar op geenerlei wijze eenig kwaad te willen aandoen; maar niet genoeg om te kunnen besluiten, haar tot zijne

{==727==} {>>pagina-aanduiding<<}
vrouw te nemen. Zoo leefde hij van den eenen dag op den anderen, schepte behagen in haar te zien, haar te beminnen en, zoo als hij meende, door haar bemind te worden, totdat hij eindelijk, haar geheel ziende veranderen en droevig gestemd worden, welligt op het punt stond het ijs te breken en haar te huwen, juist toen zij zoo plotseling verdween. Perico verhaalde het 's nachts aan het tralievenster voorgevallene, zijn twijfel of hij haar zou huwen of niet, en zijn besluit om haar in elk geval te schaken juist in dien nacht, waarin ook hij was teleurgesteld geworden door haar niet te vinden. Vervolgens verdiepten zij zich te zamen in ijdele gissingen, soms verbleven zij geruimen tijd zonder er weder van te spreken, dan weder spraken zij er vriendschappelijk over, maar niets gebeurde er meer, dat hunne vriendschap stoorde. Don Louis bleef bij Perico, zoo als het heette als zijn luitenant, doch eigenlijk was hij meer zijn plaatsvervanger of wel zijn gelijke. Beiden wierven eene zeer talrijke bende aan en voerden daarover vele jaren lang, als waren zij broeders, het bevel, niet slechts zoo lang de zaken van hun vaderland voorspoedig gingen, maar ook later in den tegenspoed; zoodat hunne guerilla-bende niet langer, zoo als vroeger, die van den sluiker heette, maar langen tijd de guerilla van de beide broeders genoemd werd; en die bende was door geheel Spanje beroemd niet alleen door hare buitengewone dapperheid, goede tucht en vlugheid, maar ook door de broederlijke liefde, die uit liefde voor het vaderland de vorige hevige vijandschap was opgevolgd.
Hier zouden wij ons verhaal kunnen eindigen, ware het niet, dat deze of gene welligt nog iets van Mariquita wilde vernemen. Slechts het volgende zijn wij van haar te weten gekomen.
In 't begin van 1810, toen de Franschen de Sierra Morena overheerscht hadden, Andalusië binnengetrokken waren, Sevilië hadden ingenomen en nu op Cadix trokken, spoedde de Hertog van Albuquerque zich naar die stad, om ze in tijds te bezetten. Onze vrienden, die tot het leger van dien dapperen jeugdigen bevelhebber behoorden, wilden zich, daar zij guerilla's waren, niet binnen eene vesting laten opsluiten. Daarom verlieten zij hem en trokken te zamen naar Estremadura, om daar, tot aan de grenzen van Portugal, den oorlog in het klein te voeren. Aldaar op zekeren avond bij een vrouwenklooster gekomen zijnde, traden zij, toen het reeds donker begon te worden, in de kerk op het oogenblik dat de dienst stond te eindigen, en hoorden onder het koorgezang eene stem, die hen beiden het hart deed opspringen. Onwillekeurig sloegen zij de oogen op elkander, stonden eene wijle stil en gingen, toen de dienst geëindigd was, te zamen naar buiten. Nadat zij elkander de hand gedrukt hadden, zeide Perico: ‘Willen wij den vijand niet gaan opzoeken?’ Don Louis antwoordde: ‘Laat ons den geheelen nacht doormarcheren en hem bij het aanbreken van den dag verrassen!’ Perico voegde er bij: ‘en op die wijze hem van dit verblijf des vredes verwijderen.’

{==728==} {>>pagina-aanduiding<<}

De beide broeders drukten elkander op nieuw de hand, en de tamboer werd geroepen, dien zij het teeken tot vertrekken lieten geven.


Weder een ster van den industriëlen hemel.

Pas heeft Engeland zijn grooten spoorweg-aanlegger rob. stephenson begraven, of een ander der coryphaeën van het industriewezen is zijn collega en vriend gevolgd, bijna mag men zeggen, gesneuveld op het veld van eer. Wij bedoelen j.k. brunel, den zoon van dien brunel, wiens naam ook bij ons bekend is, als van den aanlegger van den Tunnel onder de Theems. De zoon was niet minder bekwaam dan de vader en in allen gevalle is hij verstandig genoeg geweest, om zich geene muntstukken in den strot te stoppen, - eene aardigheid die, zoo als men weet, aan den vader het leven gekost zou hebben, ware men niet eindelijk op het vernuftige idée gekomen, om den man 't onderste boven te zetten, en zoo het hardnekkige muntstuk dood eenvoudig omlaag en naar buiten te werken. Reeds bij dienzelfden tunnelbouw heeft onze jonge brunel meer dan eens gevaar geloopen van te verdrinken bij de doorbraken, die nog al dikwijls hebben plaats gehad; maar hij kon goed zwemmen en heeft er bij geluk het leven afgebragt. Gelukkig, want hij heeft later nog belangrijke diensten aan het industriële Engeland bewezen, door het oprigten van groote spoorwegbruggen, tunnels en ook havenwerken. Ook bij het crystallen paleis heeft men zijn raad met goed gevolg mede ingewonnen, en gedurende den Russischen oorlog heeft hij zich verdienstelijk gemaakt door het oprigten van een zeer groot, en toch doelmatig hospitaal te Renkioi in de Dardanellen, dat, meen ik mij te herinneren, zoo wat klaar was, toen men het niet meer noodig had. Vooral was hij een groote voorstander van ijzeren schepen en de aanwending van de schroef bij de Engelsche marine, - eene zaak, die niet alleen het geheele zeewezen eene andere gedaante heeft gegeven, maar zelfs in den loop der wereldgeschiedenis van onberekenbaar gewigt kan zijn. Volgens zeggen echter is die liefhebberij hem juist de dood geweest. Het denkbeeld van een monsterschip als de
Leviathan of Great Eastern is van hem uitgegaan, en door hem dan ook ten uitvoer gebragt. Maar de bezwaren hierbij te overwinnen zijn zoo menigvuldig en de inspanningen daarbij zoo groot geweest dat men beweert, dat dit veel tot zijn vroegtijdigen dood bijgedragen heeft, hoewel hij reeds sedert eenige jaren sukkelende was. Hoe het zij, terwijl hij met de voorbereidende maatregelen voor de proefvaart van den Great Eastern bezig was, is hij door eene beroerte getroffen en te Westminster, den 15den Sept. 1859, gestorven. Hij is dus gesneuveld wel niet als een krijger op het slagveld, maar als een soldaat door de vermoeijenissen van den krijg. Boven en behalve zijne groote kundigheden zal zijn eerlijk, nederig en aangenaam karakter hem tot blijvenden roem zijn.






{==729==} {>>pagina-aanduiding<<}

Mengelwerk.

Kunst en kerk in Italië.

Om het leven der zuidelijke en vooral der Italiaansche landen te begrijpen, moet men in de eerste plaats ééne zijde daarvan beschouwen, waarvan men zich aan deze zijde der Alpen niet ligt een goed denkbeeld vormt. Wij bedoelen den kunstsmaak of de kunstbehoefte des volks en de wijze waarop die bevredigd wordt. Wij hebben hierbij niet het oog op vasári's (*) uitspraak, dat de Italiaansche lucht aan het volk eene ontvankelijkheid voor kunst geeft, waarvan het barbaarsche noorden geen begrip heeft. Ongetwijfeld is er zelfs nu nog waarheid in deze woorden. Maar toch is bij de beschaafden onder de noordelijke volken, de verhouding sedert die uitspraak juist omgekeerd geworden, en zijn wij, barbaren, dikwijls in staat, om den wansmaak bij de bewoneren van het Transalpijnsche teregt te wijzen.
Nogtans is de behoefte aan kunstgenot van het Italiaansche volk ontwijfelbaar groot, hoe ontaard die ook zij; en het is zeer belangrijk na te gaan, in welke mate de eenige in Italië heerschende magt, de kerk, zich het monopolie heeft toegeëigend, om die behoefte te bevredigen, en op die wijze de zinnelijkheid des volks tot haar voordeel aan te wenden.
Wanneer men de geschiedenis van deze pogingen leest, dan ziet men het streven om de kunst in handen der kerk te monopoliseren, dàn langs dezen dàn langs genen weg zich openbaren. Waar verbodsbepalingen vol te houden zijn, wordt

{==730==} {>>pagina-aanduiding<<}
dit middel te baat genomen, waardoor van zelf alle concurrentie ophoudt. Waar men met andere wereldsche magten moet concurreren, worden ongehoorde sommen aan deze soort van overvleugeling besteed. Maar altijd is men als in open strijd tegen mededingers in het verwerven van de gunst des kunstminnenden volks, en men is het zich steeds bewust, dat van overwinnen of verliezen in dezen strijd het bestaan of ondergaan van de kerk afhangt.
De Roomsche kerk toch kan, op den eenmaal ingeslagen weg, geene andere magt in de harten der menschen nevens zich dulden. Zij wil alléén heerschen; zij wil den geheelen mensch. Maar getrouw aan haar beginsel, dat het doel de middelen heiligt, komt het er niet op aan op welke wijze het de harten zal innemen. Het protestantismus tracht tot den mensch ingang te vinden van de zijde zijner meer verheven eigenschappen, en van het verstand (misschien wel wat eenzijdig veel van deze zijde). Het catholicismus is minder keurig op de wijze hoe, als het maar ingang vindt. Kan dit niet door middel van 's menschen hoogere vermogens, dan maar van de lagere, van het gevoel, en zelfs van de zinnelijkheid. Van daar dat uitwendige vertoon, dat werken op de zinnen, dat den protestant zoo geheel onvereenigbaar schijnt met het verhevene der godsdienst. Doch in andere landen moet de kerk, naast de protestantsche genootschappen geplaatst, dat streven wel zoo veel mogelijk vermommen, en aan haar uitwendig vertoon meer den schijn en het voorwendsel van hoogere bedoelingen geven. In Italië echter, waar zij nooit de mededingende kerk nevens zich gehad heeft, vertoont zij zich zonder masker; daar heeft zij alleen te strijden met de wereldsche magten, en zij schroomt niet dien strijd ook met wereldsche wapenen te voeren. Daar lokt zij de zielen met uitwendig vertoon.
De tooneelkunst heeft zich eerst na langdurige inspanningen kunnen losrukken van de banden, die haar aan de kerk bonden en door de kerk waren opgelegd. Maar nu zij tot eene zelfstandige wereldlijke magt is aangegroeid, nu tracht de kerk met haar te concurreren. Zij zag al spoedig in wat gevaarlijke mededingster deze kunst voor haar zou kunnen worden, en daarom moesten aanvankelijk, gelijk men weet, alle pogingen om op die wijze het volk bezig te houden in den belemmerenden

{==731==} {>>pagina-aanduiding<<}
vorm van de zoogenaamde mysteriën (*) en kloosterspellen gewrongen worden. Doch hoe langer hoe meer begon het wereldlijke en leeken-element zich daar in te dringen. Daarom deden de Jezuïten nog eene poging om de tooneelkunst, die aan de handen der kerk dreigde te ontsnappen, voor haar te herwinnen. Onder hunne pogingen in dezen geest heeft vooral veel opzien gebaard de monster-comedie: ‘de strijd van den aartsengel michael met lucifer’, die omtrent het jaar 1597 op de openbare markt door hen opgevoerd werd, waarbij onder anderen een koor van niet minder dan 900 personen optrad. Veertig jaren later gaven de Jezuïten te Napels ter eere van de Infantin eene voorstelling, die 7000 ducaten kostte, en waarbij reeds de vertooning gezien werd van kinderen, die op wolken heen en weêr voeren, eene uitvinding, die bij den Jezuïtenstijl in de schilderkunst zoo grooten opgang heeft gemaakt. Bij dezelfde gelegenheid gaven ook de Benedictijner-nonnen van Santa maria Donn' albina voorstellingen voor dames, zonder het echter al te kwalijk te nemen, dat een aantal cavaliers door de bovenste vensters der kerk mede toeschouwers waren van dit heilige schouwspel.
Toen echter in Napels de onderkoning monterey zoo zeer voor deze kunst in geestdrift geraakte, dat hij tot elken prijs den stand der tooneelisten wilde ondersteund hebben, en daartoe zelfs (door eene maandelijksche tooneelbelasting van vier caroler-guldens) de Spaansche officieren en eene zekere klasse onbeschermde vrouwen dwong om den schouwburg te bezoeken, - toen werd ook op andere plaatsen de smaak voor deze soort van vermakelijkheden algemeen, en langzamerhand moest op die wijze het monopolie van tooneelvoorstellingen te geven aan de kerk ontvallen. Wanneer wij aan de scheppingen van calderon en shakespeare herinneren, van wie de eerste nog dikwijls de inzigten der kerk diende, terwijl de tweede geheel aan de dienst der kunst was gewijd, dan zou eene vergelijking redenen genoeg aan de hand geven,

{==732==} {>>pagina-aanduiding<<}
om ons te verheugen, dat in dezen wedstrijd langzamerhand de kerk het onderspit heeft gedolven.
Tegenwoordig is de tooneelkunst eene magt geworden, die even bezwaarlijk te onderdrukken zou zijn als b.v. de drukpers. Al wat zelfs in Rome daartegen gedaan kan worden, bepaalt zich hiertoe, dat haar enkele gedwongen vacanties worden opgelegd, b.v. van asch-woensdag tot Pinkster, - wat altijd nog eene niet onbelangrijke schorsing is, die velen van onze tooneelkassen niet zouden kunnen doorstaan.
Gedurende die dagen nu treedt de kerk weêr in haar oude regt, om zelve en wel alleen de zinnen des volks bezig te houden, en het is uit alles wat zij doet duidelijk, dat zij zich nog geroepen acht, om ook op deze wijze tot de gemoederen te spreken.
Daar echter de tooneelkunst juist in Italië zich tot eene groote hoogte ontwikkeld heeft, zoo moet de kerk, als eenvoudige dilettant, het opgeven, om zooals vroeger door kerkelijk tooneelspel met het wereldlijke te concurreren. Er worden nog wel altijd geestelijke comedies opgevoerd, tot welke voorstellingen men zonder veel moeite toegang krijgen kan; maar zij bepalen zich meer tot de private schouwburgen der geestelijke huizen, en hebben geen publiek karakter in den Italiaanschen zin. De wedstrijd in 't groot heeft de kerk moeten opgeven. Maar in 't klein is er nog altijd een zekeren wedstrijd te bespeuren, en overal komt het streven duidelijk uit, om onderhoudend te zijn, te vermaken, om ‘volle zalen’ te hebben. Een verblijf te Rome gedurende dezen vastentijd kan ons hiervan overtuigen.
Hier worden de onderaardsche met doodshoofden en skeletten opgetuigde kapellen van de Engelsbrug en bij de monniken naast het Tritonsplein geopend, feestelijk verlicht, bewierookt en den ganschen dag door bezocht door menschen die voor de variatie eens te berge gerezen haren willen hebben. - Ginds kloutert en kruipt het de hooge stoep van de Ara Celi op, om midden in het schip der kerk kleine opgeflikte meisjes de zoogenaamde kinderpreken te hooren opzeggen, dat is: gedichten in den vorm van dialogen, die den bambino (het kind jezus), de madre di dio (moeder Gods), den buon padre Giuseppe (goeden vader jozef), of de immacolata concezione (onbevlekte ontvangenis) bezingen. Of de stroom der nieuwsgierigen

{==733==} {>>pagina-aanduiding<<}
beweegt zich naar den bambino van Ara Celi zelf, naar die wonderpop, die gedurende de revolutiedagen in den pauselijken wagen rondgereden werd, om dien daardoor misschien te behouden voor het auto-da-fé-lot, dat hem dreigde. Elders ziet men, in de Sant-Onofrio-kerk eene voorstelling van de zoogenaamde disputen van den dotto en rozzo (geleerde en leek); en dit spiegelgevecht in den ouden stijl der theologen wordt met zoo veel warmte gevoerd, dat de godgeleerde en de leek op het punt schijnen elkander bij de haren te krijgen, en terwijl de eene met verpletterende straatgeestigheid alle heiligen en vromen bespot, en de andere in zijn bekeeringsijver zijne tegenpartij in grappigheid nog tracht te overtreffen, weergalmt het gewelf van het eerwaardige gebouw van het gelach der verzamelde toeschouwers.
En niet minder worden op de openbare straat pogingen gedaan om de voorbijgangers te boeijen. Tegenover het Pantheon b.v. wordt plotseling van de geleende tafel van den eersten den besten pizzicatore een kansel geïmproviseerd. Een paar oude of jonge lediggangers maken ruimte en noodigen de goede burgerij uit om te blijven staan. De een of andere pater of frater in langen rok beklimt den kermiskansel en improviseert van God en beëlzebub, van hemel en hel, bovenal echter van de onbevlekte maagd. Tot besluit grijpt hij een gereed gehouden crucifix aan, knielt er voor, spreekt het aan en laat alle aanwezenden zijne woorden nazeggen; dan springt hij van zijne tafel en heeft daarmede zijn dagwerk verrigt. Eene dergelijke vermakelijkheid lokt de menigte naar het Colosseum. Zoo als men weet is dit oude strijdperk van mensch en dier tegenwoordig met een aantal voorstellingen uit de lijdensgeschiedenis versierd, en op een der dagen van den vastentijd, en dikwijls ook nog op andere, wordt hier eene monnikenpreek gehouden. Door de indrukwekkende vertooning daarbij heeft zij meer uitwerking, want eene schaar van vermomden, zooals men ze bij begrafenissen ziet, staat rondom de trappen van den grooten kansel en vormt eene soort van koor bij de opgewonden alleenspraak van den monnik.
Evenzoo is in deze dagen de vlugge redenaar van het gezelschap van jezus, de pater curci, steeds op zijn post. Hij weet eene menigte fijne opmerkingen te pas te brengen, en

{==734==} {>>pagina-aanduiding<<}
wanneer hij van tijd door gelaatsuitdrukking eene sarcastische wending daaraan geeft, dan doet hij dit in het volle bewustzijn, dat ook op hem, den geleerden Jezuïet, de verpligting rust, om niet alleen te moraliseren, maar ook te diverteren.
Is het echter een Jubilaeum of eenige andere aanleiding tot eene groote kerkelijke plegtigheid, dan zijn er ook vreemde redenaars, gelijk b.v. de kardinaal wiseman (tevens blijspeldichter), die eene menigte van toeschouwers aanlokken; en dan stijgen de prijzen der klapstoelen bij den dag hooger.
En dit is nog maar een der wegen, waarop de stille tijd van sluiting der wereldlijke schouwburgen in een zeer luidruchtigen veranderd, en de groote hoop voortdurend geboeid en uit de werkplaatsen gehouden wordt. Maar bovendien neemt men zijne toevlugt tot allerlei decorative vertooningen, om het gemis van het tooneel en zijne begoocheling zoo weinig mogelijk te doen gevoelen. In vele kerken houdt gedurende het geheele jaar het spel niet op. Daar zijn in de garderobe naast de Sacristie blaauwe, gele en met goud geborduurde rokken, voor de beschermheiligen, voor de Drie Koningen, voor de herders, voor de santa virgina en alle andere heiligen. En weêr naast die garde-robe, in rommelige, naar wierook riekende kamers, staan ledepoppen en beelden van was of hout, - heiligen zoodra de garde-robe er zich over ontfermd heeft, maar morsig en wormstekig in het negligé van de rommelkamer. Nadert nu een groote feestdag, dan wordt de kerkedienaar in 't roode pak een gewigtig persoon, die geen tijd meer heeft om iemand te groeten en hoogstens nog voor het altaar zijne buiging maakt. Dan haalt hij, door de gehuurde fachini geholpen, uit de rommelkamer voor den dag, wat nog maar aan elkaâr wil blijven zitten; dan wordt gewasschen en gepoetst, gewit en opgezet wat de tand des tijds maar verschoond heeft; dan worden de zaâmgelapte personen in fluweel en gala-gewaad gestoken, de diadeem hun opgezet, of zelfs wel roijaal op den houten kop vastgespijkerd, en men brengt ze in allerlei posities tot staan in de kunstmatige natuur van palmboomtakken, waar zij kunstmatig verlicht en met een traliehek omgeven, met hunne geschilderde oogen weken lang

{==735==} {>>pagina-aanduiding<<}
de gapende menigte aanstaren, om na volbragte dienst weder naar de duisternis van de rommelkamer te verkassen.
Altijd zijn er op hooge feesten een groot aantal van zulke stomme vertooningen in de kerken van Rome, en het is niet te verwonderen, dat er tusschen deze een zeer merkbare wedstrijd ontstaat, om elkander in aanlokkendheid en pracht de loef af te steken. - Op deze wijze wordt van het theater-leven gered wat maar mogelijk is. Maar het spreekt van zelf, dat zulk een kunstminnend volk als de Italianen zijn, nog andere houdpunten aanbiedt, waaraan het te vatten en te leiden is; en zoo wordt dan ook langs andere wegen geene moeite ontzien. Hoe veel de schilderkunst in de dienst der kerk gepresteerd heeft, behoeft niet meer herinnerd te worden. Alle Italiaansche kerken zijn met kostbare schilderijen, al zijn het dan ook niet alle meesterstukken, opgevuld. De particuliere verzamelingen hebben hunne schatten meest uit de kerken gehaald, maar deze hebben nog altijd voorraad genoeg, en zoo vindt deze rigting van den kunstsmaak hier voldoende bevrediging. - Niet minder heeft zich de beeldhouwkunst onder de bescherming van den priesterstaf ontwikkeld. Tallooze marmeren beelden prijken in de nissen en galerijen. Marmeren engelen, marmeren wolken, marmeren pausen en heiligen, - waar men den blik wendt, kunstproducten, ofschoon ook bepaald uit den minder roemrijken tijd der kunst. En gelijk overal, zoo heeft men ook in Italië de kerken aan de rotlucht prijsgegeven om der wille van de prachtige grafmonumenten. Zoo is dus de boeldhouwkunst even als de schilderkunst op alle mogelijke wijzen te hulp geroepen, om maar aan de kunstbehoefte van het Italiaansche volk genoegen te geven.
Nog eene andere belangrijke magt, om tot het gevoel en de zinnen der menschen te spreken, bleef er over: de muziek. Hier echter heeft de kerk zich in verlegenheid bevonden. Men hoort in Italië nog altijd bij bepaalde gelegenheden oude muziek, b.v. het Ambrosiaansche loflied en dergelijken. Vooral de monniken blijven getrouw aan deze overoude wijzen, waarmeê hun geheele zijn als 't ware schijnt zamengegroeid. Zoo is er in de Sixtijnsche kapel en in eene nevenkapel van de St. Peterskerk nog gelegenheid, om oude muziek te hooren, ofschoon niet altijd uit den besten tijd, - waartoe wij natuurlijk noch de Gregoriaansche en Ambrosiaansche mogen rekenen, noch

{==736==} {>>pagina-aanduiding<<}
die der manieristen, die den stijl van pergoleses en palestrina trachten te moderniseren. De werkelijk degelijke muziek is echter op weinige uitzonderingen na uit de kerken van Italië verdwenen.
Dit is misschien een der ongunstigste teekenen van den toestand der Italiaansche kerk. Want het wezen der muziek is opregtheid. In elke andere kunst is geveinsdheid eerder mogelijk. Men ziet dit het duidelijkste daar waar godsdienstige gevoelens uitgedrukt moeten worden. Zoo was het b.v. werkelijk eene rilling van godsdienstigen eerbied, die den anders zoo ligtzinnigen rossini aangreep, toen hij, na een wilden nacht, tusschen stukgeslagen glazen en verhavende Bacchuskransen op den van wijn kleverigen grond ontwakende, het gebed van zijne opera Moses neêrschreef, schoon hij dan ook, overeenkomstig zijne natuur, in den toon eener Venetiaansche Romance verviel. Maar alle mogelijke inspanning heeft den Heer von flotow in zijn Maria-lied geen spoor van heilig gevoel kunnen inblazen. Dat gaat nu eenmaal niet; de muziek heeft geen masker.
Nu vindt men echter reeds sedert verscheiden jaren in geheel Italië noch componisten, die in den waren zin des woords heilige muziek kunnen maken, noch ook toehoorders, wien de bestaande composities uit den goeden tijd tot in het hart dringen. Sedert de merkwaardige zonderling philippus van neri de Congregatie van priesters van het Oratorium stichtte, en den smaak voor het drama door het kerkelijke oratorium trachtte te verdringen, - sedert dien tijd heeft men van eeuw tot eeuw zich beijverd om de gevaarlijke wereldlijke concurrent, de opera, hare aantrekkelijkheid af te luisteren; ceva, pariati, orsini, zeno, spagna, eindelijk zelfs metastasio hebben teksten voor Oratoriën zamengelapt, en na het voorbeeld van emilio da cavaliere hebben leo, jomelli, buononcini en anderen, caldara niet te vergeten, muziek bij deze teksten geleverd; - maar steeds is men aan den opera-stijl al nader en nader gekomen, en eindelijk hebben zich de poorten der kerken voor de melodiën der opera's geopend. Nog eene schrede verder en de opera zelf verhuist daarheen, van waar uit zij zoo lang beoorloogd is. Het ontbreekt waarlijk niet aan den goeden wil daartoe.

{==737==} {>>pagina-aanduiding<<}

Bij de vele bewijzen hiervoor, die wij op de plaats zelve bij ons rustig rondzien bijeen zamelden, vinden wij o.a. ook nog eene mededeeling in kestner's Römische Studien, die dit punt niet onaardig in 't licht stelt. Kestner, ondanks zijne diplomatische positie in Rome steeds met artistes van alle vakken in betrekking, werd op zekeren morgen door een Italiaanschen vriend met een bezoek verrast, terwijl hij zich juist met de vrolijke aria: non più andrai Farfallone amoroso! amuseerde. De Italiaan dirigeerde het koor der Franciscanerkerk te Frascati. ‘Wat duivel zingt gij daar?’ riep hij den ander toe. ‘Niets voor u,’ antwoordde kestner; ‘grappen van een vrolijken barbier over een verliefden page. Hebt gij nooit van figaro gehoord?’ - ‘Nooit. Maar het air is uitmuntend goed voor eene mijner missen, mij ontbrak nog juist het Gloria in excelsis.’ En zoo kwam de vrolijke aria werkelijk in de kerk van Frascati, waar zij sedert, met eenige tekstveranderingen, eene der geliefkoosde airs van de messa cantata geworden is.
Diensvolgens zal men zich ook niet verwonderen, wanneer men bij Jubilaea, zooals b.v. dat ter eere van de onbevlekte ontvangenis in de Roomsche Chiesa nuova onder directie van capocci, oratoriën en opera-musiek afwisselend en door elkaâr hoort. Bij dat groote Jubilaeum had men gelegenheid om op te merken, hoe, behalve het draperen en illumineren, de muziek op alle mogelijke wijzen tot heil der kerk werd te baat genomen. Nadat het geheele ruim van de Chiesa nuova met troonhemels overdekt was, werden hoog boven in het dwarsschip de twee steenen koorbalcons bezet, die ieder een orgel, muziekanten en zangers bevatten, terwijl in een ander gedeelte der kerk, hemelhoog en voor het oog verborgen, een hoopje zangers bij wijze van echo een onverwacht antwoord of wisselgezang hooren liet. Rekent men daarbij de transparentenpracht aan het altaar, de onoverzienbare menschenmassa, het late uur, - dan zal men begrijpen dat al het mogelijke voorhanden was, om een inderdaad grootschen indruk te weeg te brengen. En toch moest men al tamelijk lang aan de in verval geraakte muziek der Italianen gewend zijn, om zelfs eene uitvoering met zoo veel omslag opgeluisterd ten einde toe aan te hooren. Men verbeelde zich, dat gabrieli, nannini,

{==738==} {>>pagina-aanduiding<<}
tartini, bellini en capocci zelven broederlijk in eene soort van muziek-kaleidoscoop dooreengeschud werden, dat midden in een oud stuk eene opera-aria volgt, en men zal zich zoo wat een begrip kannen vormen van het kunstgenot, dat de rotte vrucht van al die inspanningen is. Daarbij bedenke men, dat, wat men voor een paar weken in den schouwburg Apollo geapplaudisseerd heeft - en dan nog, omdat de prima donna eens regt op haar dreef was, - dat men datzelfde stuk hier door den pieperigen gesnedene van de pauselijke kapel in den jammerlijksten mannensopraan hoort afzingen, - mustapha heet hij, misschien om aan zijne Turksche lotgenooten, de wachters van het serail, te herinneren, - en men zal moeten erkennen, dat de Italiaansche kerk, tusschen traditie en modernisatie ingeklemd, op het punt der muziek niet ongelijk is aan den lamme, die met behulp zijner krukken een dansje probeert te doen, om zijne lamheid te verbergen.
Het ernstige orgel wordt bij dit opera-systeem compleet eene caricatuur. De volle langgerekte toonen, die zoo indrukwekkend aan de rijke symphonie van een natuurlijken storm herinneren, worden tot een blatend staccato verhakt en trippelen kinderachtig voort, als een Nestor, die weêr kindsch geworden is. Niets onbehagelijkers dan het prestissimo-gesnap van een Donnizettischen Doctor bartolo op de omvangrijke longen van een orgel. Het orgel is daarom ook in miscrediet gekomen. In het Napolitaansche heeft men de militaire musiek mede in dienst genomen. Bij het feest van den heiligen januarius trommelt het en blaast het den ganschen dag van het koor, en men vindt bellini voor deze feesten bijna reeds te ernstig. Bij alle landfeesten, die in Italië eigenlijk niets anders dan kerkelijke feesten zijn, ligt het alleen aan de bekrompenheid der plattelands gemeentenkassen, als er geene militaire muziek in de kerken en bij de processies gehoord wordt. Het militaire muziek-corps bij het feest van den heiligen antonio te Massa, kwam, toen wij daar waren, in zulk eene opgewondenheid van muziekale geestdrift, dat er een half dozijn ruiten uit de looden ramen der kerk sprongen. Daar men bovendien den beschermheilige tevens door krachtige vóór de kerk afgestoken kanonsalvo's eer bewijst, en men ook tot zijne eer eene soort jaarmarkt houdt, met tombola's, 's avonds vuurwerk en lucht-
{==739==} {>>pagina-aanduiding<<}
ballons, enz., - en dus alles doet wat maar leven en geraas maakt, zoo kan deze onkerkelijke muziek op deze feesten volstrekt niet meer vreemd en hinderend zijn. Hier heeft de kerk zonder complimenten de rol der kermis-industriëlen op zich genomen, laat niet toe, dat zich een enkele concurrent nevens haar plaatst, en heeft stoutweg het ideaal geproclameerd, waartoe zij in de steden nog maar half en aarzelend komen durft, om namelijk in naam en
van wege de kerk al datgene aan het volk te verschaffen, dat het in zijne kunstliefde maar verlangt.
Duidelijk is het, dat dit doel eerst dan bereikt zou kunnen worden, als de Italiaansche kerk eene zekere binnen haar bereik liggende grens van kunstontwikkeling, even als de oude Aegyptenaren, kon vaststellen, en op die wijze de vorderingen der kunst zelve kon verhinderen. Op het terrein van geestontwikkeling tracht zij dit nog te doen door het onderwijs der jeugd, waar zij kan, in hare magt, dat wil zeggen onder haren druk, te houden; en er is geen twijfel, dat zij ook met betrekking tot de kunst dezen weg kiezen zou, als het in hare magt stond. In vroegere tijden was dit eerder mogelijk, en men vindt in de geschiedenis van elke kunst een trap van ontwikkeling, die langen tijd stationair bleef, omdat een zekere heilige eerbied verhinderde dien te overschrijden. Maar tegenwoordig heeft de kerk naauwelijks nog in de vakken die geheel op haar gebied vallen, iets mede in te brengen. Toen flatz te Rome de arme zielen in 't vagevuur met kleederen afschilderde, en voor alle niet-catholieken die hem bezochten, daardoor aanschouwelijk maakte, dat er naar de nieuwste opvatting zelfs in het vagevuur geene sprake meer was van een werkelijk brandend vuur en van halfgebraden arme zondaars, - toen kwam de met de traditie strijdige nieuwigheid den paus pio Nono zoo bedenkelijk voor, dat hij van het Vaticaan naar de Piazza di Spagna reed en de drie treden naar het atelier van flatz opklom. Hij stond lang voor de schilderij, en mag wel zijne eigen denkbeelden over deze nieuwe mode gehad hebben. Maar toen hij wegging, gaf hij zijne volledige instemming te kennen met de idée, dat het kleêrenverbod geen kunstenaar zou terughouden, om zich aan het vrij moeijelijke vleeschkleurschilderen door

{==740==} {>>pagina-aanduiding<<}
passende costumen, ook zelfs bij voorstellingen van het vagevuur, af te maken.
Over het algemeen wordt er op deze wijze in 't klein en zonder bepaald plan en zamenhang zoo wat geschipperd. Men vergenoegt zich, om, zonder door eenigen puriteinschen afkeer tegen de vermaakszucht van het volk geleid te worden, het al datgene te bederven, dat het niet regtstreeks van wege de kerk ontvangt. Zoo heeft men aan de publieke improvisators op ruwe wijze een einde gemaakt, en wij hebben Italië van het eene tot het andere eind rondgezworven, zonder ergens op markt of straat een dezer waarlijk onschadelijke redenaars aangetroffen te hebben. Nogtans lazen zij, zoo als men weet, meestal maar hun ariosto, tasso of dante, en waren door hunne naïve bijvoegingen eene soort van middelaren tusschen het leerzame maar ongelikte volk en zijne groote geesten uit vroeger eeuwen. Waarom vervolgt men de mannen van dit gilde, die van nature uit den grond waren opgeschoten, en die men wenschen zou in elk ander land te kunnen verplaatsen?
Maar nog ijverzuchtiger is de Italiaansche kerk op eene andere vermakelijkheid, misschien de beste van allen, die, het midden houdende tusschen spel en kunst, zich uit den opgeruimden geest van een gelukkig volk kan ontwikkelen. Wij bedoelen den dans. Men hecht echter aan dit woord ligt een te noordsch begrip. Die zich ons kermis-dansvermaak voorstelt, zal van oordeel zijn, dat daaraan waarlijk niet veel verloren is, als deze soort van dans afgeschaft werd. Daar zou men ook niet veel tegen kunnen zeggen, - altijd wanneer men iets in de plaats kon vinden, want 's menschen overvloedige kracht wil nu eenmaal eens van tijd tot tijd uitrazen, en het is per slot van rekening nog niet de ergste manier van uitrazen, al wordt er ook eens een bebloede kop of een gescheurd kleed afgehaald. Maar aan gindsche zijde der Alpen komt men met zijn maatstaf van noordsche uitgelatenheid niet teregt. Er is een ongeloofelijke afstand tusschen ons boeren- en werkvolk en dezelfde standen in Italië. Reeds door hunne matigheid in 't gebruik van geestrijke dranken zijn de Italianen ons ver vooruit; men ziet daar geene vrolijkheid, die in de flesch haren oorsprong heeft. Daarbij komt de groote ingetogenheid van het vrouwelijke geslacht.

{==741==} {>>pagina-aanduiding<<}
Wanneer wij lezen, dat de Franschen gaarne uit Rome en de Oostenrijkers uit Ancona zouden willen vertrekken, dan zijn de vrouwen daar grootendeels de schuld van. Nooit hebben wij in Rome of Ancona iets van die ligt aangeknoopte betrekkingen tusschen soldaten en vrouwelijke dienstboden bespeurd, die wij bij ons en in Frankrijk altijd zien. En deze ingetogenheid bestaat niet alleen tegenover vreemdelingen, maar bijna in dezelfde mate tegenover landgenooten. Derhalve heeft ook de natuurlijkste vorm van toenadering tusschen de beide geslachten, de dans, in Italië niets van dat ruwe, waaraan onze eeuw nog wel lang te beschaven zal hebben. Hij heeft hier inderdaad een huiselijk karakter. In elk huis kan men een tambourijn vinden, en reeds de kinderhand oefent zich op dit eenvoudigste aller instrumenten. Gezang - ook eene kunst waarin ieder zonder uitzondering zich oefent, behoeft er nog maar bij te komen, en het orkest is klaar. De behoefte aan betaalde muziekanten en ook aan eene danszaal valt zoo weg. Maar ook een danser kan de danseuse missen: eene zuster, eene buur, ja zelfs eene oude, zijn haar volmaakt even welkom; want het komt bij haren dans niet op den vis-à-vis aan, zij danst geheel op zich zelve, en bij de schuchterheid, die in hare opvoeding ligt, voelt zij zich nog vrijer, als zij haars gelijke tegenover zich heeft. Nu verbeelde men zich dit volk, dat zoo ligt zijn speelman gevonden heeft, in de vrolijke feestelijkheid zijner voormalige Octoberfeesten, zooals het en famille naar buiten, voor Rome's poorten, stroomt, en zich daar in den opschik van zijden gewaad, gouden kettingen en blinkende haarnaalden in zijne schoonheid verheugt; of zooals het 's avonds op de platte daken aan de golf van Napels, na volbragt dagwerk, in de koelte adem schept en tusschen het zingen eens naar den tambourijn grijpt, om te genieten van zijne vlugheid en zijn ingeboren adel van lichaamsbewegingen;
- men stelle zich dit gaarne en onschuldig dansende volk voor, en trachte dan te raden, waarom de dans hem verboden is... waarom anders, dan om de opgegeven reden: omdat de Italiaansche kerk deze kunst tot nog toe niet onder haar bereik heeft weten te brengen, en omdat zij nu eenmaal niet gedoogen wil, dat het volk zich zonder hare hulp vermaakt.

{==742==} {>>pagina-aanduiding<<}

Daarbij begrijpt men, dat er niets tegen in gebragt wordt, als diegenen die niet tot het zoogenaamde volk behooren, bals geven en bezoeken, ja dat men op dit punt de flaauwste tegenstrijdigheden ontmoet. Immers gedurende den ganschen tijd dat de theaters geopend zijn, worden onze moderne onnatuurlijke en dus ook onbehagelijke balletten zonder eenige beperking geduld, terwijl de Verdische opera's eigenlijk juist voor deze tusschenbedrijven van de zoogenaamde opera seria berekend zijn; en in het Teatro San Carlo danst nog altijd het genoeg uitgelagchen koor in zijn kikkergroene costuumbroekjes. - Maar de volksdans is verboden.
Men komt in de verzoeking om op de omstandigheid te wijzen, dat immers koning david voor de bondsarke danste, en dat dus met een weinig goeden wil, en als de paus ook maar voorgaan wou, ook deze kunst wel weêr uit hare verschovenheid op te heffen en in de dienst van het plegtstatige te stellen zou zijn, wanneer zij nu eenmaal als bloot wereldlijke vermakelijkheid door de kerk voor te los wordt gehouden.
Wij zullen eindigen. Waar de Italiaansche kerk zich maar aan het volk opdringen kan, daar geschiedt dit, zoo niet goedschiks, dan langs den weg van gebod en verbod. Tot dat einde heeft zij van de kunst als bijwerk zich toegeëigend zooveel als maar mogelijk was. In haar streven om elken polsslag van het volk te regelen, heeft zij zich tot dienaresse van hare kunstbehoefte verlaagd, en heeft deze zelfs in bloote kijklust en in den honger naar sterke zinnelijke indrukken laten ontaarden, daar zij als niet meer dan dilettant in de kunst geene ware ingeving volgt, maar zich naar den schijnbaar spoedigsten opgang rigten moet. Zoo is het haar gedaan als den stroom, die, zijn bed verlatende, zijne wateren ver over de vruchtbare landen uitbreidt, maar daarbij aan diepte en kracht verloor, wat aan breedte gewonnen scheen: zij verliest diepte en verliest die dagelijks meer.

(Uit Die Grenzboten.)








{==743==} {>>pagina-aanduiding<<}

De jager van de parck.


Eene Betuwsche vertelling uit het laatst der XVIe eeuw,


door Johs. Hk. Jonckers.


- - - Bloedt is, zonder noodt gestort, 
's Verwinners naem' een vlek, die niet verwonnen wordt. 
 
Hooft, Baeto. 



I.

Wat willen boven dat elzenboschje met zijne enkele hoog uitstekende iepen die wild zwierende, wild gierende kraaijen en raven? Hun somber gekras stemt wèl met den benevelden horizon, en met de holle windstooten, die de iepentoppen schudden zonder de lagere takken te raken, en wier morgengroet ge als voorboô moogt nemen van een stormigen herfstdag.
‘'t Kan niet voor niet zijn, dat die vogels dáár zoo rondvliegen en schreeuwen. Zij rieken, of zij zien dáár een aas.’ Zóó denkt de kloeke jager van de Parck, die er daarom, eene wijde sloot met zijn stevigen polsstok overspringende, regelregt op aankomt; en zijn vermoeden wordt tot zekerheid, als zijn vooruitgesneld, langs den grond snuffelend hondenpaar juist bij 't boschje zijn loop inhoudt, de snoeten in de lucht steekt, en een langgerekt klaaggehuil aanheft.
‘Dat lijkt naar onraad,’ mompelde de jager, terwijl hij zijne karabijn ter hand nam, het kruid op de pan nazag, en de brandende lont gereed hield. Na deze voorzorgen had hij de honden spoedig ingehaald, en zoodra dezen bespeurden, dat hij op den elzenpas afging, maakten zij zich al jankend op de beenen, om hem den weg te wijzen.
Zij drongen het hout in, juist ter plaatse waar de jager zich verbeeldde een dof gekreun te hooren. Plotseling stonden zij weder stil, en hernieuwden hun gehuil. Ongeduldig boog en brak hun meester de hem belemmerende twijgen weg; en ziedaar, waar een smal binnenpaadje zich door de struiken

{==744==} {>>pagina-aanduiding<<}
heenslingerde, lag een menschelijk ligchaam, bewegingloos naar 't scheen, op den grond uitgestrekt.
De jager van de Parck was een kloeke dertiger, die dus den ouderdom, waarin de fijne snaren van 't nog jeugdig gevoel bij de minste aanraking trillen, reeds lang achter zich had, en wien daarenboven zijn beroep en de woeste tijd, welken hij beleefde - men schreef mdlxxix - het gelaat verweerd, en den boezem gehard hadden. 't Was hem niets ongewoons, ook niets ontstellends meer, een lijk te zien. Toch ontvoer hem, zoodra hij dit vermoedelijke lijk wat scherper in 't oog vatte, een kreet zóó raauw en zóó schril, of hij zelf door het doodelijk staal of lood ware getroffen geworden. Niet evenwel dat de schrik hem verlamde en de magt tot handelen benam; in één ondeelbaar oogenblik was hij bij den gevallene.
‘Geregte Hemel! wie heeft dàt gedaan?’ riep hij vertwijfelend, terwijl hij, de karabijn van zich werpende, bij den gewonde neêrknielde. Het bloed vloot in stroomen uit eene nog versche, maar diepe kogelwonde in de borst. In ademlooze spanning bragt de jager zijne hand aan 't hart: het klopte, flaauw voorzeker, maar toch, het stond niet stil. Toen rukte hij ijlings wambuis en hemd open, scheurde een flard van 't laatste af, dat hij op de wonde leide, en den gordel, waarin hij zijn kruidhoren droeg, daarover heen gespende en zóó eng mogelijk toehalende, gelukte 't hem de bloedstorting te stelpen. Thans zag hij om naar water, ten einde den gekwetste tot bewustheid te brengen en te verkwikken, doch in de waterrijke Betuwe was - althans bij een weiman van minder rang, die ze niet met wijn kon vullen - de veldflesch nog onbekend: er schoot dus niets anders over dan den, eerst natuurlijk geledigden, kruidhoren daartoe te bezigen. Onderwijl de jager zich alzoo daarmeê naar de straks vermelde sloot begaf - het water was verre van zuiver, doch er was geen beter in de nabijheid - werden de wèlafgerigte honden met de bewaking, ook van 't anders onder zulke omstandigheden niet zonder gevaar achter te laten geweer belast. Trouwens, zij hoefden 't niet lang op hun post uit te harden, daar de angst zijns harten hun heer vleugels gaf.
Wederom knielde deze bij den verslagene neder, en bevochtigde vlijtig diens hoofdslapen, polsen, en lippen. Eerst

{==745==} {>>pagina-aanduiding<<}
nogtans moest een tweede horen gehaald, en ten deele gebruikt worden, vóórdat de matte oogleden zich een weinig begonnen te openen, en ook het bewustzijn langzaam terugkeerde.
‘Waar ben ik?’ fluisterde de gewonde, wiens voorkomen - de meerdere jeugd en tengerheid er afgerekend - veelzins met dat des jagers overeenstemde. ‘Zijt gij dat, randolf?’
‘Ja, ja, egbert!’ riep de aangesprokene, en helle tranen drongen hem uit de oogen. ‘Ik ben het, uw eigen trouwe randolf. Goddank dat gij nog leeft; och, had ik u maar eer gevonden!’
‘Ik ga sterven, broeder. Help mij bidden, dat de Heer mij genadig zij.’
‘Spreek zóó niet, egbert! ge zijt immers nu al beter dan straks, en als ge nog maar iets méér bijgekomen zijt, draag ik u naar 't naaste huis, en haal den Meester uit Arnhem bij u. 't Is alleen 't vele bloedverlies, waardoor ge u zoo zwak voelt, arme jongen.’
‘Maar die zwakheid zal mij den dood doen, randolf.’ Daar scheen het plotseling, of hij zijne eigene bewering woû logenstraffen, want met een zekeren schrik, die voor een oogwenk een hoog rood over zijne bleeke wangen goot, schoot hij overeinde, en zeide met een sterke stem: ‘Hoe 't zij, levend of dood, beloof mij dat ge mij niet bij háár brengen zult.’
‘Zoo u dat te veel aandoet, goed, egbert. Anders, 't is digt bij, en ge zoudt er zeker 't zorgzaamst verpleegd worden.’
‘Nooit, zeg ik u, nooit! Maar groet haar van mij - zult gij, randolf? - en meld haar, dat ik haar lief heb gehad tot mijn lesten ademtogt.’
Hij zeeg achterover, en, bespoedigd door de onvoorzigtige opwinding, verscheen de vale doodskleur zóó kennelijk op zijn gelaat, dat zelfs randolf niet meer hoopte.
‘Egbert, liefste broeder!’ riep hij op den toon van iemand, wien een onverantwoordelijk verzuim te binnen komt, doch te gelijk met oogen, die van grimmigheid blaakten: ‘nog maar één woord, één énkel! De naam van den moorder, van den laffen, gevloekten moorder, dat ik u wreke!’
‘Ik wensch te scheiden in vrede met de geheele wereld,’ antwoordde de jongeling, wiens frissche levensbloem zóó vroeg en zóó wreed werd afgesneden. ‘Mij gedenkt wat we onlangs

{==746==} {>>pagina-aanduiding<<}
Dominus bouma te Nijmegen hoorden preêken van de penningen en de talenten.’
Dat zachtmoedige vergevingswoord was egberts uiterste krachtsinspanning. Nog een poos ademde hij luide en zwaar, toen korter en zachter - een vredige glimlach verhelderde, als een zonnestraal bij betrokken lucht, zijne vriendelijke gelaatstrekken, en verdween weder, om voor verstijving en strakheid te wijken... 't Was geen gewáánd lijk meer dat de troostelooze randolf omhelsde.
Hij sprong schielijk op, toen hij na lang en bang luisteren tegen wil en dank van zijns broeders dood zeker was, maar stortte even schielijk weder op de knie. ‘Vergelding, Regter der wereld!’ schreeuwde hij met zaâmgenepen handen en opwaarts vlammende blikken.
Had randolf omgezien, en ware zijn anders zóó scherp gezigt niet door droefheid verduisterd, hij zou op eenigen afstand achter zich een hoofd ontwaard hebben met ruwe wezenstrekken en met zwarte, kroeze, ongeordende haren, dat nu eens door de elzentakken zich naar voren gebogen, dan eens, waar 't gevaar liep van ontdekt te worden, zich snel had teruggetrokken, maar dat thans voor goed verdween. De man, die alzoo het gansche treurige schouwspel had afgegluurd, stond in dezen omtrek algemeen bekend onder den naam van ot den Wildstrooper. Zijn geweerschot, al werd het, om boeten of, gelijk men toen zeide, breuken te vermijden, meestal bij maanlicht afgevuurd, miste even zelden als dat van randolf.


II.

Zij beginnen reeds tot de ouden van dagen te behooren, die het Huis de Parck, weleer in de Over-Betuwe onder Elst gelegen, nog gekend hebben. Maar zoovelen er nog over zijn, getuigen ze allen uit één mond - en de vóór ons liggende afbeeldingen van 1744 hechten aan die getuigenis haar zegel - dat het onder de Over-Betuwsche Edelhuizen onbetwistbaar de kroon der schoonheid spande. Te midden van zijne fraaije hoven, lanen, en bosschen rees het op als een vorst, en in 't water zijner grachten spiegelden zich tinnen, bij wier versiering de toenmalige architectuur al hare kunst had uitgeput.

{==747==} {>>pagina-aanduiding<<}

Afgescheiden van dit hoofdgebouw zag men op 't voorplein, doch een weinig bezijden af, eene wel even nette, maar lager en eenvoudiger huizing; en hier was het dat randolf en egbert het eerste levenslicht aanschouwd hadden. Zij waren de zonen van den nu sinds eenige jaren overleden hovenier van de Parck, die - in goeden zin evenwel - zijns meesters albeschik plag te heeten, en hadden door de goede gunst van den Edelman, welke onwillekeurig van den trouwen dienaar op diens kinderen was overgegaan, de ouderlijke woning blijven inhouden: egbert als opvolger van zijn vader, randolf na een poos wachtens als die van den ouden jager huybert, voor wiens handlanger en lieveling hij al van zijne jongensjaren af had bekend gestaan.
't Was juist geen gemakkelijke zaak, om met den ouden huybert op zoo'n goeden voet te raken. Want de eerste stap, dien men daartoe doen moest - zèlf genegenheid voor hem op te vatten - werd vrij bezwaarlijk gemaakt door zijne onzachte en wrevelige manieren, die volkomen aan zijn ruw uiterlijk beantwoordden. Maar ook wanneer men zich uit welgemeende vriendschap aan hem aansloot, duurde het zeer lang, eer hij van zijn kant eenige vriendschap toonde, welke dan bovendien zijne korzelige buijen nog niet eens verminderde, maar ze zelfs bij voorkeur over 't hoofd van den begunstigde scheen te doen losbarsten. Daaromtrent ging het randolf niet beter dan anderen; maar zijne vroegtijdige en hartstogtelijke liefde voor de jagt had hem eene onbegrensde achting voor den man, die dit edel handwerk zóó in den grond verstond, ingeboezemd, en bragt te weeg, dat hij al zijne uitvallen, ja zelfs oorvijgen, verdroeg met zóó eerbiedige onderwerping, dat ze den harden weiman op 't laatst vermurwde, vooral wijl hij van lieverlede trotsch werd op een kweekeling, bij wiens leergierigheid en behendigheid geen zijner lessen verloren ging. En daar randolf, ook toen hij een man geworden was, de eigenheden van den oude met het geduld van een zoon ontzien bleef, werd de band tusschen hen beide met de jaren vaster in steê van losser; en het was wel hoofdzakelijk om randolfs wil, dat huybert, wiens krachten eigenlijk nog weinig waren afgenomen, zijn jagerspost opgaf, en, daar hij een goeden stuiver gelds had opgegaard, van het Sint-Catharijnen-Gasthuis te Arnhem den Hof, dien dit gesticht in 't

{==748==} {>>pagina-aanduiding<<}
naburige Elden bezat, in pacht nam. Hij had kennis van de boerderij genoeg, om over zijne arbeiders behoorlijk opzigt te houden, en gezond verstand genoeg, om zich niet door verwaarloozing van zijn nieuw bedrijf te gronde te rigten; maar toch werd menige najaarsdag - en wel de onstuimigste bij voorkeur, want een storm was huyberts lievelingsweêr - door hem uitgebroken, om randolf nog eens op de welbekende jagtgronden te vergezellen.
De twintigjarige klaere was huyberts éénig kind. Indien er een twistappel tusschen randolf en egbert had kùnnen geworpen worden, zij zoude het geweest zijn. Maar deze beide jongelingen waren van kindsbeen af - spijt het verschil van aard en beroep, en misschien daardoor zelfs nog wel meer - zóó innig aan elkander verknocht, dat geene vrouwenliefde bij hen op de vroegere regten der broederliefde inbreuk maken kon. Hun wedijver bepaalde zich, om eerst het kind, daarna het meisje, met al wat binnen hun bereik viel en haar genoegen doen kon te overladen. Dan, egberts bloemen en vruchten - meer nog zijne vier jaren jonger - wonnen het van randolfs wildbraad en bont. Wel droeg klaere ook den oudsten broeder geen kwaad hart toe, en had hij alléén om hare hand gedongen, dan ware hij hoogstwaarschijnlijk geslaagd; maar nu zij kiezen mogt, behield egbert den boventoon. Dat had randolf niet zoodra bespeurd, of hij was edelmoedig teruggetreden, zelfs ondanks den verklaarden wensch des vaders, wiens stugge natuur zoo min den ‘verwijfden’ egbert als zijn ‘treuzelend’ handwerk lijden mogt, en het hem veeleer tot schande dan tot verdienste aanrekende, dat hij een even bekwaam en vlijtig leerling van zijn vader geweest was, als randolf van hem. Nogtans, daar deze, hoe willig anders ook zich naar de grillen van zijn ouden vriend te schikken, ditmaal volstandig weigeren bleef om zijn broeder in den weg te staan en de goede klaere verdriet te doen, en hij zelf zich bovendien, schoon hij het tegendeel bij hoog en laag bezwoer, met al zijne norschheid door den wil van zijn dochtertje regeren liet, beperkte zich zijne tegenkanting tot zure gezigten en grommige woorden, wanneer
egbert en klaere er bij waren, en tot geduchte verwenschingen, wanneer hij met randolf alleen was, die dan al zijn best moest doen om zijne lang verkropte en daardoor des te heviger op-
{==749==} {>>pagina-aanduiding<<}
bruisende drift te sussen, en voor zijne moeite doorgaans zelf eenige scheldwoorden over de flaauwheid, waarmeê hij zich zijn meisje liet ontvrijen, naar 't hoofd kreeg.
Wanneer egberts tuinen meer opleverden dan de adellijke tafel en de keukendisch vereischten, en hij met dat overtollige naar Arnhem ter markte ging, dan plag hij gemeenlijk, in geval de kruiwagen niet al te zwaar geladen was op de heenreis, en anders op den terugweg, een tamelijk wijden omweg te maken, ten einde zijne klaere ter loops eens te kunnen aanspreken. Nu leverde wel is waar de late herfst niet altijd zoovele nieuwe groenten of vruchten meer op; maar de jongman was juist ter wille van dien omweg zóó bijzonder op zijn Arnhemschen marktgang gesteld geworden, dat hij dáárop telkens eenige noodige boodschappen in voorraad had, die hem, al was 't bijwijlen geheel zonder kruiwagen, naar de stad riepen. Dus had hij dan ook in dien noodlottigen ochtend met een vrolijk hart het zoo vaak betreden pad ingeslagen, en was op slechts korten afstand van de woning der geliefde door het doodelijke lood getroffen. Een gelukkig toeval, zoo hier nog van geluk mogt gesproken worden, had gewild, dat zijn broeder, van wien hij een lagchend afscheid had genomen, naderhand op den inval was gekomen, om den ouden huybert tot een jagttogt uit te noodigen, en hem zóódoende althans nog zieltogende had kunnen weêrvinden.
Het duurde eene geruime wijl, eer randolf, bij 't lijk zijns broeders neêrgeknield, zich in zóóverre van de doffe verbijstering, waarin hij na de eerste uitbarsting zijner smart verzonken was, hersteld had, dat hij aan de noodzakelijkheid kon denken, om het doode ligchaam naar veiliger en voegelijker plaats te vervoeren. Intusschen, schoon hij egberts wensch wilde eerbiedigen, en daarom besloten had zijn overschot niet eerst naar huyberts huizing, maar aanstonds naar zijne eigene te doen overbrengen, zag hij wel in, dat hij in elk geval de arme klaere niet van het droevig uiteinde haars geliefden onkundig mogt laten, en met geweld zich losscheurende van een schouwspel, 't geen, hoe vreeselijk ook, hem als met toovermagt kluisterde, begaf hij zich met wankelen stap naar de hoeve. Hoe klaere naar haren minnaar heenvloog, hem - helaas, te vergeefs! - bij zijn naam riep, en met hare tranen besproeide, is te natuurlijk om in 't breede verhaald te worden.

{==750==} {>>pagina-aanduiding<<}
Luttel ontroering daarentegen betoonde de oude weiman, wiens ingenomenheid tegen den jongen tuinier ook door zijn jammerlijk omkomen niet kon worden uitgedelgd. Hij bood evenwel, schoon tamelijk schoorvoetende, aan, het lijk voorloopig bij zich in huis te nemen, maar scheen zeer tevreden, toen randolf dit afsloeg, en enkel zijn wagen en arbeider begeerde. Met behulp alzoo van dezen werd de jongeling welhaast levenloos neêrgelegd in hetzelfde vertrek, 't geen hij kort te voren gezond en blijmoedig was uitgetreden; en vier dagen later rustte hij in een vrede, dien zijn moorder gewis verloren had, op het Elster kerkhof, naast den vader, voor wien hij, als benjamin, een zoon des ouderdoms was geweest.


III.

Wie was de moorder? ‘Geen ander’ - had de oude huybert reeds in de eerste oogenblikken tot randolf gezegd - ‘dan die stroopende schobbejak, dien ik daar straks nog met zijn geweer in de buurt heb zien rondsluipen. Heugt het u niet, wat hij ons eens dreigde, toen we hem zijn gestolen hazen weêr afnamen? De lafaard heeft zeker op den onweerbren knaap verhaald, dat hij ons mannen niet aandurfde.’
Inderdaad, die beschuldiging had alle waarschijnlijkheid voor zich. Behalve het voorval, door huybert te berde gebragt, en waarbij hij zich werkelijk dreigementen van bloedige wraak had laten ontglippen, had de wildstrooper zulk eene lange lijst van grieven tegen de beide jagers, die in hun beroepsijver hem meer dan ééne boete, en ééns zelfs een verblijf in 't gevangenhok, op den hals gehaald hadden, dat het, althans bij zóó ruw een vagebond, niet uitermate bevreemden kon, wanneer hij, tegen hen zelven niet opgewassen, hen in den broeder des éénen en aanstaanden schoonzoon des ánderen als met één slag had willen treffen. Aan den anderen kant diende men echter in aanmerking te nemen, dat deze omstandigheden ook wel eens een noodlottigen argwaan tegen een geheel onschuldige konden gaande maken.
Dat was het, wat Heer carel van lijnden, destijds zoowel Heer van de Parck als Ambtman en Rigter van Over-Betuwe, zijn burgtzaat en regtsgehoorige randolf onder 't oog bragt, toen deze 's anderen daags na den moord zich tot hem wendde om justitie.

{==751==} {>>pagina-aanduiding<<}

‘'t Is al kwaad wat een vijand doet,’ zeide de verstandige Edelman; ‘daarom had ik liever één bewijs dan een dozijn vermoedens, randolf. Gister was ik ter kwader uur niet bij huis; maar thans wil ik zonder uitstel de plek zelve gaan onderzoeken, of we dáár soms nog iets ontdekken mogten om ons op 't regte spoor te brengen.’
‘Dit raapte ik er op,’ gaf de jager ten antwoord, een zilveren wambuisknoop voor den dag halende. ‘'t Lag onder een paar elzenstruiken, waar de moorder, om na zijn schot spoedig weg te komen, met zóóveel geweld en haast doorheen is gedrongen, dat die knoop hem, zonder dat hij 't merkte, door de erg gehavende en geknakte takken is afgescheurd.’
De Rigter nam het schijnbaar beuzelachtige voorwerp, en bekeek het naauwkeurig. Na den afloop van zijn onderzoek schudde hij, als teleurgesteld, het hoofd. ‘Daar is,’ zeide hij, ‘geen onderscheidend merkteeken aan te bespeuren, of het moest hier van onder dat liggende kruisje zijn; doch dat is er misschien bloot voor tijdverdrijf ingekrast, en hoeft dus niet op 't heele stel te zijn overgebragt. Toch zullen we de vondst niet ligtvaardig wegwerpen: 't zou de eerste keer niet wezen, dat een moord door een kleinigheid aan 't licht kwam. Maar ot de Wildstrooper is te arm om zilveren knoopen te dragen: hebt gij ze ooit aan hem gezien?’
‘Neen,’ zeide randolf onovertuigd en half gemelijk; ‘maar 'k heb hem over 't geheel in langen tijd niet gezien: hij kan ze zich hebben aangeschaft.’
‘Dat gelooft gij zelf niet, randolf. Maar meen nu niet, mijn arme jongen, dat de dood van den goeden, trouwen egbert mij niet ter harte gaat, en dat ik niet alles zal beproeven om den doodslager op te sporen en te straffen. In deze troebele tijden zou ik 't eerst van allen op eenig verloopen soldenier geraden hebben, ware 't lijk niet ongeplunderd gelaten, en de zilveren knoop gevonden, die eerder aan burger of boer doet denken. Die knoop, ik moet er bij blijven, schijnt mij bij ot ook wel volstrekt niet te passen, maar in elk geval zal hij toch een streng verhoor ondergaan; want al is hij zelf de handdadige niet, hij heeft zich toch in de nabijheid bevonden, en zou ons dus misschien eenig bescheid van den booswicht weten te geven.’
Werkelijk begaf zich niet vele minuten na dit gesprek een

{==752==} {>>pagina-aanduiding<<}
tweetal dienaars van den Geregte op weg naar de hut van den verdachte, die, uit klei en zoden zaâmgeflanst, en in een woest, moerassig oord onder digt geboomte verscholen, zijn armelijk en verwilderd leven op 't duidelijkst kenteekende. Dan, ot de Wildstrooper was verdwenen. Dat zijne afwezigheid niet als louter toevallig en tijdelijk moest beschouwd worden, bewees de omstandigheid, dat al wat eenigzins vervoerbaar was en eenige waarde had even als de eigenaar vermist werd, terwijl het overige, 't geen door hem niet meêgenomen of ergens verborgen had kunnen worden, moedwillig was verminkt en vernield.
De Ambtman stelde al wat in zijn vermogen was te werk, om den voortvlugtige, die nu door allen, hem zelven niet meer uitgezonderd, schuldig geacht werd, uit te vinden; maar bij den verwarden toestand des lands, en bij de eigen jurisdictie van elke provincie, waarop de eene tegenover de andere jaloersch was, kon er met de vlijtigste pogingen luttel worden uitgerigt; en er verliepen één, twee jaren, waarin men onder de Betuwers van egberts vermoedelijken moordenaar niets zag of vernam, behalve een los gerucht, dat hij door een elders woonachtig Elstenaar, die op weg door een Spaanschen troep was aangerand, bij dezen herkend zou zijn.
Er verliepen één, twee jaren; en de alvermogende tijd, zonder egberts beeld uit klaere's en randolfs geheugen te wisschen, deed toch hun beider wilde smart in zachtere weemoedigheid overgaan. Zij waren de éénigen, die met naauwer banden dan van gewone bekendschap aan den ongelukkigen jongeling waren verbonden geweest, de éénigen dus, die 't niet moede konden worden met elkander over hem te spreken; en geen wonder alzoo, dat zij na zijn dood elkaêr zochten, en liefst met hun beiden alleen waren, om zijne gezegden, zijne gewoonten, zijn treurig uiteinde voor de honderdste maal met elkaêr te mogen ophalen. Dat hieronder langzamerhand, zonder dat hij 't zelf wist, de oude liefde - die niet roest, zoo 't spreekwoord waarheid zegt - bij randolf in 't spel kwam, en dat de welwillendheid, waarmeê klaere den broeder haars minnaars altijd had bejegend, even onbewust in hartelijke genegenheid overging, is voorzeker in de geschiedenis van 't menschelijke hart geen zoo ongewoon verschijnsel, dat iemand er te bijster vreemd van zal opzien. Reeds werden zij door

{==753==} {>>pagina-aanduiding<<}
al de Elster en Eldener dorpelingen als een aanstaand echtpaar beschouwd, en huyberts lievelingswensch scheen der vervulling nabij te zijn; onderling evenwel hadden zij nog geen woord over liefde gewisseld.


IV.

Inmiddels had randolf een - we moeten bekennen, niet zeer gevaarlijken - mededinger gekregen in den persoon van den Herr Hauptmann - gelijk hij zich zelf met de hem eigen nederigheid betitelde - Freyherr rabo von donnerstein. Zijne Vrijheerlijke Genade was met snorren, strikken, en pluimen niet karig voorzien, en het bolle, vuurroode gelaat sprak er borg voor, dat hij volstrekt geen aartsvijand was van den toen gebruikelijken Duitschen dronk. In zwetsen en snoeven stak men hem zoo ligt de loef niet af; maar schoon hij verbazend veel van zijne heldenfeiten en lidteekenen - welke laatste hij nogtans uit bescheidenheid onder zijne kleedij verborg - wist te vertellen, en zich zelfs beroemde, in één treffen met eigen hand een dozijn kampioenen te hebben neêrgelegd, het tooneel zijner daden bleef (even als de plek, waar zijne Heerlijke goederen lagen), door de onverschilligheid van den grooten man op zulke nietige bijpunten, voor zijne hoorders een diep geheim; en ook, zoodra men hem naar de partij vroeg, welke hij aankleefde, stoof hij in arren moede op, en bulderde den vrager toe: ‘Meint Er etwa, der Freyherr von donnerstein sollte irgendwo seyn, wo das Recht nicht ist?’
Zóóveel echter kon men, bij alle betwijfeling van 's mans strikte waarheidsliefde en bij al zijne achterhoudendheid, met tamelijke zekerheid aannemen, dat hij, aan welke zijde en in welken rang dan ook, ten minste eenige rol in den toenmaligen Nederlandschen vrijheidsoorlog vervulde. Alschoon hij namelijk in 't stedeke Huessen - destijds onder 't Fürstendom Cleve en dus onder onzijdig grondgebied behoorende, en van ouds tot op heden toe een geliefkoosd verblijf van dienstdoende en uitgediende krijgers - heette te wonen, begunstigde hij de burgerij niet alleen maar zelden, en meest nog in den winter, welks hinderpalen toen het oorlogshandwerk grootendeels deden staken, met zijn bijzijn; maar ook was het door 't hem dienstbaar gezin, dat bij zijne afwezigheid zijn huis in orde hield, bespied en uitgelekt, hoe hun meester na elke terugkomst in

{==754==} {>>pagina-aanduiding<<}
de stilte des nachts nevens eenige wèlgevulde geldzakken een tal van min of meer kostbare voorwerpen ontpakte, die wel slechts als soldatenbuit bij elkaêr konden zijn geraakt. Trouwens, de edele heer had zéér ruime middelen noodig, wilde hij de goede sier volhouden, die hij zich zelven zóó gaarne gunde, en waarin hij zijne stadgenooten diende te laten deelen, ten einde, bij gebrek van beter aanspraken, althans om zijne maaltijden door hen geëerd, en niet naar de herkomst van zijn rijkdom gevraagd te worden.
Huessen grenst naast aan Elden; en zoo was de faam van klaere's schoonheid en haars vaders welgesteldheid ook tot den ‘Herr Hauptmann’ doorgedrongen. Uit nieuwsgierigheid ging hij haar eens zien; en ziedaar, de volgens zijne eigen dure verzekering nooit verwonnen strijder liet zich door de nog niet eens aanmoedigende blikken van een zwak meisje zóó heelemaal en zóó hals over hoofd verwinnen, dat hij 't reeds op den terugweg in ernstige overweging nam, of het toch niet veel aangenamer wezen zou om van de vermoeijenissen des oorlogs bij eene jonge gade, dan, zooals nu, in een leêg vertrek uit te rusten. Ook was de uitslag zijner beraadslagingen voor klaere zóó gunstig, dat hij 's anderen daags in zijn zwierigsten dos en in 't volle gevoel zijner onweêrstaanbaarheid bij haar en haren vader aanzoek deed om hare hand. Was dit aanzoek in de meest hoogdravende bewoordingen vervat, het antwoord van den sturen weiman was des te korter en barscher, terwijl ook zijne dochter onbegrijpelijker wijze de meest mogelijke bereidvaardigheid aan den dag leide, om zich in dezen aan de vaderlijke uitspraak te onderwerpen.
‘Donnerwetter!’ brak de Duitscher los: ‘was ist das? Mich abweisen! mich! Einen Reichsbaron, einen Kapitän, einen gefeierten Krieger! Sprechen nicht schon meine Narben für mich? Hier ein Hau, und dort ein Hau...’
‘Als ge u niet gaauw wegpakt, windbuîl! kunt ge er nog een bij krijgen,’ viel huybert driftig in, en maakte eene beweging naar zijn hartsvanger, die digt bij hem tegen den wand hing.
De ‘gefeierte Krieger’ - nog bijkans nuchteren en dus nog niet al te moedig - bond aanstonds in. ‘Herr hubert wird der getaüschten Hoffnung ein rasches Wort zu verzeihen wissen.

{==755==} {>>pagina-aanduiding<<}
Dafür bürget mich seine allbekannte Groszmuth und Rechtschaffenheit. Ich meinte ja fürwahr auch nichts Böses. Ich wollte nur...’
‘Nu, boos of goed gemeend, maak er een eind aan,’ hervatte huybert ongeduldig. ‘Gij komt om mijne dochter: zij wil u niet hebben, en ik wil u haar niet geven; dat hebben we u allebeî duidelijk en stellig genoeg aan 't verstand gebragt: wat doet ge dan langer hier?’
‘Scheiden thut Weh!’ bragt de ongelukkige minnaar in, even of hij reeds met het lied van agathe bekend ware geweest. Daar de oude echter weêr naar den verdachten hartsvanger omzag, achtte hij 't nu toch geraden, om onder herhaalde betuigingen van zijne ‘Hochachtung und Verzweiflung’ den aftogt te blazen. Daar was niettemin bij dat heengaan iets in zijn oog - en 't werd met onrust door klaere opgemerkt - dat voor een gewonen Bramarbas te woest en te valsch geleek.
De eene week met dat al volgde de andere, zonder dat klaere's onrust in 't minst werd geregtvaardigd. 't Zij vrees voor spot of wel zijne gewone beweegreden hem wegdreef, donnerstein had nog den eigensten dag, die hem een blaauwen scheen kostte, zijn woonstadje verlaten, en liet er zich in langen tijd niet weêr zien.
't Was in 't drukste van den oogst: huybert was met zijne daghuurders ver weg aan den veldarbeid doende, en klaere had zich in den achtermiddag, toen er binnenshuis niets meer voor haar te verrigten viel, met eenig werk op de houten bank naast de voordeur neêrgezet, gedurig uitziende naar randolf, die, door geen oogst verlet, beloofd had haar vroegtijdig gezelschap te komen houden, en zonder wien zij zich in hare eenzaamheid reeds eenzaam begon te gevoelen. Zij hoorde eenig gerucht; doch toen zij hare ooren scherpte, leek het haar als paardengetrappel toe, 't geen eerst naderbij scheen te komen, maar op geen zeer verren afstand, naar 't haar ten minste dacht, plotseling ophield. In 't begin kwam haar dit vrij zonderling voor, en mengde zich wel eenige angst in 't verlangen waarmeê zij randolf te gemoet zag; doch toen alles stil bleef, ontgaf zij zich langzamerhand hare schrikbeelden, waarover zij nich trouwens in een dusdanigen tijd niet behoefde te schamen. En inderdaad, 't waren juist dit-
{==756==} {>>pagina-aanduiding<<}
maal geene ijdele vermoedens, die haar in spanning gebragt hadden; want nagenoeg op 't zelfde oogenblik, dat zij hare vrees liet varen, slopen twee mannen, voorover gebukt en op hunne teenen, langs eene sleedoornhaag, die, den tuin van de hoeve omsluitende, hen ongezien in de nabijheid der huizing brengen kon; en, daar zij thans nog te ver van deze verwijderd waren, dan dat de toon althans van gedempte stemmen tot dáártoe reiken kon, fluisterde een der beide den ander toe: ‘wees toch niet zóó dwaas: ik heb gisteren op mijn bedelaarstogt alles goed opgenomen en uitgehoord: zij moet thuis, en zij moet er alléén zijn.’ Die bewering bleek dan ook spoedig op goeden grond te steunen, toen zij, door eene opening der heg heenglurende, de weêr geheel argelooze klaere ontwaarden.
Nu was hun besluit ras genomen. Onverhoeds sprongen zij te voorschijn, grepen het meisje aan, en trachtten haar met zich meê te slepen naar de plek, waar hunne paarden waren aangebonden. Hare luide gillen werden gesmoord, door haar een doek, tot een bal zaâmgewrongen, in den mond te duwen; en ook haar heftig worstelen zou haar tegen twee sterke mannen niet lang gebaat hebben, hadde zich niet éénsklaps, toen hare ontvoering reeds beslist scheen, het gefluit van een geweerkogel doen vernemen, ten gevolge waarvan de regterarm van den voortvarendsten aanvaller - denzelfde ook, dien wij vooraf zijn makker moed hoorden inboezemen - bloedend en verlamd langs zijne zijde neêrzonk.
Door wien dit reddende, maar tevens zóó hagchelijke schot was afgevuurd, zal wel geraden zijn eer we 't neêrschrijven. Randolf had in de verte klaere's gevaar bespeurd; en door egberts lot, 't geen hem nog altijd voor den geest zweefde, 't eerst aan een moord denkende, had hij, uit vrees van te laat te komen, op Gods hulp en zijn nooit missend oog betrouwd; te meer daar diegene, op wien hij mikken moest, zich tusschen hem en 't meisje in bevond, en haar dus als 't ware tot een schild diende. Maar de kogel had naauw den loop verlaten, of de jager, thans door dubbele bekommering gepijnigd, vloog meer vooruit dan hij liep, om, naar hij hoopte, klaere ongekwetst te vinden, en alsdan met de kolf te voltooijen wat het kruid begonnen had.
De booswichten wachtten zijne komst niet af. Vreemd genoeg,

{==757==} {>>pagina-aanduiding<<}
scheen de getroffene nog een oogwenk in twijfel, maar daar zijn medgezel onmiddellijk het hazepad was opgegaan, en hij zelf door zijn gewonden arm meerendeels buiten gevecht gesteld werd, volgde hij, schoon zijns ondanks en met een vloek tusschen de tanden, het voorbeeld van den bloodaard. Beider vlugt bleef onverhinderd; want randolf, onzeker of niet nog meer schurken zich in den omtrek schuil hielden, durfde het half bezwijmde meisje niet alleen te laten, en eer hij zijne karabijn op nieuw geladen had, was het tweetal uit het gezigt. Maar klaere, van hare eerste ontsteltenis bekomen, sloeg de blanke armen om den hals van haren beschermer, en dankte hem zóó hartelijk en vurig, dat hem nu eindelijk eene liefdesbekentenis van de lippen vloeide, die niet onbeantwoord bleef. Eene nieuwe en schoone gelukszon brak in deze onvergetelijke oogenblikken voor het minnende paar van achter de donkere wolken door, die haar tot dusverre omfloersd hadden; en op hare vriendelijke stralen wierp zelfs de gedachtenis van den armen egbert geene dreigende schaduw; want zij waren zich bewust, dat zij hem elkander niet wilden helpen vergeten, maar herdenken, en dat hij gewis, zoo hij 't vermogt, zijne goedkeuring aan hunne verbindtenis hechten zou.
Wie klaere's aanranders geweest waren, kwam men niet te weten; zij zelve echter verzekerde, dat, hoezeer hun gelaat door een digt masker onzigtbaar was gemaakt, een hem ontvallen ‘Kraftwort’ haar den Duitscher had verraden, terwijl ook de stem van den door randolf verwonde haar niet gehéél vreemd had geklonken.


V.

Tijdens dit voorval schreef men nu reeds mdlxxxi. De krijg, die tachtig jaren duren zou, woedde voort, en de daaraan verbonden overlast drukte steeds gevoeliger, op den dorper nog meer dan op den poorter. Menige plunderbende liep het platteland af, en zondigde op naam van deze of gene partij. Op de Veluwe en in 't aangrenzende Sticht vreesde men inzonderheid voor een zekeren wolf van frankfort, een partijganger des Prinsen van parma, die met de zijnen, meest bij nacht en ontijde, als eene vlugt havikken of gieren op de weerlooze ingezetenen neêrschoot. Zijn naam zweefde dezer dagen nog meer dan vroeger op de tong, wijl hij aan den

{==758==} {>>pagina-aanduiding<<}
meineedigen Drossaard van Hattem, lodewijk van montfoort, de hand had geleend, om zich op verraderlijke wijze van den Burgt der stad meester te maken. Na 't volvoeren van den aanslag had hij zich echter aanstonds weêr teruggetrokken, en met een aantal nieuwe strooperijen en brandschattingen de hervatting van zijn gewoon handwerk ingewijd, lang vóórdat de burgt, die slechts door een veertig soldaten, van maerten schenck uit zijn huis Blijenbeek gezonden, bewaard werd, weêr in de magt der onzen raakte, en de Drossaard nevens zijn zoon willem het wèlverdiende loon zijner landverraderij ontving.
Op een der laatste rooftogten van wolf was hij verder dan anders naar den Rhijnzoom afgezworven, en zoodoende begon men ook in de Betuwe voor eene ‘invasie’ van zijnentwege beducht te worden. Aan de mogelijkheid daarvan had ook randolf wel eens, en - ter oorzake vooral van klaere en haren vader, wier hoeve wel eenigzins aan den eersten aanval lag - met ongerustheid gedacht; doch, gelijk 't gemeenlijk gaat, juist toen 't gevaar inderdaad nabij was, had hij er 't minste vermoeden van. Hij had eene ongemeen gelukkige jagt gehad, en wandelde nu met gevulde weitasch en in opgeruimde stemming van den kant van Arnhem af, den Rhijndijk langs, naar de woning zijner welbeminde, toen een ruiter, van top tot teen in 't harnas, hem spoorslags achterop reed, onder 't voorbijrijden hem even in 't aangezigt zag, en daarop éénsslags de vaart van zijn klepper inhield.
‘Ge komt mij als geroepen, randolf!’ riep hij dezen toe, die verwonderd opzag: ‘de oude grombeer zou mij misschien niet eens willen aanhooren of gelooven. Maar, 't is waar, zóó kunt ge mij niet kennen.’ En hij sloeg haastig zijn vizier op, maar ook aldus kostte het den jager moeite, om in die gansch veranderde kleedij de trekken van zijn ouden vijand, ot den Wildstrooper, weêr te vinden.
Met de eerste herinnering echter bruiste ook de sluimerende wraakdrift weder op; en onder den uitroep: ‘Moordenaar!’ greep hij onwillekeurig naar 't op zijn schouder rustend geweer.
‘Zoo ik 't ware, dorst ik u dan onder de oogen te komen? - Ik ken van ouds uwe karabijn veel te goed, om u onnoodig te sarren.’
‘Waarom waart ge dan weg, toen men u zocht? Waarom kwaamt ge niet op, om u te zuiveren?’

{==759==} {>>pagina-aanduiding<<}

‘Omdat niemand mij geloofd zou hebben. Zeg eens zelf, hoe ik 't had moeten aanleggen, om te bewijzen dat ik niet gedaan had, wat ieder door mij gedaan woû hebben, en waar geen mensch bij was geweest om anders te getuigen. Ik had geen zin om jaar en dag op suspicie achter de tralies te zitten.’
‘Ge zijt toch dienzelfden ochtend bij den elzenpas gezien.’
‘En die mij gezien heeft, heeft daar, zoo 'k gehoord heb, een zilveren knoop van zijn buis bij ingeschoten. Bij mij hoefde men toen geen zilver te zoeken, randolf.’
De jager schrikte op, als stak hem een adder. Zonder evenwel daarop acht te slaan, of misschien te willen slaan, voer de ander na een oogenblik zwijgens voort: ‘Komaan, ge vertrouwt mij nóg niet, zie ik wel; maar wat dunkt u dan van de reden, waarom ik hier ben? Binnen een paar uren wordt de Hof van den ouden huybert door den troep van wolf van frankfort uitgeplunderd en zijne dochter geschaakt: die boodschap woû ik hém brengen, en nu breng ik ze ú. Wat meent ge, zou een vijand zich met zoo'n waarschuwing belast hebben? - Maar, gants bloed! ik heb u alreê te lang opgehouden: de tijd dringt, zoo ge het meisje redden wilt.’ - Meteen zwenkte hij schielijk zijn paard om; en eer randolf, door de tegenstrijdigste aandoeningen geslingerd en verbijsterd, hem goed of kwaad antwoorden kon, was hij reeds buiten gehoor, en, achter eene kromming van den dijk, ook welhaast buiten gezigt.
Zoolang de jager hem nog in 't oog had, stond hij als door eene toovermagt aan den grond gekluisterd. Eerst toen zich van den gewezen wildstrooper schijn noch schaduw meer ontwaren liet, keerde zijne bezinning terug; maar toen ook, elke gedachte behalve die aan klaere's veiligheid voor dit oogenblik van zich afzettende, ijlde hij, zonder ééns adem te scheppen, dóór naar hare woning.
De huiskamer was ledig; want vader en dochter waren buiten op 't erf aan eenig landelijk werk bezig, zoodat zelfs 't gerucht van randolfs onstuimig binnenkomen hen niet bereikte. Teleurgesteld, en beangst dat zij misschien tot eene tijdige vlugt niet aanstonds bij de hand mogten zijn, wilde hij naar achter snellen; daar viel zijn blik onverhoeds op het wambuis met zilveren knoopen, 't geen huybert, eer hij aan den arbeid ging, uitgetrokken en over een stoel geworpen had.

{==760==} {>>pagina-aanduiding<<}
Al was op dat tijdstip zijn eigen, ja klaere's leven er meê gemoeid geweest, randolf had niet kunnen nalaten, die knoopen even te bezien. Een oogopslag vergewiste hem, hoe het noodlottige liggende kruisje - een waarmerk van eigendom bij mogelijk verlies - op géén van allen ontbrak, maar hoe het nogtans op één van allen eenigzins anders was ingesneden, ongeveer gelijk ons latere schrift van 't vroegere pleegt te verschillen; terwijl ook die knoop zelf niet gehéél eenerlei van maaksel met de overigen leek te zijn. Zoo scheen de wenk, door ot gegeven, zich hier op 't overtuigendst aan randolf te bevestigen: daarbij vlogen honderd herinneringen, die zijn argwaan nog meer voedsel gaven, hem door 't hoofd, inzonderheid hoe huybert ieder gesprek over egberts moord, en met name over dien gevonden knoop, vermeed of afsneed; maar op eens riep klaere's welbekende tred hem de reden van zijn hierzijn weder voor den geest, en nogmaals behaalde de vrees voor hare veiligheid over elk ander gevoel de zege. ‘Zij ten minste is onschuldig!’ mompelde hij bij zich zelf, en in korte woorden maakte hij haar en haren vader - schoon hij dezen voor 't eerst van zijn leven niet dan met heimelijken afkeer kon aanzien - met de ramp, die hun boven 't hoofd hing, bekend.
Wat huybert aan geld en geldswaarde bezat, was, voor zooverre men het meêdragen kon, spoedig bijeengeraapt; en, nadat zijne en randolfs honden, wier geblaf hen in ongelegenheid brengen kon, buiten waren vastgelegd, verliet men de hoeve, met oogmerk om op de Parck des Rigters hulp in te roepen, en onderweg den een en anderen buur, op wien 't misschien van 's gelijken gemunt mogt wezen, te waarschuwen. Naauwelijks echter hadden zij een paar stappen gedaan, of de avondwind droeg van uit de verte den hoefslag hunner naderende belagers tot hen over. Thans werd hun toestand inderdaad hagchelijk; want het pad, 't welk zij hadden willen volgen, liep dwars door een open veld, waarop zij nu niet ver genoeg weg meer konden komen, om niet gezien en achterhaald te worden. Het geradenste was, zich voorshands ergens te verschuilen; maar hiertoe bood niets in den omtrek zich aan, dan juist het elzenboschje, waarin de ongelukkige egbert zijn dood had gevonden. Door geen van de drie vlugtelingen was het sinds weêr betreden, en bij randolf verzette

{==761==} {>>pagina-aanduiding<<}
er zich tháns alles tegen, om het aan huyberts zijde binnen te gaan; doch, zoo hij klaere behouden wilde zien, schoot er geen andere keus over. Stilzwijgend wees hij met zijn vinger de plek aan: klaere trilde aan zijn arm, en zag vragend op naar zijn doodsbleek gelaat: ‘het moet!’ fluisterde hij somber. De oude weiman daarentegen liet geenerhande ontroering blijken, hetzij dan dat zijne ijzeren natuur werkelijk te hard daarvoor was, of wel zich te hard wist te houden.
Het voetpad in den pas, waarvan vroeger melding is gemaakt, kwam naar den kant der hoeve op een breeden rijweg uit, die den zoom van 't boschje tamelijk digt voorbijstreek. Van dien kant daagden eerlang de gevreesde ruiters op; doch zoo gemakkelijk zij zelven van binnen konden worden gadegeslagen, zoo onmogelijk was het hun, om, inzonderheid bij de invallende schemering, naar binnen te zien: eenig onvoorzigtig gedruisch slechts had hun de aldáár weggedokenen kunnen verraden.
De bevelhebber van den troep, aan den geduchten vederbos van zijn helm kenlijk, slóót, zonderling genoeg, den trein, in steê van dien aan te voeren. Naast hem reed ot de Wildstrooper. Onwillekeurig stiet randolf, die hem nù dadelijk herkende, binnensmonds zijn naam uit.
‘Hij!’ herhaalde huybert op denzelfden gedempten toon, maar die bij hem van innerlijken wrok beefde, en te gelijk sloeg hij, als ware hij de tijdsgelegenheid t' eenemaal vergeten, de hand aan 't door hem meêgenomen geweer.
‘Laat uw wapen rusten,’ zeide randolf strak en ernstig: ‘gij hebt het ligt al te veel gebruikt, en zoudt het tháns zeker gebruiken tot ons aller verderf. Dezen keer ook ten minste hebben we ons over dien man niet te beklagen, en ge weet zelf misschien beter dan ik, of wij 't wel ooit met regt hebben gedaan.’
Bij die woorden, zóó gehéél anders van inhoud en klank, dan hij 't van zijn voormaligen leerling gewend was, zag de oude verbaasd op, maar bleef, wat bij zijne geaardheid opmerkelijk te noemen was, het antwoord schuldig. Ook klaere staarde haren verloofde aan, als had zijne taal haar, bij den schrik van 't oogenblik, nieuwe onrust verwekt.
‘Laat ons gaan!’ sprak hij, opstaande en elke verdere vraag afsnijdende: ‘Zij hebben ons nu den rug gewend, en zullen, eer we buiten hun bereik zijn, wel niet meer omzien. En al

{==762==} {>>pagina-aanduiding<<}
deden zij 't ook, 't wordt hand over hand donkerder. Voordat zij dan verder 't huis van boven tot beneden doorzocht hebben, sporen zij ons gewis buiten niet na; want zij weten niet dat we gewaarschuwd zijn.’
De angst gaf, als gewoonlijk, vleugels, en het eerste kwartier afstands werd in de helft van dien tijd afgelegd.
‘Luister, randolf!’ zeide klaere, plotseling stilstaande. ‘God zij ons genadig! zij vervolgen ons.’
‘Het meisje heeft gelijk,’ bevestigde de oude huybert, insgelijks ophoudende. ‘Ik hoor hunne paarden duidelijk: 't zijn er evenwel maar twee of drie.’
‘Geen nood,’ antwoordde randolf bemoedigend: ‘ik ben er op verdacht geweest, en heb daarom den kant van deze drooge sloot gehouden. Klimt af en legt er u plat in neêr, dan zal niemand u bij avond merken: de jager heeft immers dikwijls bij dág nog geen erg in den haas, die eene greb of graaf tot zijn leger kiest.’
Zijne voorspelling bleek waarheid; want de ruiters kwamen en reden voorbij en weder terug, zonder iets ontdekt te hebben. Na hun vertrek kwamen de vlugtelingen weêr te voorschijn, en spoedden nu in één adem voort, tot zij ten langen leste zich zonder vermetelheid als ontkomen mogten beschouwen, en voor 't eerst achter zich om durfden zien. Een altijd indruk- maar ook altijd huiveringwekkend schouwspel wachtte hen. Over de plek, waar de Hof van 't Sint-Catharijnen-Gasthuis liggen moest, steeg eene digte witte rookwolk omhoog, waardóór, op den eigen stond dat zij er hunne blikken heenwendden, eene laaije vlam zich kronkelde, die de dampzuil eensslags tot eene vuurzuil omschiep. De stroopers hadden, om zich op de ontvlogene vogels te wreken, het achtergelaten nest leêggeroofd en in brand gestoken.


VI.

‘Bedenk wat ge doet, randolf! 't Is een ruw handwerk, waar de schutter op menschen in steê van op hazen mikt,’ zeide de Heer van de Parck twee dagen na dien noodlottigen avond tot zijn jager.
‘Ook zou mijne conscientie mij er over wroegen, Edele Heer, zoo de krijg niet voor vaderland en religie gevoerd wierde.’
‘Maar indien die u zóózeer ter harte lagen, waarom is dan dat plan niet vroeger bij u opgekomen?’

{==763==} {>>pagina-aanduiding<<}

‘Toen hielden sterke banden mij hier vast, Uwe Edelheid. Nu echter die banden voor goed verbroken zijn, en ik in géén geval aan dezen oord blijven kan, acht ik het de beste keus te zijn, zoo ik mijn leven aan de goede zaak der Vrijheid toewijd.’
‘Maar klaere dan?’
‘Van een huwelijk tusschen klaere en mij kan nooit iets inkomen, Edele Heer! 't Is juist dáárom, dat ik heenga.’
‘Waarlijk? Dat zou ik niet gedacht hebben. Maar, wéét zij of haar vader van uw vertrek?’
‘Neen, en ik bid ook Uwe Edelheid, hun niets daarvan te melden eer zij mij missen. Ligt zouden ze mij dringen hen niet te verlaten, en 't zou mij pijn doen, neen te zeggen.’
‘Zoudt gij dat neen volhouden?’
‘Ik zou het moeten doen.’
‘Randolf, ik bleef liever!’ zeide de Ambtman, terwijl hij, spijt zijne hoogwelgeborenheid, zijn trouwen jager bij de hand greep.
‘Dat ik het mogt!’ antwoordde randolf met afgewend gelaat.
‘Gij hebt mij niet alles gezegd.’
‘Wat ik verzweeg, Edele Heer, is niet mijn eigen geheim.’
‘Zou ìk niets kunnen doen om uw besluit te veranderen?’
‘Ach neen, Uwe Edelheid.’
‘Gij hebt mij lang en ijverig gediend, randolf: kan ik u ten minste niet eenige weêrdienst bewijzen?’
‘Ik deed slechts mijn pligt, en heb mijn loon meer dan dubbel weg. Maar zoo 't Uwe Edelheid goedvond, dat de oude huybert en zijne dochter, in geval zij dat althans verkozen, ons huisje mogten blijven bewonen...’
‘Heb dáárvoor geene zorg. Voor een oud dienaar is er altijd een onderkomen op de Parck.’
‘Met de jagt moet Uwe Edelheid door mijne schuld niet in verlegenheid raken. Ter nood kon huybert zijn vroegeren post weêr opvatten: hij is’ - en hier speelde een vreemde, bittere grimlach om zijne lippen - ‘het schieten nog lang niet verleerd. Maar, heeft Uwe Edelheid daar soms wat op tegen, dan zal de jonge rijck mijne plaats wel vervangen: hij is honderde malen met mij uitgegaan, en heeft de grepen zóó goed van mij afgezien, dat hij maar weinig meer voor mij onderdoet.’
‘Rijck mag uw opvolger worden, randolf; maar ik stel

{==764==} {>>pagina-aanduiding<<}
hem alleen tijdelijk aan; want ik hoop nog immer, dat gij vroeg of laat tot ons terugkeert.’
‘Alles staat in Gods hand’ - zeide de jager, droefgeestig zijn hoofd schuddende - ‘maar anders... Doch nog één woord, Uwe Edelheid. Zoo ot de Wildstrooper ooit weêr in deze streken komt, doe hem dan geen leed; ik heb hem gezien en gesproken, en hou hem onschuldig aan mijns broeders dood.’
De mededeeling was nieuw - want op randolfs begeerte hadden ook klaere en huybert van diens ontmoeting met den strooper gezwegen - en zij verraste den Heer van de Parck. ‘Moogt ge mij dáárvan niet meer zeggen, randolf?’ vroeg hij. ‘Want dit gaat eigenlijk den Ambtman en Rigter aan, die zijn eed om de justitie te handhaven, behoort gestand te doen.’
‘Meer dan dit zouden pijn en banden zelfs mij niet afpersen. Ook weet ik luttel meer; ja, met zekerheid niets. - En nu, Edele Heer, vergun mij te scheiden. God zegene u en de uwen in lengte van dagen!’
Om alle navraag te vermijden, had randolf in stilte zijn bundel vooruitgezonden, en wandelde nu met zijne karabijn de laan van de Parck uit, even alsof hij enkel ter jagt ging. Vergeefsche voorzorg! de liefde had oog en oor gescherpt, en aan 't einde der laan stond klaere met natbekreten wang op hem te wachten.
‘Om Godswil, randolf, wat wilt ge van ons weg en in den oorlog? - Neen, neen, bedenk voor mij geene ijdele uitvlugten: helaas, ik weet alles.’
‘Gij weet niet alles, arme klaere! anders zoudt ge óók weten, dat ik hier niet meer verwijlen kan noch mag.’
‘Ik weet het wèl; onder al 't gevaar van eergisteren nacht heb ik uwe duistere uitdrukkingen begrepen. Maar, randolf, dat schrikkelijk vermoeden is immers nog geen bewezen waarheid: is er dan heel geene mogelijkheid van vergissing, van bedrog?’
‘Ja wel, klaere, en mijn bloed mogt vlieten tot den lesten druppel, zoo ik daarmeê de ontdekking van zulk eene vergissing of bedrog koopen kon; maar zoolang ze niet ontdekt zijn, kan ik dien man geen vader noemen, noch harden 't in zijne nabijheid.’
‘Maar dan is 't billijk, dat wij gaan, en niet gij! Zou ik

{==765==} {>>pagina-aanduiding<<}
u, tot dank dat ge tweemaal mijn redder waart, uit uw eigen huis verjagen?’
‘Gij verjaagt mij niet, goede klaere. In deze streek, waar mij alles aan u en aan egbert herinnert, zou ik, nu 'k u beide missen moet, rust noch duur hebben: te midden van 't krijgsrumoer laten zich de gedachten eerder verzetten.’
‘Gij wilt dan niet meer aan mij denken?’
‘Ach, klaere, ik vrees dat het mij luttel baten zal of ik 't al wil, en dat ik u in mijn waken en droomen zien zal zoolang ik leef... Doch, wat toef ik langer, en strooi woorden in den wind? Voor déze wereld zijn wij gescheiden, en niet dan de dood kan ons bijéénbrengen. Vaarwel, klaere! vaarwel voor altijd, mijne éérste en éénigste liefde!’
Daarmeê sloeg hij zijn arm om haar heen, drukte haar een onstuimigen afscheidskus op de lippen, en ijlde voort als een verloren man. ‘Randolf!’ riep zij hem wanhopig smeekende na, en nog eenmaal blikte hij om, als ware die stem hem onweêrstaanbaar, en wuifde met de hand. Toen verdween hij tusschen de windingen van een digtbegroeid kreupelbosch, en zelfs klaere's herhaalde roep bragt hem niet weder.


VII.

‘Op den 8. November 1582’ - meldt ons de Chronyk van Arnhem - ‘werdt wolff van frankfort, onder anderen om dat hy tot het in brand steken van den hoff van het Gasthuys van S. Catharinen, in Averbetuwe tho Elden gelegen, verghangen jaer ein vndt tachentich, last gegeven hadt, te dezer stede met den strop aan die galghe gestraft.’ Hij was met zijne bent, zeer tegen zijn zin, de ruiters van den Graaf van hohenlo in den mond geloopen, toen dezen, onder wie zich nu ook randolf bevond, tot het ontzet van Lochem optrokken. Hoe verbaasd stond de jager - en niet minder, toen de mare tot hen overwoei, de goede poorters der stad Huessen - bij de onvoorziene ontdekking, dat de beruchte plunderaar één en dezelfde man was met den doorluchtigen, hoogdapperen Freyherr von donnerstein! Laat zich van grootspraak zélden veel groots voorspellen, hier nam ze voorwaar al een bijster jammerlijk einde.
Hoezeer ot de Wildstrooper, gelijk we weten, te Elden door randolf onder wolfs knechten was opgemerkt, had hij hem

{==766==} {>>pagina-aanduiding<<}
hier evenwel noch onder de verslagenen, noch onder de gevangenen kunnen uitvinden; hij behoorde dus vermoedelijk tot de weinige ontkomenen. Randolf zelven voerde de loop des krijgs voortaan nu her- dan gindswaarts. Had daarbij de liefde voor geboortegrond en godsdienst zijn moed niet geschraagd, menigmaal zou zijn besluit hem berouwd hebben. Immers, met zijn ernstig, strikt zedelijk karakter kon hij in 't woeste soldatenleven luttel behagen scheppen, maar dan ook weêrkeerig den schimp zijner ruwere kameraden bezwaarlijk ontgaan. Een kwaad gesternte trouwens mogt men 't wel noemen, dat hèm juist onder de vanen van hohenlo gevoerd had, van wiens persoon en manschap een geenszins partijdig tijdgenoot, everhardt van reydt, ons eene getuigenis als deze heeft nagelaten: ‘Graef philips van hohenlo hadde wel eenes Leeuwen hert, e
{== afbeelding 	==} {>>afbeelding<<}
    
 een heerlyck schoon aensien van persoon, maer met allen ghene ervaringhe, noch lust ende yver om te leeren, noch oock van natueren eenige sorghe oft voorsichticheyt: was den wijn ende vrouwen so toeghedaen, dat hy ter liefde van dien somwijlen die uren vergat, die hy selfs tot eenen aenslach bestemt hadde. Sijn exempel volghden meest alle Colonellen, Ritmeesters ende Capiteyns; die Meester was met suypen, vloecken, hoeren, met wildicheydt, scheen die manlyckste Krijghsman te wesen. Eerbaerheydt van leven wert bespot, ende uytgeleyt voor gebreck van couragie.’ Gelukkig nog voor randolf, dat dit laatste verwijt niet wel meer op hem passen woû, sedert hij een en andermaal zulke doorslaande blijken van buitengemeene onverschrokkenheid gegeven had, dat de Veldoverste zelf, bij alle ongelijkheid van zeden, toch ook gelijkheid van kloekhartigheid in hem erkende, en hem uit dien hoofde een wonderlijk soort van achting en vriendschap, met
spotzucht en tegenzin doormengeld, bewees, die hem met dat al op den duur aan eene wachtmeestersplaats bij de karabiniers verhielp.
Met dien rang sedert kort bekleed, vinden we hem terug op den 16den van Grasmaand 1587. Parma's Spanjaarden lagen voor het sterke Grave: hohenlo, geholpen door leicester's Engelschen onder aanvoering van den wakkeren john norrits, stelde - schoon, door de flaauwmoedigheid des Heeren van hemert, die daarbinnen als Gouverneur gebood, te vergeefs - alles in 't werk, om de stad te redden. Paardenvolk was er

{==767==} {>>pagina-aanduiding<<}
van weêrskanten weinig, wijl het er niet veel dienst bewijzen kon; onder dat kleine getal echter had hohenlo's keus ook randolf opgenomen. Dat die keuze wèlgezien was, bleek op evengemelden dag, toen de strijd gevoerd werd om eene schans, die 's nachts te voren door de Staatschen was opgeworpen, om van daar het kasteel Batenborgh, 't welk hunne convooijen den pas naar Grave belemmerde, door geweld van geschut ter overgave te dwingen.
De Veldheer had zijn nieuwen wachtmeester bij de schansgravers geplaatst, om in tijd van nood tot renbode te dienen. Zoodra derhalve de Spaanschen, die gelukkig eerst 's ochtends van 't nieuwbegonnen werk de lucht hadden gekregen, hen met groote overmagt op 't lijf kwamen vallen, gaf randolf zijn ros de sporen, en bragt door zijn spoed te weeg, dat er nog even bij tijds uit het legerkamp eene hulpbende kon worden afgezonden, die de reeds vlugtende soldaten en werklieden tot staan bragt, den vijand voorbij de aangevangen schans tot bij zijne eigene sterkten terugdreef, en dusdoende eene overwinning behaalde, welke twee dagen later de begeerde inneming van Batenborgh ten gevolge had.
Met de door hem ingeroepen versterking teruggekeerd, moest randolf zich wel is waar, om geene verwarring in de gelederen te brengen, achter het voetvolk houden; maar hij behoefde dáár toch, dank zij zijne vèrdragende karabijn, niet werkeloos te blijven. Dàt ondervond, onder meer, de Spaansche musketier, die reeds op Graaf philips van nassau - ‘een jonc aencomende Heer, die met een langen spies hem dapperlyck tegens den vyandt bewees’ - had aangelegd: randolfs zeker schot redde voor ditmaal den jeugdigen Nassouwer van den vroegen heldendood, die hem eenige jaren later aan de Lippe verbeidde.
Op datzelfde oogenblik streek een vijandelijk ruiter - want ook de Koningschen hadden uit gelijke voorzorg als hunne tegenpartij één of twee paarden bij zich - op niet verren afstand randolf voorbij, en rende met lossen teugel voort in de rigting van Batenborgh. Hij was - niet zonder groot gevaar, doch ten zijnen gelukke eerst nu, en alléén door randolf, opgemerkt - wel langs een zijweg, maar toch onder 't bereik hunner kogels, om de Staatschen heen gereden; met welk oogmerk liet zich ligtelijk gissen, om namelijk aan de

{==768==} {>>pagina-aanduiding<<}
Batenborghsche bezetting het bevel tot een uitval, en alzoo de te sterk wordende Nederlanders en Engelschen tusschen twee vuren te brengen. Eene zoodanige boodschap moest randolf natuurlijk tot elken prijs zoeken te verijdelen, en hij zag daar kans toe, doordien het dier, dat hij bereed, maar zelden zijne weêrga vond in snelheid. Het handhaafde zijn roem ook thans: binnen een paar minuten zag de Spaansche ruiter, wilde hij niet ruggelings getroffen worden, zich genoodzaakt den kop van zijn paard om te wenden. Nu vielen de schoten der beide kampioenen nagenoeg te gelijk: zonder eenig meerder gevolg echter, dan dat randolfs helm een deel van zijn vederbos verloor, en dat de ander even naar zijn ligt geschramden hals tastte. Te gespannen om 't roer van nieuws te laden, te bezorgd ook dat de een den ander voorkomen zou, lieten zij met de linkerhand, waarmeê zij de teugels hielden, nu ook de karabijnen op den zadelknop rusten, en haalden met de regter hunne rapieren voor den dag. De strijd was te heftig om langdurig te zijn: randolf ontving een steek door den linkerarm, dat geweer en teugels hem ontvielen, zijn bestrijder echter zonk ter aarde met doorboorde borst. Wild steigerde het ros van den gevallene op, en holde met wijde sprongen het vrije veld in: de Batenborghschen bekwamen geene tijding, en de zege verbleef aan de onzen.
Uit een gevoel van menschlievendheid, waardoor randolf zich niet minder dan door zijne ingetogenheid van 't meerendeel zijner krijgsgezellen onderscheidde, had hij - ter overreding van dezen voorwendende, dat de gekwetste misschien belangrijke inlichtingen geven kon - er voor gezorgd, dat zijn vijand, spoediger en beter dan anders 't geval zou geweest zijn, naar eene der legertenten vervoerd werd en aldáár de noodige oppassing erlangde. Zijne eigene wonde, die hij aanvankelijk luttel geteld had, bleek aldra, schoon dan ook niet gevaarlijk, nogtans beduidend genoeg te zijn, om hem, bij de gebrekkige heelkundige hulp dier dagen, een stijven arm te doen houden.
Hij had zijn overwonneling - daar zij met gesloten vizier gevochten hadden, en randolf, om zoo voor den ander als voor zich den thans maar al te bezetten heelmeester met den eersten op te zoeken, aan zijne makkers slechts de plek gewezen had waar de gevallene lag - tot dusverre niet van

{==769==} {>>pagina-aanduiding<<}
aangezigt gezien, evenmin als deze hem. De gevangene inmiddels had naar zijn naam gevraagd, en toen hem die gezegd was, eene in 't oog loopende ontsteltenis getoond; waarop eerlang, toen zijn toestand hand over hand verergerde, het dringende verzoek volgde, om vóór zijn dood den wachtmeester onder vier oogen te spreken. Randolf, die zoowel als de overigen dacht, dat het hier alleen krijgszaken gelden zou, voldeed gereedelijk aan 't verlangen des stervenden; maar stond niet weinig verbaasd, toen deze, zich op zijne legersteê met moeite overeind beurende, geen ander bleek te zijn dan ot, de gewezen wildstrooper.
‘Ik heb u veel leeds berokkend, randolf,’ begon hij met zwakke stem: ‘het weinige, dat gij mij hebt toegevoegd, heb ik met een woeker, waar ik nu zelf van ijze, vergolden. Neen, val mij niet in de rede, mijne uren zijn geteld, en de conscientie pijnt mij onverduurbaar, zoolang ik voor 't minst niet goed gemaakt heb wat ik nog vermag. Weet dan: ik haatte ú, al waart gij op de jagt mijn kwelduivel, niet half zoo veel als uw broeder, omdat ik in 't geheim eene hopelooze, maar onstuimige liefde voor de schoone klaere had opgevat, wier bezit thans aan hèm te beurt zou vallen. Toch zou ik - want mijne rekening is te zwaar, dan dat ik er, door een ander te sparen, nog aan mag toedoen - uit mij zelven wel niet tot een moord besloten hebben, ware 't niet dat ik op dien ongeluksmorgen, terwijl ik mij bij egberts nadering als strooper verborg, den geweerloop van den ouden huybert tusschen de struiken door op hem had gerigt gezien. Bijkans gelijktijdig kreeg uw broeder zelf hem in 't oog, en de blik, waarmeê hij zijn belager heeft aangezien, moet wèl doordringend geweest zijn, want de oude trok den haan af met eene bevende hand en haast zonder doel. Ik zag vooruit dat hij niet raken kón, en plotseling rees de helsche gedachte, die ik naderhand wel duizendmaal verwenscht heb, bij mij op, om in één en 't zelfde oogenblik als hij los te drukken, en alsdan egberts dood, die aan mijn kogel zou te wijten zijn, op hèm te schuiven. Toen huybert nevens zijn eigen schot nog een ander hoorde vallen, brak hij, om weg te komen, door takken en twijgen heen, of de Booze hem op de hielen zat; en toen ik dus later van een gevonden knoop hoorde, viel 't mij gemakkelijk te raden, door wien die verloren was.

{==770==} {>>pagina-aanduiding<<}
Maar daar hij mij in de vroegte bij zijne hoeve gezien had, en dat andere schot derhalve, zoodra hij van den eersten schrik bedaard was, hem niet zóó onverklaarbaar meer bleef, was hij, eer ik hem aanklagen kon, mij al vóór geweest, en ik kon ligt nagaan, dat hij gereeder dan ik zou geloofd worden. Dus was vlugten veiligst, en daar ik donnerstein zeer goed als wolf van frankfort kende, omdat ik hem vroeger eens op een van zijne nachtelijke roovertogten ontmoet en de behulpzame hand geleend had, weifelde ik niet waarheen. Ik was 't, die hem bij de door u verijdelde schaking van klaere verzelde; maar mijn plan was, om het meisje voor mij zelf te behouden, en mij van den laffen Duitschen snoever, des noods door mijn goeden degen, af te maken. Toen waren we maar met ons beide, en 't zou dus gegaan zijn; maar als hij daarna met de geheele bende, tegen wier overmagt ik hem klaere niet had kunnen betwisten, een aanval op den Hof beraamde, achtte ik het van twee kwaden 't beste, om onder den schijn van verspieding vooruit te rijden, en de bedreigden in tijds te waarschuwen. Den afloop kent gij zelf, en bij mijne verdere lotgevallen hebt ge geen belang: alléén, ik ben na uw vertrek nog ééns in de Betuwe geweest, en toen ik dáár van uwe schielijke verdwijning hoorde, begreep ik maar al te wèl, dat ze door den wenk, welken ik u dien avond uit boosaardigheid gegeven had, moest zijn veroorzaakt; maar nu weet gij het dan, dat de oude egberts eigenlijke moordenaar niet geweest is, en dat ge alzoo dáárom van klaere niet gescheiden hoeft te blijven. Op de waarheid van wat ik u nù verhaald heb kunt ge gerust staat maken; want, geloof mij, de dood is voor een zondaar als ik ben veel te vreeselijk, om onder zijne aanraking te liegen.’
't Zal zeker naauwelijks noodig zijn onzen lezers te herinneren, dat, gelijk deze woorden door den uitgeputten lijder niet allen in één adem dóór gesproken werden, zij ook evenmin door randolf - hoewel hij zich hierin op de begeerte des anderen zooveel mogelijk bedwong - gehéél zonder eenigen vragenden of verwonderden uitroep werden aangehoord; doch om onduidelijkheid en langwijligheid voor te komen, hebben we gemeend de vermelding dier tusschenpoozen en tusschenvoegingen, als tot de geschiedenis zelve niet afdoende, zonder bezwaar achterwege te kunnen laten. Toen ot met zijn verhaal ten einde was, viel hij van vermoeijenis op zijne peluw terug, en randolf stond eene wijle zwijgende vóór hem, van al 't gehoorde verbijsterd. Daar rigtte zich de gewonde nog éénmaal met inspanning van al zijne krachten op: ‘Randolf!’ riep hij, ‘Gods gerigt is nu reeds over mij, en heeft mij door úwe hand doen vallen; zult ge hiernamaals dat gerigt door uwe getuigenis verzwaren, of kunt ge mij mijne euveldaad vergeven?’
Randolf zag hem aan, en het bleeke, door doodsangst en wroeging vertrokken gelaat delgde den laatsten wortel der oude veete uit zijne borst. Ook herdacht hij, wat verzoenlijkheid zijn broeder zelf betoond had in zijn uiterste. ‘Zoo waarlijk moge God mijne eigen ziele genadig zijn,’ sprak hij op be-
{==771==} {>>pagina-aanduiding<<}
wogen en plegtigen toon, ‘als ik u van ganscher harte vergeve ál wat gij mij of de mijnen ooit misdeedt. Ja, stond het in mijn vermogen, arme man, volgaarne schonk ik u de gezondheid en 't leven terug, die ik u, al was 't ook niet uit wraak, benomen heb!’
‘Heb dank!’ murmelde de lijder zacht, en zonk op nieuw achterover: ditmaal om niet weêr op te rijzen, want na weinige seconden ademde hij niet meer. Ernstig en peinzende verliet randolf de tent.
Na verloop van eenige dagen begeerde en verkreeg hij zijn ontslag. De verstijfde arm maakte hem werkelijk min geschikt voor de krijgsdienst; maar wij zouden niet durven beweren, dat 's wachtmeesters afkeer van een ongeregeld leven het vrágen - en 's veldheers afkeer van een geregeld het géven van dat ontslag niet eenigzins gemakkelijker zou gemaakt hebben. En mogelijk zelfs, dat op 't besluit van den eerstgenoemde ots berigten mede wel eenigen, ware 't ook voor hemzelven verborgen invloed uitoefenden.


VIII.

Sinds randolfs heengaan was er in den ouden huybert lust noch tier meer. Zijn kweekeling en éénige vriend was weg; hij zag zijne dochter in stilte treuren; eene voorgenomen, schoon dan al niet voltrokken bloedschuld, waarin hij tevens de grondoorzaak van al zijn overig verdriet moest erkennen, drukte zwaar op zijn geweten. Zoo deed de vergeldende hand des Goddelijken Regters zich ook aan hém gevoelen; en 't zij tot zijne eere gezegd, dat hij er niet tegen opstond, maar er zich onder verootmoedigde. Zijne neteligheid week, en maakte voor zachtzinnigheid plaats; doch hij sprak zelden meer, en kwijnde langzamerhand weg. Op zijn sterfbed ontlastte hij zijn overkropt gemoed voor zijn kind; en, hoe jammerlijk haar levensgeluk ook door zijn wanbedrijf verstoord ware, uit het innigst harer ziele en met de teederste kinderlijke liefde bad zij met en voor haren vader tot den Vader dáárboven, die zich op dat gebed ook aan dézen boetvaardigen zondaar openbaarde als den God aller vertroostingen.
Reeds was er meer dan een jaar na den dood des ouden mans verloopen, en klaere, op hare bede tot kamermeisje harer Edelvrouwe aangenomen, had de haar niet meer voegende, vereenzelvigde woning met een klein vertrekje op 't kasteel verwisseld, - toen zij zich eens op een Zondagavond op diezelfde vaak door haar bezochte plek aan 't einde der Parcksche laan bevond, waar zij randolf voor de laatste maal gezien had. Tegen een eikenboom geleund, stond zij dáár, als gewoonlijk, te mijmeren over 't lief en leed hares levens. Eenig geruisch wekte haar, en zij zag een man naderen, voor wiens soldatenkleedij en houding zij eerst ietwat vrees opvatte, maar die haar te gelijk zóó bekend voorkwam, dat zij haar voornemen om naar huis te keeren al uit en uit bleef stellen,

{==772==} {>>pagina-aanduiding<<}
tot hij eindelijk vlak vóór haar stond, en beide met een kreet van verrassing en vreugde elkander in de armen vielen. ‘Randolf!’ ‘Klaere!’ de plotselinge ontmoeting deed alle terughouding vergeten, en wischte alle verwijdering uit. Trouwens, tot deze was door huyberts dood ook de laatste aanleiding weggenomen, en van nu aan stond aan de vereeniging van 't hardbeproefde paar geen enkele hinderpaal meer in den weg.
Bij zijn vertrek uit het leger was randolf nogtans hiervan onkundig geweest, en had hij zich enkel voorgesteld, om klaere, naar wie zijn hart hem als met geweld heentrok, nog ééns weder te zien, en alsdan - daar zijn weêrzin om huybert als vader te erkennen en met hem zaâm te wonen, door ots schuldbelijdenis niet zoo gehéél werd opgeheven als deze bij meerdere stompheid van gevoel zich inbeeldde - de voorspraak van zijn voormaligen Heer in te roepen, om elders in de eene of andere dienstbetrekking geplaatst te worden. Of hij, eens op de Parck aangeland, aan klaere's minnig gelaat duurzamen weêrstand geboden, en de kracht gevonden zou hebben om haar op nieuw te verlaten, laat zich moeijelijk vooruit beoordeelen, daar de verzoeking hem reeds op de veerpont te Nijmegen, waar hij van den schipper huyberts overlijden vernam, was kwijtgescholden. Hoe dit zij, tháns dacht hij er gewis niet meer aan om klaere vaarwel te zeggen, al moesten zij 't welligt gezamenlijk de Parck doen.
Doch ook hiervoor bestond geene zwarigheid; trouwens, wanneer na gestadigen rampspoed de kans zich ten langen leste keert, doet zij 't zelden ten halve. Randolfs kwetsuur maakte hem het schieten wel wat onhandzamer, maar niet ondoenlijk; en wanneer hij zich aan de manier, waarop hij thans het geweer moest hanteren, eene poos zou gewend hebben, zou hij een niet veel minder uitnemend jager wezen dan te voren. Heer carel van lijnden had zich stipt aan zijne toezegging gehouden, en rijck had den post van randolf als 't ware slechts bij den dag waargenomen; daarbij was 't voor den Ambt- en Edelman juist geene zoo groote zaak, om den oppassenden jongman ergens anders met eene boschwachterplaats schadeloos te stellen. Ook omtrent het oude jagershuisje was tot nog toe geen andere beschikking gemaakt, dan dat er, om 't niet geheel leêg te laten staan, een paar bedienden van 't slot in vernachtten; en zoo kon het dus door randolf aanstonds weêr worden betrokken.
Hij betrok het na luttel weken ook werkelijk met zijne klaere, en werd weder als van ouds de Jager van de Parck. Eerlang schonk zijne huisvrouw hem een zoon, en in 't vervolg nog eene dochter: de eerste voerde den bij beide echtelingen in heilig aandenken gehouden familienaam: egbert.

Heteren, 10 Sept. 1859.




(*) Zoo wordt lamartine gezegd in een staatsstuk gesproken te hebben; maar zelf heeft hij dit later ontkend.

(*) Vaderl. Letteroefeningen 1853, Boekbesch., bladz. 289-301; 1854, ald., bladz. 581-592.

(*) Dat eene naauwkeurige exegese echter zeer sterk pleit voor de eigenlijke opvatting, meenen wij Godg. Bijdr. 1846, bladz. 759 volgg. te hebben bewezen. En bij zoo klare beteekenis van de door jezus gebezigde woorden verdiende het, dunkt ons, wel eenige vermelding, waarom men de gewone oneigenlijke opvatting volgt.

(*) Wij bedoelen: Biblischer Beweis, dass jesus nach seiner Auferstehung noch 27 Jahre leibhaftig auf Erden gelebt... habe (Lüneburg, 1819, herdr. 1820). Dit boekje is in het Ned. vertaald (Amsterdam, 1820). Hij wil, zegt van senden, Verdediging van Bijbel en Openbaring, I, 325, ‘eerst ontkennend aantoonen, dat jezus niet ten hemel gevaren is; maar men vindt hier alleen, wat duizendmaal reeds wederlegd is.’ Niet alzoo; de natuurkundige bedenkingen tegen eene ligchamelijke hemelvaart zijn niet ‘duizendmaal wederlegd’, en meyboom is, gelijk wij doen zien, eerlijk genoeg om te bekennen, dat zij niet wederlegd kunnen worden.

(*) Meyboom noemt dit ‘het laatste van die werken, welke jezus aan de stoffelijke schepping doet.’ Doch zoo men het herstellen van krankzinnigen, en ook dit nog slechts tot op zekere hoogte, uitzondert, hebben al jezus' wonderen de ‘stoffelijke schepping’ ten voorwerp; en dan is de genezing van malchus' oor de laatste daad van dien aard in het aardsche leven van jezus.

(*) De geachte medewerker blijve aansprakelijk voor dit zijn gevoelen. Wij voor ons gelooven, dat men beter doet eene overdreven vrees, steunende op de gelijkstelling van napoleon III met napoleon I, te verminderen, dan te vermeerderen.


Red.

(*) Reeds is het uitgemaakt, dat die wensch niet vervuld zal worden.

(*) Van het Bijbelsch Dagschrift, bij denzelfden uitgever het licht ziende, ontving Ref. na eene maand of vier vergeefs wachten, weder eens ééne aflevering. Hij rekent aan zijne verpligting voldaan te hebben door te melden, dat het geregeld voortgaat, en op hetzelfde spoor dat hij bij zijne korte aankondiging ten vorigen jare den lezer deed kennen.

(1) De beteekenis van de woorden determinisme en indeterminisme zal uit den aart der zake in de volgende bladzijden spoedig genoeg blijken. Wie 't voor zich noodig oordeelen mogt die thands reeds te vernemen raadplege dit tijdschrift jaarg. 1858, no. X, blz. 470 vv. Ook zij 't hier vergund naar Vaderl. Letteroef. 1858, no. VII, blz. 313-315 te verwijzen ter aanduiding der strekking van deze boekbeschouwing. 'tGeen daar betreffende het doel der aankondiging van scholtens Initia is gezegd, geldt evenzeer van de beschouwing der bovengenoemde werken.

(2) Zoo schrijft hij (Leer d. Herv. Kerk, Dl. II, blz. 26, 2e Uitg.) ‘Volgens de leer van Jezus moet de mensch als redelijk en zedelijk wezen dat hooger leven zich zelfstandig eigen maken;’ en (blz. 27) ‘De erkenning van Gods werkzaamheid onderstelt geen lijdelijken toestand aan de zijde der menschen. In Christus zelven was het godsdienstige leven geheel vrij en zelfstandig.’ Hierop zal o.a. wel slaan wat hij (blz. 387) schrijft: ‘Dat God den wil des menschen door zedelijken invloed en door de kracht der waarheid ten goede buigen en zonder uiterlijken dwang aan zijnen heiligen wil onderwerpen kan, zoodat de mensch, ook als zedelijk wezen, vrijwillig.... handelen en toch afhankelijk van God zijn kan, hebben wij reeds besproken.’ Ook in zijne Dogm. Christ. Initia. Pars Mat. Cap. II § 19 erkent hij dat de mensch om zijne bestemming te kunnen bereiken tusschen goed en kwaad moet kunnen kiezen en laat daarop volgen: ‘Facultas illa eligendi dicitur liberum arbitrium cet.’ d.i. ‘dat kiesvermogen wordt de vrije wil genoemd enz.’ Vgl. verder Vaderl. Letteroef. 1858 no. X, bl. 472 vv.

(3) Kent ge hem niet? Dan wordt het hoog tijd dat ge den Christelijken Volksalmanak voor 1859 ter hand neemt, eer een nieuw juweeltjen van dezelfde hand dit doet vergeten. Overigens meene men niet dat met de vermelding der partij door dien naam aangeduid, onder de elementen waaruit de secte der indeterministen bestaat, eene beleediging wordt bedoeld van de secte zelve. Jan rap schuilt overal: ook onder de deterministen. Doch zou ze niet al te onvolledig wezen dan mogt in de vermelding der elementen waaruit de indeterministische partij bestaat deze menschensoort niet verzwegen worden.

(4) Rigteren vii:4-7.

(5) zielkundige.

(6) zielkundige menschkunde.

(7) weg der ervaring.

(8) kennis van het doel der dingen.

(9) vaststellen, opmaken.

(10) Blz. 10, reg. 19, 't bestaan aanwijzen en handhaven.

(11) Jeremia xx:7.

(1) Joh. viii:34, 32.

(2) II Kor. iii:17.

(3) I Joh. iii:9.

(4) Zoo noemt hij blz. 88 zedelijke vrijheid den vorm der voltooide zedelijkheid.

(5) Joh. iv:8, vgl. 31.

(6) gebiedende.

(7) rede.

(8) redelijke.

(9) invloed oefenen.

(10) invloed oefenende krachten. Eigenlijk is een factor iets dat medewerkt tot het verkrijgen eener uitkomst of slotsom.

(11) levenstijdperk.

(12) in laatsten aanleg, bij slot van rekening.

(13) Charakter omschrijft hij als ‘de blijvende rigting van den wil die zich als tot tweede natuur vastgezet heeft, het resultaat (de slotsom) of product (het voortbrengsel) van geheel ons voorafgegaan zelfbewust leven en handelen.’ (blz. 58). Hebbelijkheid of gewoonte kan dus nooit charakter zijn omdat zij onbewust den mensch eigen wordt (vgl. blz. 268).

(14) Hoekstra ontkent dit. ‘Men behoudt den wil en wel den volkomen vrijen wil; alleen kan hij zich dan niet meer als kiesvermogen openbaren,’ zegt hij blz. 121. Hoe dit te rijmen zij met zijne voorstelling, volgens welke de vrije wil juist het kiesvermogen is, is niet regt duidelijk. Scholten andwoordt eenvoudig: ‘Maar dan is willen ook niet aanvangen.’ bl. 152, noot 2.

(15) blz. 642.

(16) Hieruit blijkt duidelijk wat scholten bedoelde toen hij (blz. 89) schreef: ‘Dit kiesvermogen staat in het naauwst verband met den wil.’

(17) stoffelijke.

(18) Bij scholten zijn alleen de beide woorden ‘willen’ en ‘keus’ cursif gedrukt. In de aanhaling zijner omschrijving is deze wijze van onderscheiding voor meer andere woorden gekozen, omdat de cursif gedrukte woorden zijne bepaling in den beknoptsten vorm doen in het oog vallen. Voorts wijkt de omschrijving van den wil als eene werkzaamheid des verstands in 't vervolg dezer beschouwingen eenigzins terug om dubbelzinnigheid te vermijden. Dit geschiedt met het oog op scholtens voorafgaande verklaring: ‘Het willen is bloot een uitvloeisel van 't lagere verstand,
wanneer het voorwerp van den wil door den zinnelijken lust begeerd, en niet door de rede als goed erkend wordt.’ (blz. 93). De wil als uitvloeisel des verstands zou dus voor 'tzelfde als de begeerte kunnen gehouden worden, en dit zon misschien tot verwarring der begrippen wil en begeerte leiden.’

(19) Het bestaan der zaak op zich zelf. De aanhaling der woorden: ‘De bewustheid van iets enz. - op redelijke gronden steunt’ zou overbodig kunnen schijnen. Zij geschiedde echter opzettelijk opdat het een ieder mogelijk zou wezen te beoordeelen hoe scheef zekere partij in den lande de zaken voorstelt wanneer zij van de daken verkondigt: ‘Professor scholten ontzegt aan het zelfbewustzijn volstrekt alle bewijskracht.’

(20) zedelijk-godsdienstige.

(21) Het voorbeeld is afdoend. Toch kan het worden gewraakt om de woorden ‘is A een paard’. Want hetgeen door A wordt voorgesteld moet een zelfbewust wezen zijn, waartoe de paarden toch wel niet zullen gerekend worden. Luidde het ‘Is A een mensch en dus niet B b.v. eene koe, dan zal daaruit niet worden afgeleid dat de mensch of de koe een vrijen wil hebben,’ dan ware 't verpletterend.

(22) voorwerp.

(23) volstrekt.

(24) tijdperk van voortzetting. Wat daarmede bedoeld wordt is boven (blz. 645 v.) aangewezen.

(25) beweegredenen.

(26) onderstelling.

(27) werktuigelijk.

(28) overwegingsgrond.

(29) prikkel geen beweegreden.

(30) bewegende oorzaak.

(31) slotsom.

(32) voortbrengsel.

(33) In het nederduitsch: ‘niet hetgeen hij door ontwikkeling, maar 'tgeen hij naar zijnen aanleg is.’

(34) kracht.

(35) beschouwing waarbij de geheele wording van iets wordt nagegaan.

(36) Eigenlijk al wat ondeelbaar is, gewoonlijk dus elke mensch op zich zelven: maar volgens hoekstra (hier althands) de mensch in zooverre hij geen andere dan egoïstische neigingen heeft (blz. 236).

(37) welgeordend, tot een welgeordend samenstel gemaakt.

(38) rigtsnoer des levens.

(39) volmaakte overeenkomst.

(40) Het bovenbedoelde gelijktijdig bestaan van den eigenen en den algemeenen wil. (Vgl. hoekstra, blz. 233.)

(41) meer, verg. trap van ‘veel’.

(42) Blz. 87 schrijft hij: ‘Zij’ - de psychologische indeterministen aan wier zijde hij zich schaart, - ‘beweren dat... de wil... zich openbaart als het vermogen enz.’ Blz. 111: ‘dat de kiesvrijheid van het wezen van den wil niet gescheiden worden kan’; en blz. 121 noemt hij ‘kiesvermogen een vorm van den wil.’

(43) geschiedkundige of handelende (liever nog handelend optredende)

(44) wilsdaad.

(45) Eene aanmerking op scholtens exegese te dezer plaats mag niet teruggehouden worden. Hij zegt hier ‘de geboorte van het zedelijk leven in den mensch wordt gewerkt door den H. Geest, die, overeenkomstig het beeld aan de physische generatie (stoffelijke voortteling) ontleend...., het zaad der wedergeboorte genoemd wordt, I Joh. iii:9, I Petr. i:23.’ 't Beroep op deze plaatsen is onwettig, of de afleiding van 't door hem voorgedragene uit die plaatsen onjuist. I Joh. iii:9 wordt wel van het zaad Gods gesproken, maar niet gezegd wat daarmede wordt bedoeld. Nu is 't, om Joh. iii:5, 6 en andere plaatsen, wel waarschijnlijk, dat ook hier van den heiligen geest sprake is, zeker is het echter niet; want de uitdrukking ‘'t zaad Gods’ zou evenzeer iets anders kunnen beteekenen, zooals in de tweede aangehaalde plaats I Petr. i:23, waar niet de geest maar 't woord
Gods het onverderfelijke zaad der wedergeboorte wordt genoemd. - De exegetische fout is duidelijk. Echter vervalt scholtens beschouwing daarmede niet. Zij wordt slechts gewijzigd. Joh. iii:5, 6 worde in overeenstemming met Joh. i:13 (waarop scholten zelf een oogenblik vroeger wees) verklaard; dan wordt de geest niet het middel, maar de kracht waardoor wordt voortgebragt, of, wil men, niet het middel waardoor wordt voortgebragt maar degene die voortbrengt. Doch altijd blijft hij dan ‘de factor der zedelijke geboorte’, en 't was scholten slechts te doen om dit te bewijzen.

(46) uitdrukking.

(47) letterlijk levensverschijning, levensgestalte, en, daar de gestalte de vorm is waarin iets zich in een zeker tijdperk voordoet, hetzelfde als het een weinig lager gebezigde levensperiode, levenstijdperk.

(48) Geboorte uit God, uit geest, of van omhoog, is de uitdrukking door johannes gebezigd om eene verwarring te voorkomen, die uit het gebruik van het woord wedergeboorte zou kunnen zijn ontstaan, daar ook de joodsche godgeleerden van eene wedergeboorte spraken,
doch daardoor nog iets anders bedoelden dan johannes door de geboorte van omhoog wilde aanduiden. Zie scholten blz. 274 v.

(49) hebbelijkheid (hoekstra blz. 59).

(50) zelfzuchtig.

(51) Zie zijne verdere uiteenzetting van dit punt blz. 693 dezer beschouwingen.

(52) Zie boven blz. 663. De door scholten bedoelde plaats wordt bij hoekstra blz. 245 gevonden.

(53) Uit onze overzetting dezer plaats blijkt niet dat het woord schuld in de beteekenis van oorzaak wordt gebezigd. Maar in 't oorspronkelijke wordt hier hetzelfde woord gevonden, dat elders door schuld vertolkt is.

(54) in regtsgeleerden zin.

(55) hier hetzelfde wat straks het criminele regt wordt gonoemd, dus strafregt.

(56) (56) 't Hoogste regt (hier de hoogste menschelijke regtsbedeeling, de hoogste toepassing van het menschelijk regt) het hoogste onregt.

(57) voorbeschiktheid, ontstaan uit ‘overerving van hetgeen oorspronkelijk alleen door oefening verkregen is en dan tot habitude (hebbelijkheid) wordt’ (hoekstra, blz. 56).

(58) Ik verbied.

(59) Ter aanvulling kan des begeerd vergeleken worden het boven, blz. 686 v., aangevoerde.

(60) het geheel. Letterlijk ‘de geheelheid’.

(61) stoffelijke.

(62) verbinding, juiste verhouding, evenredigheid, dus samen- of overeenstemming.

(63) inwonende.

(64) bestanddeel. Eigenlijk: grondstof.

(65) luim. Beter: gril.

(66) d.i. op 'tgeem hij blz. 287 geschreven had en op de vorige bladzijde van dit verslag is aangehaald.

(67) tegenover elkander staande.

(68) het tegenovergestelde van harmonie, zie noot 62, dus valsche verhouding, gebrek
aan overeenstemming, inwendige verdeeldheid, wanklank.

(69) plotselinge bovennatuurlijke of, zooals men zegt: uit de lucht vallende ingreep.

(70) Het tegenovergestelde van iets stelligs. Zoo is schuld het minus van bezit. Scholten heeft zich in dit opzigt o.a. blz. 178 en blz. 189 verklaard. Zijne woorden zijn boven (blz. 686 dezer beschouwingen) en beneden (blz. 700) aangehaald.

(71) De omvang dezer aankondiging gedoogt niet op taal en stijl aanmerkingen te maken. Anders hadden het fraaije ‘zulks’ en dergelijke reeds ruimschoots daartoe gelegenheid gegeven. Maar wederherstelling d.i. herherstelling of wederwederstelling kan er toch niet door. Dat woord blijve den duitschers gegund.

(72) geregeld. Dus: behoorlijk.

(73) leer aangaande den mensch.

(74) leer aangaande God.

(75) positif: stelling; - negatif: ontkennend.

(76) wet der oorzakelijkheid. Nederduitsch: wet volgens welke niets zonder oorzaak kan geschieden.

(77) tweeledige veronderstelling, eene soort van sluitrede in de logika, waardoor de tegenpartij tusschen twee veronderstellingen in de engte gedreven wordt.

(78) werkelijkheid.

(79) Eigenlijk: 'tgeen in zijn geheel en ongerept is. In 't godgeleerde spraakgebruik hier 'tgeen gewoonlijk met den naam van ‘staat der regtheid’ wordt aangeduid.

(80) pantheïsme: wereldbeschouwing volgens welke God en 't heelal naar hun wezen één of 'tzelfde zijn. Theïsmus: wereldbeschouwing volgens welke God van de wereld wel onderscheiden maar niet afgescheiden wordt gedacht.

(81) De waarheid en hare kenbronnen (blz. 233).

(82) Beantwoording van j.h. scholten (blz. 137, noot *).

(83) Mijne opmerkingen
over dit leerstuk kunnen, si tanti videtur, gevonden worden Vaderl. Letteroef., 1858, no. X, blz. 473 en 478. Ten aanzien van andere zaken zou men b.v. kunnen vergelijken de noten op blz. 463, 467 v., 471 noot 4, 474 noot 9, 11, de bedenkingen blz. 485, 491 enz.

(*) Nog onlangs werd daarvan een wenk gegeven in dit Tijdschrift, door f. nagtglas, Mengelw. dezes jaars, bladz. 544. 

(*) Volgens het plan zouden er maar twee blanken, een doctor en de hoofdagent, in de colonie zijn, om den zwarten de gelegenheid te geven, hunne eigene zaken te regelen.

(*) Bij gebrek aan het oorspronkelijke, dat ik niet magtig kon worden, heb ik de Engelsche vertaling gevolgd.

(*) Antilope gnu, een dier van de grootte eens ezels, van geelbruine kleur, tot het rundergeslacht behoorende, maar met houding en manen als een paard.

(*) Volgens het Regeringsverslag van den Staat onzer Koloniën over 1855 beliep het bedrag der (ik geloof alleen mannelijke) bevolking
op Java, Europeanen	18,858,	Chinezen 133,655,
op de Buitenbezittingen, Europeanen	6,363,	Chinezen 66,891.


(†) Onder vele anderen heeft ook Mr. j.f.w. van nes een paar uitvoerige artikels over ‘De Chinezen op Java’ geschreven in het Tijdschrift voor Nederl. Indië, Jaarg. 13. 1851.

(*) In: Victoria and the Australian gold mines in 1857. London 1858.

(*) De cursief gedrukte Hollandsche woorden zijn van zijne eigene spelling; alleen de hinderlijkste en druk-fouten zijn verbeterd. De punten...... geven uitlatingen te kennen.

(*) Quantum mutatum ab illo!

(*) Jacob christoph le blond, geboren te Frankfort in 1670 en gestorven te Parijs in 1741, heeft zich als miniatuurschilder en graveur een grooten naam gemaakt.

(*) Hij leefde omstreeks 1650.

(†) Waarschijnlijk van dezelfde familie als de beroemde graveurs jan en paul somer, die beiden in het laatst der 17e eeuw in Amsterdam leefden.

(*) De teekeningen die van hem overgebleven zijn, stellen meest bacchanalién voor.

(*) Beroemd graveur en boekhandelaar te Frankfort.

(†) De kolonisatie naar Suriname werd toen zeer bevorderd.

(*) Hij is daar ook gestorven. Zijn woordenboek of Bloemhof van allerley lieflyckheid sonder verdriet, een zeer rationalistisch boekske, dat met de ‘geopenbaarde godsdienst’ geheel in strijd was; verscheen in 1668.

(†) In zijn Holländische Schul- und Kirchenstaat.

(*) Dit werd in 1711 aangemerkt. Nog in 1830 was de Bibliotheek op dezelfde vliering. Vandaar is zij verhuisd naar bovenkamers en zolders van het Geregtshof. Het is toch vooruitgang!

(*) Door vondel de tiende muze genoemd. Waarschijnlijk al omstreeks 1670 overleden!

(†) Waarvan de Heer uffenbach niet veel verstand had.

(*) Dit is augustin thierry, de schrijver van de Conquête de l'Angleterre par les Normands, van de Recits des temps Merovingiens, en andere werken - niet te verwarren met zijn broeder amedée thierry, wiens hoofdwerk is Histoire des Gaulois, enz.

(*) Juan mariana † 1623, wiens hoofdwerk Historia de rebus Hispaniae, oorspronkelijk in het Latijn geschreven, door hem zelf later in het Spaansch overgezet is. Het moet dan zijn, dat prescott de meer zeldzame Latijnsche uitgave niet magtig kon worden.

(*) Niet in het Hollandsch: wij vertalen liever de summiteiten en nulliteiten der ligte lectuur, zoowel eene beecher stowe en fanny fern als een ‘Courantenjongen’ of een maxwell, of een smith (b.v. dick tarleton).

(*) En volgens een berigt in de Literary Gazette zal zijn secretaris nog een vierde deel uitgeven, en misschien zelfs het werk uit zijne naauwkeurige aanteekeningen completeren, wat bij prescott's wijze van werken misschien tot iets redelijks leiden kan, hoewel het toch nooit die waarde zal hebben als het geen prescott zelf bewerkt heeft.

(*) De Grieksche Jagtgodin.

(†) De Avondster.

(§) De Grieksche Oorlogsgod.

(*) De worstelschool.

(*) Eerste overheidspersoon.

(*) De gemeenschappelijke benaming van een deel der eilanden in den Griekschen Archipel, waaronder ook Kos behoorde. De overigen werden Cykladen geheeten.

(*) Perzisch Landvoogd.

(*) Er bestaat eene welgeschreven biographie van stephenson: The life of george stephenson, Railway Engineer. By samuel smiles. London Murray, 1857.

(*) En naar drie andere werken, waarvan de titels - behalve de fouten, die naar der Franschen aard in het Duitsch zijn gemaakt - de volgende zijn: Oesterreich's Neugestaltung, von de czoernig. 1858. - Zur Statistik des Steuerwesens im Oesterreichische Kaiserstaate. 1858. - l'Autriche dans le royaume lombardo-vénitien, ses finances, son administration. 1859.

(*) Men zal zien dat de redenering, waardoor dit cijfer tot 70 millioen wordt teruggebragt, alleen berust op eene distinctie tusschen gewone en buitengewone uitgaven. Doch daar zulke buitengewone uitgaven, die het zoogenaamd gewone budget meer dan verdubbelen, sedert 1849-56 vier malen zijn voorgekomen en nu met den oorlog voor 1858 en 1859 en misschien nog meer volgende jaren wel weêr zullen voorkomen, beginnen zij wel iets gewoons te krijgen. Als wij ten minste in 8 jaren 4 malen, en in 11 jaren 5½ malen (1858 half medegerekend), dat budget verdubbeld zien, dan kan men wel stellen, dat gemiddeld een half budget extra regel wordt.

(*) Men vergete maar niet, dat al herhalen zich dezelfde uitgaven niet, toch even groote of nog grooter voor andere zaken zich vrij geregeld herhalen.

(*) Vooral bij extra-gelegenheden, zooals nu weêr de laatste leening die rothschild gezegd wordt genomen te hebben.

(†) Nu verklaart zich zoowel de bewering van den Oostenrijkschen Consul, die, op zijn standpunt teregt, zich aan de officiële voorstelling hield, als de bewering van den Heer v. muller die zich bij de werkelijkheid bepaalde. Voor den Nederlander is de laatste van het meeste belang. Immers het komt er minder op aan hoeveel Oostenrijk jaarlijks maar achteruit zou gaan, als er nooit extra dure jaren tusschen komen; maar wel hoeveel het gemiddeld in werkelijkheid achteruitgaat, nu er zoo wat om het andere jaar zulk een extratje voorkomt. Dat in aanmerking genomen, is de raming van een jaarlijks deficit van 117 millioen zeker zeer laag, gelijk wij later zien zullen.

(*) Eilieve, dat geeft ruim 153.172.345 achteruitgang per jaar; dat is met alle onderscheiding van gewone en buitengewone budgets niet weg te redeneren. Zoodat de berekening van den Heer v. muller nog veel te laag is.

(†) Men weet, dat dadelijk bij het uitbarsten van den oorlog de bank van deze verpligting ontslagen is, en hare billetten geforceerden koers hebben gekregen, alles om weêr nieuwe schuld te kunnen aangaan.

(*) Eene aandachtige lezing van het vroeger medegedeelde stuk van den Heer von muller zal doen zien, dat de redenering van onzen Franschman, hoe klaar ook, wel wat eenzijdig is. Doch het is ook niet omdat wij zijne denkbeelden boven die van den Heer m. stellen, maar omdat hij diens stuk door zijne belangrijke bijzonderheden aanvult en nog duidelijker het verkeerde der officiële voorstelling doet uitkomen, dat wij hier eene kennismaking met zijn arbeid belangrijk genoeg achtten.

(*) Dit is zelfs laag gesteld. Met ruim een zevende der inwoners van het geheele rijk kon het aandeel van Lombardije in de vermeerderde schuld der laatste twaalf jaren (ruim 58 millioen rente) wel 8 à 9 millioen zijn. Het heeft er althans nu een grooter contingent voor op te brengen.

(*) Mademoiselle fanny loviot. A Lady's Captivity among Chinese pirates. Lond. 1859.

(*) Sitzungsberichte der Kaiserl. Akad. von Wissensch. (Philos.-Histor. Classe). Wien. 1857. Bd. XXV.

(*) Uit: Neue Novellen. Stuttgart. 1858.

(*) Ik meen dat zich later in Zeeland wederom een ingenieur heeft aangeboden; het kan ook niet anders of wij zullen eenmaal gedrongen worden om te draineren.

(†) L'agriculture fait la force du pays, elle en prépare la richesse, elle en conserve la moralité à travers les âges. (dumas.)

(*) Zie vooral over dit onderwerp m. léonce de lavergne, Essai sur l'économie de l'Angleterre de l'Écosse et de l'Irlande. Troisième édition. Paris. 1858.

(*) Gelijk dit bijv. het geval is met de rivier de Schelde, zie Handels- en Effectenblad van 17 Febr. 1859.

(†) Vergelijk: morton's New farmer's Almanac, 1858, p. 54. The utilisation of town sewage.

(*) In De Economist van Mei 1859 komen belangrijke mededeelingen betrekkelijk dit onderwerp voor in een stukje, getiteld: ‘Brieven van een Geneesheer’, waarin ten slotte wordt berekend, hoe voor weinige centen per week ieder huis kan voorzien worden van zuiver water en tevens door behoorlijke riolen zijn afval lozen. Vergelijk Bijblad van De Economist, Julij 1858, bl. 273.

(*) Zie: Magazijn voor Landbouw, 1858, bl. 242, Stroop-aarde.

(*) Zie: Magazijn voor Landbouw, 1858, bl. 232.

(†) De doorkundige en verziende van asch van wijck heeft, reeds lang geleden, een boekje uitgegeven, waarin een plan is voorgeslagen betrekkelijk het irrigeren der Geldersche vallei, welke door een kanaal (uit den Rijn bij de Grebbe te voeden) doorsneden zoude worden, hetwelk over deze groote, uitgeveende uitgestrektheid gronds eene ongekende welvaart zoude verspreiden, eensdeels door die bruikbaar te stellen voor het vervoer te water, anderdeels, door haar de uitnemende vruchtbaarheid te schenken, welke de gezegende Rijn, de Nederlandsche Nijl, overal verspreidt waar men hem toelaat zijn vette slib neder te leggen. Hoewel de zoogenaamde Geldersche vallei bij de ergste regentijden droog zoude kunnen loopen, ten gevolge van het sterke verval dat zij zeewaarts bezit, zoo behoort zij onder die menigvuldige streken in ons vaderland, welke aan eene hoogst gebrekkige waterlozing lijden. (Staring.) Zie Magazijn voor Landbouw en Kruidkunde, 1850, Deel I, bl. 236.

(*) Het kapitaal, dat voor eene landbouw-onderneming noodig is, als men door eene intensieve cultuurwijze den grond tot hooge bruto opbrengst voeren wil, moet volgens sommigen gesteld worden op zes- tot acht-honderd gulden per bunder, buiten den aankoop van den grond.

(*) Als een bewijs van de toegenomen waarde der veldgronden, door het daarstellen van het Oranje-Kanaal meldt men uit Nieuw-Dordrecht, dat daar onlangs voor 116 roeden heidegrond f 15½ werd betaald.


Dat men tegenwoordig meer overtuigd is van de belangrijkheid van goede kanalen in Drenthe bewijzen de bemoeijingen der Drentsche Veen en Midden-Kanaal-Maatschappij te Dordrecht, en de belangstelling waarmede Z.M. van de voltrekking heeft kennis genomen.

(*) Vergelijk: Vriend van den Landman, 1858, bl. 758.

(*) In België is in de laatste jaren veel gedaan ter bevordering van den landbouw, zoowel door het gouvernement als door afzonderlijke maatschappijen, gelijk onder anderen blijkt uit het navolgende.


1. De ontwikkeling der Hervormingschool te Ruisselede, die in 1848 werd opgerigt. Aldaar nam de landbouwvoortbrenging steeds toe en bedroeg in 1855 124.244 fr. De veestapel gaf in dat jaar eene zuivere winst van 36.730 fr. In 1858 werden er 200 bunders bewerkt. Zie Akkerbouw van 1858, no. 24.


2. De daarstelling van een Hoogen Raad van Landbouw, die den 7den Junij 1858 te Brussel hare eerste zitting hield. Zie Akkerbouw van 1858, no. 24.


3. De voorlezingen die op verschillende plaatsen gehouden worden.


4. De krachtige bevordering der drainering. Zie eene verhandeling hierover, die voorkomt in De Boerengoudmijn van 1859.


5. Velerlei aanmoedigingen, ondersteuningen en belooningen.

(*) Ook in België worden vele decoratiën gegeven aan verdienstelijke landbouwers, knechten en arbeiders. Zie Akkerbouw van 1858, no. 35, Landbouw-decoratiën.

(†) Deze som werd uitgeloofd door de Academie des Sciences. Zie Akkerbouw, 1858, no. 22.

(*) De vier hoogescholen voor landbouw zijn gevestigd te Eldena met 54, te Proskau met 77, te Poppelsdorf met 93 en te Waldau bij Königsberg met 49 leerlingen. Deze laatste is eerst in October 1858 geopend. Dus gezamenlijk 273 leerlingen, waarvan 80 buitenlanders. Ook in Denemarken bestaat tegenwoordig eene hoogeschool voor veeartsenij- en landhuishoudkunde, die werd ingewijd den 24sten Augustus 1858. Zie Dr. ludersdorff, Annalen der Landwirthschaft. 1859.


Bij ons is meermalen de oprigting van eene hoogeschool voor den landbouw ter sprake gebragt. Zie Vriend van den Landman, van Mei 1859.

(*) Maar de meeste boeren blijven het dwaasheid achten dat die landbouwers zooveel ‘potten’, gelijk zij de buizen noemen, in den grond stoppen.

(†) In Vlaanderen werden voorlezingen gehouden op uitnoodiging van de Koninklijke Maatschappij van Natuurlijke Historie te Gent, die daarvoor de zaal van die inrigting beschikbaar stelde. Zie Akkerbouw van 1858, no. 12, 13, 14, 16 en volgende. Zij werden spoedig nagevolgd door het 3de ‘landbouw-comice’, dat de eerste voorlezing deed houden op zondag den 13den Junij 1858 te Moerbeke. Zie Akkerbouw van 1858, no. 25.


In Duitschland schijnen zoodanige voorlezingen met vrucht voor de landbouwers gehouden te worden door den hoogleeraar schneider van Worms. Zie La feuille du Cultivateur, 1859, p. 229. Dergelijke voorlezingen worgehouden te St. Petersburg en te Moskau.

(*) Behalve de talrijke scholen voor landbouw, die in Duitschland zijn opgerigt, bestaan aldaar vele boerderijen die uitsluitend zijn bestemd tot het nemen van landhuishoudkundige proeven, terwijl vele landbouwers bovendien dergelijke onderzoekingen willen doen, zooals in de omstreken van Orthofen, alwaar eenige landbouwers eene maatschappij hebben opgerigt met het doel om proeven te nemen betrekkelijk landbouwkundige vraagstukken. Ieder lid moet een stuk lands beschikbaar houden om de proeven te nemen, die hem op de algemeene vergadering worden opgedragen. Zie La feuille du Cultivateur, 1859, p. 229.


Zie o.a. ook Annalen der Landwirthschaft in den königlich Preussischen Staaten. 1859. März. Die Landwirthschaftlichen Versuchsstationen, Laboratorien und Versuchsfelder, u.s.w. in Deutschland, mit Angaben der leitende Vorstände, Special-Dirigenten und Chemiker, S. 182-199.


Daaruit blijkt dat in Duitschland tegenwoordig 45 dergelijke inrigtingen bestaan, waarvan 15 in Pruissen.


De proefbouwerij bij Regenwald is 100 morgen groot. Zij wordt bekostigt door de Oeconomische Maatschappij in Pommeren en door den Staat. Te Eldena bestaat een belangrijk laboratorium met een proefveld van 30 morgen. Te Hohenheim is het proefveld 24 morgen groot, verdeeld in 96 afdeelingen, die ieder ¼ morgen groot zijn. Het hier aangehaalde stuk levert een belangrijk bewijs van hetgeen in Duitschland in dit opzigt geschiedt; op uitgestrekte proefvelden, en in vele laboratoria is aldaar voortdurend een talrijk personeel werkzaam ter bevordering van den landbouw.

(*) Deze aanteekeningen zijn tusschen [ ] geplaatst.

(*) Eigenlijk was het leger in vijf afzonderlijke colonnes verdeeld, die deze marschorde hadden: links de Sardiniërs over Desenzano, verder regts het eerste corps (baraguey d'hilliers) en de keizerlijke garde over Lonato, het tweede corps (hertog van magenta) over Castiglione, het vierde (niel) over Medola, het derde (canrobert) over Castel-Goffredo. Maar tot meerder gemak bij het overzigt der bewegingen, willen wij drie corpsen of colonnes stellen, nl. als linkervleugel de Sardiniërs, als centrum het Fransche eerste en tweede corps en de garde, en als regtervleugel het derde en vierde corps.

(*) Ofschoon de voorstelling van den Franschman over het algemeen duidelijk genoeg is, zij het mij veroorloofd hier nog te herinneren, dat de Oostenrijksche krijgsmagt in twee legers was ingedeeld, en dat reeds in deze indeeling volgens sommigen de grond der mislukking gelegen was. Zoo is ook het oordeel van den bovengenoemden verslaggever in Die Grenzboten, die daarin zelfs alleen de oorzaak van alles zoekt. Trouwens hij merkt dan ook te regt aan, dat zulke tweeledige verdeeling altijd oorzaak van een onevenredig gebruik der strijdkrachten wezen moet. Immers elke aanval bestaat uit een hoofdaanval, die door neven- of schijn-attaques moet worden gesecondeerd. Tot dien hoofdaanval moet niet een gedeelte van de helft, maar de hoofdmagt gebruikt worden, terwijl de andere manoeuvres alleen door gedetacheerde corpsen moeten geschieden. Zoo zou hier, wanneer de Oostenrijkers zich niet door die halvering hadden laten misleiden, de aanval op het centrum en het 4e corps des Franschen legers (die eigenlijk de hoofdaanval was) met het gros des legers hebben moeten geschieden, terwijl de corpsen, die ter regterzijde de Sardiniërs moesten afsnijden of ophouden, en ter linkerzijde canrobert, betrekkelijk geringer hadden kunnen zijn. In den grond komen dus de aanmerkingen van den Duitscher met die des Franschmans overeen, terwijl, hetgeen men reeds dadelijk uit het officiële rapport heeft vernomen, dat het centrum der Oostenrijkers te zwak was, geheel op hetzelfde gebrek wijst. Nogtans is de voorstelling, zooals die hier gegeven is, juister. Immers vooral daarom was het centrum der Oostenrijkers te zwak, omdat het nu het Fransche centrum in zijn geheel tegenover zich had, terwijl de bedoeling geweest was om dit in den flank te vallen, op het oogenblik dat het nog door de Chiesa verdeeld was.

(*) Maar dat was dan toch ten gevolge der Oostenrijksche tactiek, en dus waren die twee corpsen toch niet zoo geheel nutteloos als boven gezegd is.

(†) Volgens Die Grenzboten waren beide legers nagenoeg gelijk, en wel 150,000 man sterk, terwijl aan beide zijden 20,000, en van de Sardiniërs alleen 10,000 buiten gevecht gesteld zouden zijn! Men weet echter dat de officiële opgaven hiervoor lager cijfers stellen.

(1) De weg van Middelburg naar Veere is een der oudste straatwegen van ons vaderland, daar hij in 1601 werd aangelegd. Zie uytterschout, Ledige Uren.

(2) In den Ned. Mercurius voor 1757 vindt men op bl. 172 de ‘Ordre op het vertrek der nieuw aangelegde postwagens van Middelburg op Veere en van Veere op Middelburg.’ Zij reden zesmalen daags heen en weder, doch buitendien kon men er ook voor eene naar het getal passagiers bepaalde som gebruik van maken.

(3) In smallegange, Cronyk van Zeeland (Middelburg, 1696), bl. 584, leest men ‘Voornamelijk belangrijk is het veer, 'twelk daar is van dese stad en de stad Dordrecht, alwaer van yder stadt des somers twee schepen daegs en des winters een schip daegs afvaren precyselijk, veel of weinig luiden sijnde, waertoe van yder stad expresselijk syn doen opmaken en verkooren seker getal schepen, bequaem daertoe geprepareerd, yder met twee bysondere vertrekken, ‘yder schip voorsien tot hare defensie met steenstukken, musketten, pieken, kruyd en lood om in tijde van noode te besigen.’

(4) Het kasteel en kapittel van Zandenburg in Walcheren, door jacobus ermerins.

(5) Smallegange, Cronyk van Zeeland, bl. 572.

(6) Gargon, Walch. Arcadia, Dl. II, bl. 218.

(7) Ermerins, Zeeuwsche Oudheden, St. III, bl. 15. Het was waarschijnlijk deze klok die bij den brand van 1686 aan stukken viel. Uit de overblijfselen werd eene nieuwe gegoten, die tot opschrift droeg: Soli Deo Gloria. Jasper van erpecum me fecit. Medioburgi Zelandi, 1689. De kanter en dresselhuis, De Prov. Zeeland, bl. 162. Ook deze klok is, meen ik, tegenwoordig verkocht.

(8) O.z. van haren, De Geusen. 1e uitg., bl. 133.

(9) Gargon, Walch. Arcadia, Dl. II, bl. 213.

(10) Op den 28sten Junij 1581 werd Prins willem I door koop uit den faillieten boedel van maximiliaan van bourgondië voor 74,500 gulden eigenaar van het Markiesaat van Veere, nadat hij kort te voren ook de heerlijkheid Vlissingen voor 75,100 gulden gekocht had. Men weet hoe later het ‘ontheffen van vasallage en leenroerigheid’ door de Staten van Zeeland tot allerlei kibbelarijen aanleiding gaf.

(11) Ermerins, Zeeuwsche Oudheden, St. II, bl. 66.

(12) De beker is van verguld zilver en met het deksel 56½ duim hoog en de kelk 16 duim diep. Hij houdt 1¾ Ned. kan vocht. Op het deksel is de overtogt gedreven van het leger van den Graaf van buren over den Rijn. Van binnen staat het geëmailleerde wapen van Egmond Buren. De voet is rijk versierd met adelaars en leeuwenkoppen, vruchten en arabesken; om den rand leest men:


XV Sept. MDXLVI. MAXIMIL. COMES. A. BUREN. INVITIS. HOSTIB. TRAIECTO. RHENO. CAESAREIS. CASTRIS. SVAS. CONIVNGIT. COPIAS.


Dit kunststuk is zamengesteld uit 23 verschillende deelen. De open giftbrief op Lichtmissen-avond (1551) wordt nog op het stadhuis te Veere bewaard.

(13) Ermerins, Zeeuwsche Oudheden, Dl. I, St. 2, bl. 170. Deze overbrenging geschiedde ‘alsoo die soldaten de Rekencamer op 't voorn. casteel opgebroken hadden.’

(14) Het Lied van de Klok, vertaald door Mr. j. van lennep.

(15) In 1651 voeren er van Veere 41 koopvaardijschepen, te zamen groot 3642 lasten, 11 haringbuizen, groot 330 last, 32 pinken en vischschuiten, voerende ieder zes man en twee jongens, 6 waterschepen, varende met verschen visch op Braband, enz., 6 molenaarslepers en 51 binnenvaartuigen. Nog waren en drie oorlogschepen in zee: Zeelandia van 34 stukken, Amsterdam van 32 en Zandenburg van 24 st., benevens twee jagten, de Post en de Maagd. Drie andere oorlogschepen, de Zeeridder, de Neptunus en de Veere, waren opgelegd. Eindelijk vond men er nog tot koopmansdienst 6 veerschepen op Dordt, 9 smalschepen, 34 schuiten en 2 waterschepen voor de brouwers. De vaartuigen voor den Schotschen stapel zijn hier niet bij gerekend. Deze cijfers zijn zeker welsprekend
genoeg.

(16) Over den Schotschen stapel leze men: James yair, An account of the Scotch trade in the Netherlands, and the staple port in Camp Vere. London, 1776. De schrijver was Schotsch predikant te Veere, waar hij in 1784 overleed.

(17) Behalve de nakomelingen der bijna vorstelijke geslachten van borselen en bourgondië en de Prinsen van tour en taxis door het huwelijk in 1540 of daaromtrent van Jonkvr. anna de waelscappel, eene bekende familie uit Veere, met antoine de taxis, postmeester te Antwerpen, welk geslacht later in 1616 tot den vorstenstand werd verheven (zie ermerins, Zeeuwsche Oudheden, Dl. II, bl. 82), heb ik slechts de volgende nog bekende namen te vermelden, die op de Regeringslijsten voorkomen, van reygersbergh (1570), van essen (1585), kien (1623), Jr. van varick (1633), Jr. mauregnault (1643), de hase (1643), boreel (1655), deynoot (1670), lampsins (1671), Jr. godin (1673), huygens (1698), van sonsbeeck (1706), verelst, later Graven van Verelst (1710), mogge (1710), de beaufort (1718), cau (1720),
huyssen (1723), steengracht (1730), van citters (1733), van bueren (1738), Graven van flodroff (1739), boom (1744), beekman (1746), van tets (1749), schorer (1750), ermerins (1753), van der loeff (1755), evertsen (1754), van cattenburch (1754), bijleveld (1758), canter de munck (1775), de crane (1776), boddaert (1783), van der boon mesch (1783), buteux (1785), van visvliet (1787), ardesch (1790), pompe van meerdervoort (1790).

(*) Schoenmakers.

(*) Het was gedurende eene dezer manoeuvres dat het urban gelukte, om Varese te hernemen, waarna hij beval dat alle tabak en cigaren in de stad hem zouden uitgeleverd worden, benevens honderd ossen en drie millioen Oostenrijksche lires (f 1,220,000), die hem in drie termijnen (na twee, zes en vier-en-twintig uren) moesten uitbetaald worden. Met groote moeite verkreeg de stedelijke overheid een uitstel tot den laatsten termijn, maar nog eer die verstreken was, keerde garibaldi van Laveno terug en urban nam de vlugt, met achterlating van de gijzelaars, die hij gevangen genomen had.

(*) Trentino is eene provincie door Italianen bewoond, en ligt ten zuiden van den grooten Alpenketen, ofschoon zij door eene rij lager bergen ingesloten is, waardoor vijf bergpassen loopen, die toegang geven tot Lombardije en Venetië. Daardoor
wordt het eene natuurlijke sterke vesting, van waar de Oostenrijkers uitvallen in het groot kunnen doen, terwijl de vijand die in Italië krijg voert, hen niet kan vervolgen zoo zij terugtrekken, daar hij dan het gebied van den Duitschen bond schendt, - eene uitmuntende bepaling in het belang van Oostenrijk. Ware de oorlog doorgezet, dan zouden de Oostenrijkers waarschijnlijk de open vlakte van Venetië verlaten hebben, en weder door den Trentino invallende, getracht hebben de geallieerden van de basis hunne operatiën af te snijden.

(*) De kieschheid jegens de achtergeblevenen verbiedt ons om hier namen te noemen dezer slagtoffers van hunne te groote vaderlandsliefde; maar het feit is zeker, en velen in Milaan zouden het kunnen getuigen, die dergelijke treurige voorvallen in den kring van hunne eigen persoonlijke kennissen hebben zien gebeuren.


[Noot - natuurlijk niet van den vertaler.]

(*) Toch niet geheel, blijkens hetgeen de jongste berigten van de vermoording van den kolonel anviti in Parma gemeld hebben.

(*) Deze voorslag van Sardinië is even eervol voor den minister (cavour), die hem liet doen, als voor den vertegenwoordiger die hem opstelde, terwijl hij het beste bewijs is van de belangeloosheid van het Sardinische gouvernement in de Italiaansche quaestie.

(*) In de hoop den lezer niet te beleedigen door de onderstelling dat giorgio vasári hem minder bekend is, herinneren wij, dat hij een Toscaansch schilder en bouwkundige uit de 16e eeuw was (1512-74), en leerling van michel angelo. Als schilder heeft hij echter minder roem gemaakt dan als schrijver over kunst. Zijn werk: Vite de' più eccellenti pittori, scultori ed architetti (Levens der uitstekendste schilders, enz.), waarop hier gedoeld wordt, heeft nog steeds groote waarde voor de kunstgeschiedenis, vooral van dien tijd.

(*) De mysteriën waren in de middeleeuwen wat later (met groot verschil) de tooneelspelen geworden zijn. Het waren vertooningen der bijbelsche geschiedenissen, vooral de lijdensgeschiedenis, of andere bijbelsche personen betreffende (moralitates), in den aanvang alleen door monniken en kerkelijke personen gespeeld.

