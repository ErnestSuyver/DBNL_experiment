


Jaarboek van de Maatschappij der Nederlandse Letterkunde, 1879
logo_mnl__01
GEBRUIKT EXEMPLAAR
exemplaar universiteitsbibliotheek Leiden, signatuur: kamer bibliothecaris
 
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van het Jaarboek van de Maatschappij der Nederlandse Letterkunde met de handelingen van de jaarlijkse vergadering, gehouden op ‘den 19den Juni 1879’.
 
REDACTIONELE INGREPEN
Deel 1, p. 7: kop ‘[Toespraak van de voorzitter, M. de Vries]’ toegevoegd.
Deel 2, p. 167: op deze pagina staat een accolade die meerdere regels overspant. Omdat wij zo'n accolade in deze digitale versie niet goed kunnen weergeven, wordt op de tweede regel de accolade herhaald. Ook de uiting die erop volgt wordt om misverstanden te voorkomen op de tweede regel herhaald.
Woorden en tekens die door aanhalingstekens of koppeltekens worden herhaald, zijn uitgeschreven.
 Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1, p. 2 en 4, deel 2, p. 2, 160, 194 en 196, en deel 3, p. 2, 34, 74, 92, 104, 172, 200 en 228) zijn niet opgenomen in de lopende tekst. 

[deel 1, pagina ongenummerd (p. 1)]

Handelingen en Mededeelingen van de Maatschappij der Nederlandsche letterkunde te Leiden, 
over het jaar 1879. Leiden, E.J. Brill. 1879.
 

[deel 2, pagina ongenummerd (p. 195)]

Inhoud.
	Bladz.
Handelingen der Algemeene Vergadering op 19 Juni 1879.	
Toespraak van den Voorzitter, Prof. M. De Vries	7
Verslag van den Secretaris	23
Verslag van den Bibliothecaris	28
Verslag van de Commissie voor Geschiedenis en Oudheidkunde	47
Verdere handelingen	49

		Bladz.
	Mededeelingen gedaan in de Vergaderingen.	
I.	Het Journal de la Haye, door Mr. W.P. Sautijn Kluit	3
II.	Magdalena Moons en haar verhouding tot Valdes, door R. Fruin	161
III.	Kleine bijdrage tot de geschiedenis der Reinaertsage, door Dr. M.J. De Goeje	177
IV.	Nog iets over den Reinaert, door H. Broese van Groenou	180
	Aanteekeningen	192
 

[deel 3, pagina ongenummerd (p. 243)]

Lijst der Levensberichten.
	Bladz.
Mr. G.A. Fokker, door Mr. Ph. Van den Broecke	3.
Dr. J.T. Bergman, door hemzelven geschreven, met Naschrift van Dr. W.N. Du Rieu	35.
Mr. A. Brugmans, door Mr. M.J. Pijnappel	75.
Mr. F.F. Karseboom, door Mr. C.H.B. Boot	93.
Dr. M. Cohen Stuart, door Dr. J.J. Van Oosterzee	105.
Dr. P.J. Vermeulen, door Mr. B.J.L. De Geer	137.
Ds. A.L. Lesturgeon, door Dr. W. Hecker	153.
Dr. H.J. Matthes, door Dr. W.G. Brill	161.
Ds. Isaäc Prins, door Dr. J.J. Prins	173.
W.J. Van Zeggelen, door A. Ising	202.
Dr. A.A. Fokker, door Dr. J.C. De Man	215.
Mr. B.T. Van Heemstra, door Dr. G.D.J. Schotel	219.
Dr. T.T. Kroon, door Dr. W.G. Brill	229.




2005 dbnl
 

_jaa002187901_01

Handelingen der algemeene vergadering van de Maatschappij der Nederlandsche Letterkunde te Leiden, gehouden aldaar den 19den Juni 1879, in het gebouw der Maatschappij tot Nut van 't Algemeen. E.J. Brill, Leiden 1879
 


DBNL-TEI 1


		 
		  2004-12-14 
		   
			 MG 
		   
		  colofon toegevoegd 
		 



Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Handelingen der algemeene vergadering van de Maatschappij der Nederlandsche Letterkunde te Leiden, gehouden aldaar den 19den Juni 1879, in het gebouw der Maatschappij tot Nut van 't Algemeen. E.J. Brill, Leiden 1879
 
Zie: https://www.dbnl.org/tekst/_jaa002187901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

  



{==3==} {>>pagina-aanduiding<<}

Handelingen der Algemeene vergadering van de Maatschappij der Nederlandsche Letterkunde te Leiden,

gehouden aldaar den 19den Juni 1879, in het gebouw van de Maatschappij ‘tot Nut van 't Algemeen.’


{==5==} {>>pagina-aanduiding<<}

Tegenwoordig de Leden van het Bestuur: Dr. M. De Vries, Voorzitter; Dr. W. Pleyte; Dr. C.P. Tiele: Dr. W.J.A. Jonckbloet; J.J.A.A. Frantzen, Secretaris-Bibliothecaris.
 
De Leden: Dr. J. Verdam; Dr. A. Kuenen; H.W.T. Tijdeman; Mr. J.A. Jolles; Mr. A.A. De Pinto; Mr. A.P. Th. Eyssel; Mr. J.W. Tijdeman; Mr. J.A. Levy; Mr. W.C.M. De Jonge van Ellemeet; G. Kolff; M.T.H. Perelaer; Mr. J. Heemskerk Az.; H.T. Boelen; Dr. C. Leemans; W.J. Hofdijk; J. De Koo; Mr. J. Domela Nieuwenhuis; Dr. W. Palmer van den Broek; H. Witte; J. Esser jr.; J.M.E. Dercksen; Dr. P.J. Cosijn; Mr. S. Vissering; Dr. C. Sepp; J. Ph. Koelman; H.P. Vogel; Dr. R.J. Fruin; Mr. D.H. Levyssohn Norman; J.C. Drabbe; Dr. W.H.D. Suringar; J.W.L. Smit; J.J. Putman, Mr. H. Obreen; Mr. C.H.B. Boot; Dr. J.H. Scholten; Dr. M.F.A.G. Campbell; J. Tideman; W. Eekhoff; Jhr. J.E.H. Hooft van Iddekinge; Dr. W.N. Du Rieu; A.L.H. Ising; P.H. Witkamp; Dr. W. Scheffer; Dr. G.D.J. Schotel; Jhr. J.F.L. Coenen van 
{==6==} {>>pagina-aanduiding<<}
 's Gravesloot; Mr. Ch. M. Dozy; R Koopmans van Boekeren; J.N. Scheltema; Dr. H. Oort; J.A. Van Dijk; S.C. Van Doesburgh; M.E.C. Plemp; H. Pierson; P.K. Drossaart; J.A. Van Hamel; F.S. Van de Pavord Smits; J.H. Eichman: J.E. Inckel, Dr. H.G. Hagen; J.J. Van Kerkwijk; Mr. C. Vosmaer; Mr. A.W. Jacobson; J. van Loenen Martinet; W.P. Wolters; Dr. J.G.R. Acquoy; Johs. Dyserinck; Dr. J.J. Prins; Jhr. Mr. J.K.W. Quarles van Ufford; Johs. Hilman; C. Honigh; D.F. Scheurleer; Mr. W. Van der Kaay; Dr. J. Ten Brink.



{==7==} {>>pagina-aanduiding<<}




[Toespraak van de voorzitter, M. de Vries]

Te 11 ure opent de Voorzitter de Vergadering met de volgende toespraak:
 
Met geheel andere gewaarwordingen moet ik u heden hier welkom heeten, dan ik mij nog vóór weinige dagen had voorgesteld. Met opgewektheid zien wij altijd de Algemeene Vergadering onzer Maatschappij te gemoet, in het vooruitzicht van een blijden dag, aan vriendschap en gezelligheid niet minder dan aan de belangen der wetenschap gewijd. Ook ditmaal hadden wij gegronde hoop, dat de dag onzer bijeenkomst, evenals in het vorige jaar, een feestdag zou mogen zijn. Wel hadden wij ook thans velerlei verliezen te betreuren; wel zouden wij menige plaats ledig zien staan, waaraan zich weemoedige herinneringen verbinden; maar tegenover die smartelijke indrukken, die van elke jaarlijksche vergadering onafscheidelijk zijn, stond toch ook veel goeds. Wij zagen menigeen gespaard, op wiens behoud wij den hoogsten prijs stellen, en de bloei onzer vereeniging, in vergelijking met vroegere jaren, gaf reden tot tevredenheid. Helaas! onze opgeruimde stemming, bij het naderen van den derden Donderdag der Zomermaand, werd plotseling op droevige wijze verstoord; en nu die dag is aangebroken, mag ik 
{==8==} {>>pagina-aanduiding<<}
 u niet met blijdschap begroeten. Wij zullen te zamen de werkzaamheden verrichten, waartoe de wet van ons genootschap ons roept; maar aan eene feestelijke viering van onzen jaarlijkschen gedenkdag kan ditmaal niet worden gedacht. Zij zou te zeer in strijd zijn met de sombere aandoeningen, die ons allen vervullen. Eene treurmare is uit Frankrijks hoofdstad tot ons gekomen, die onzen geëerbiedigden Koning en Zijn Huis, en tevens het geheele volk van Nederland in diepen rouw heeft gestort. 's Konings oudste Zoon, onze Kroonprins, bestemd om eenmaal den troon te bestijgen en Zijn leven aan het heil des vaderlands te wijden, is door het geweld eener noodlottige ziekte weggerukt, in den vreemde, ver van Zijn Koninklijken Vader, ver van Zijne landgenooten, wier hoop in de toekomst op Hem was gevestigd. Welk eene beproeving voor het Stamhuis van Oranje! Maar welk eene beproeving ook voor onze Nederlandsche natie, in lief en leed aan dat Stamhuis zoo onafscheidelijk verknocht! Nog bloedt de wonde, die het afsterven van 's Konings beminden Broeder voor weinige maanden in ons aller hart had geslagen; nog spreken dagelijks talrijke getuigenissen van de vereering en liefde, door een dankbaar volk aan Zijne nagedachtenis gewijd. En nu, nu reeds wordt het Vorstelijk geslacht opnieuw zóó zwaar bezocht! Wat al schoone verwachtingen, die wij eenmaal koesterden, zien wij nu wreed teleurgesteld! Dat gevoelen wij diep, hier vooral in ons goede Leiden, waar de veelbelovende Koningszoon als jongeling Zijne hoogere opleiding genoot. Met groote gaven toegerust en door allen hoog gewaardeerd, vertrok Hij van hier, om het tooneel van het staatsleven te betreden, en onze oprechtste heilwenschen vergezelden Hem op de schitterende loopbaan die Hem scheen te verbeiden. Hoeveel goeds moch- 
{==9==} {>>pagina-aanduiding<<}
 ten wij niet van Hem voorspellen voor Oranje en Nederland! En thans is al die hoop voor immer verijdeld en verkeerd in bitteren rouw! Wij deelen in de smart van den diepgeschokten Vader en van Zijn nu eenigen Zoon, die geroepen is de hooge plaats van den geliefden Broeder in te nemen. Met zorg zien wij op de weinige hoofden die ons nog gespaard bleven van het doorluchtig geslacht, welks geschiedenis, meer dan drie eeuwen lang, één is geweest met die van het vaderland. Maar des te vuriger beden slaken wij voor hen, in wier bezit wij ons nog mogen verheugen; des te inniger wenschen richten wij tot den edelen Oranjetelg, die thans als Troonopvolger is opgetreden. Ook Hem mochten wij, hier in den kring onzer Leidsche Hoogeschool, leeren hoogschatten en liefhebben. Moge het Hem gegeven zijn, eenmaal in de ruimste mate de hoop te vervullen, die zich in het hart van iederen Nederlander thans in de eerste plaats aan Zijnen naam verbindt! En moge door Zijn beleid en Zijne toewijding de band, die Nederland en Oranje aaneensnoert, het onderpand van beider welzijn en beider geluk, ook voor de toekomst duurzaam worden bevestigd!
De beide Prinsen, wier te vroegtijdig verscheiden wij betreuren als eene nationale ramp, waren ook aan onze Maatschappij in nauwe betrekking verbonden. Zoowel den Prins van Oranje als Prins Hendrik der Nederlanden mochten wij onder onze Eereleden tellen. Des te levendiger deelen wij, als leden dezer vaderlandsche instelling, in den rouw van onzen Koninklijken Beschermheer. Moge Zijn naam, met de namen der beide Vorstelijke personen, die nu nog onze Eereleden zijn, nog eene lange reeks van jaren aan het hoofd onzer ledenlijst prijken! En mogen, in latere tijden, nog talrijke Prinsen 
{==10==} {>>pagina-aanduiding<<}
 uit het dierbare Huis van Oranje, niet alleen tot een zegen voor het vaderland verstrekken, maar ook den luister onzer oude Maatschappij verhoogen!
In den kring onzer gewone leden heeft de dood in dit jaar menig offer geëischt. Zestien binnenlandsche en - zoover mij bekend is - twee buitenlandsche leden zijn ons ontvallen. Het ligt niet op mijnen weg, aan hunne verdiensten de verschuldigde hulde te brengen. In den eerstkomenden bundel onzer Levensberichten zal die taak door de meest bevoegde beoordeelaars worden volbracht. Aan ruime stof tot belangwekkende mededeelingen en herinneringen zal het daarbij niet ontbreken. Hoe rijk is niet het tafereel van hetgeen al die afgestorvenen op het gebied van letteren en wetenschap, van staat en kerk en school hebben gewerkt, en van hetgeen zij als vruchten van hunnen arbeid hebben nagelaten. Daar zult gij het beeld geschetst vinden van I. Prins, den hoogeerwaarden Nestor der Nederlandsche Hervormde Kerk, den immer jeugdigen grijsaard, met wiens vijftigjarig lidmaatschap onzer vereeniging wij gehoopt hadden juist heden zijnen zoon geluk te mogen wenschen. Daar zullen u kostelijke bijdragen worden aangeboden voor de geschiedenis onzer letterkunde, in de levens van dichters en schrijvers als A.L. Lesturgeon, A. Beeloo en W.J. Van Zeggelen: drie namen, die een goeden klank zullen behouden, zoolang Nederland de talenten waardeeren zal, die zijne taal met nieuwen luister hebben omstraald. Daar zullen onze rechtsgeleerden en staatslieden met weemoed de gedachtenis hernieuwen aan al het goede, door mannen als F.F. Karseboom, G.A. Fokker, Jhr. W.T. Gevers Deynoot, F.J.E. Van Zinnicq Bergmann en A. De Vries Jz. in zoo menigen belangrijken werkkring ten nutte des vaderlands gesticht. Daar 
{==11==} {>>pagina-aanduiding<<}
 eindelijk - want ik mag mij niet te veel verdiepen in het herdenken van hetgeen aan al die namen verbonden is - daar zullen u de veelzijdige werkzaamheden en verdiensten ontvouwd worden van B. Boers, A.A. Fokker, B. Th. Baron van Heemstra van Froma en Eibersburen, en T.T. Kroon; van een godgeleerde en letterkundige als M. Cohen Stuart; van een edelen voorstander van wetenschap en kunst als W.R. Baron van Tuyll van Serooskerken van Zuylen, en van den wakkeren D.A. Thieme, een der sieraden van den Nederlandschen boekhandel, aan wien ook onze letterkunde groote verplichtingen heeft.
Ik heb u, M.H., in enkele trekken vluchtig aangestipt, wat den al te rijken inhoud van onzen aanstaanden biographischen bundel zal uitmaken. Maar nog heb ik éénen naam niet genoemd, die u allen wellicht in de eerste plaats voor den geest stond. Ik noem hem afzonderlijk, omdat de brave afgestorvene, wien ik bedoel, niet meer tot onze gewone leden behoorde, maar sedert de viering van ons Eeuwfeest den rang van Eerelid bekleedde. Buiten de Vorstelijke personen het eenige manlijke Eerelid, dat ons was overgebleven! En zoo iemand in onzen kring op die onderscheiding aanspraak had, het was de grijze J.T. Bergman, wiens plaats nu voor het eerst sedert vier en vijftig jaren in eene algemeene vergadering onzer Maatschappij onbezet is gebleven. In dat geheele lange tijdsverloop was zijn naam aan de lotgevallen onzer instelling nauwer verbonden dan misschien ooit die van iemand anders geweest is. Anderen mochten uitblinken door schitterender gaven, die aan hunne nagedachtenis een hoogeren roem verzekeren; maar in liefde en gehechtheid aan deze Maatschappij, in oprechte en onvermoeide toewijding aan hare belangen, heeft Berg- 
{==12==} {>>pagina-aanduiding<<}
 man nooit zijn gelijke gehad. Wat al lastposten heeft hij zich goedwillig getroost, die ieder ander behendig van zich afschoof! wat al verdrietigen arbeid geduldig doorgeworsteld! Denkt aan zijne bemoeiingen voor onze Boekerij, die hij jaren lang als Bibliotheeksraad hielp besturen; aan den Catalogus, getuige van zooveel noeste inspanning; aan die honderdtallen van drukproeven, zorgvuldig nagezien met nooit bezwijkende volharding; denkt eindelijk aan de geschiedenis onzer Maatschappij, waarmede hij in 1867 ons Gedenkschrift verrijkte: eene zeldzame proeve van rustelooze vlijt. Zelfs nog na zijn dood heeft hij ons nuttig willen zijn. Om anderen moeite te besparen, heeft hij ons een nauwkeurig bericht omtrent zijn leven en werken nagelaten, dat u weldra zal worden medegedeeld. Gij zult verbaasd staan over zooveel arbeid, door den nederigen en bescheiden geleerde, niet voor eigen lof en eer, maar ten behoeve van anderen, zoo rustig volbracht. Maar wat gij er niet zult vinden, dat willen wij er aan toevoegen: de openlijke verklaring, dat Bergman zich jegens onze Maatschappij eene halve eeuw lang verdienstelijk heeft gemaakt, en dat zijn naam bij ons in dankbare herinnering zal blijven leven.
Van onze buitenlandsche leden is ons een tweetal door den dood ontrukt. Twee namen slechts, maar die tegen vele andere opwegen: F.L.K. Weigand en K.F.W. Wander. Pas weinige dagen na onze laatste algemeene vergadering overleed Weigand, de vriend van Jacob Grimm, de even ijverige als bekwame arbeider op het veld der Germaansche taalwetenschap, die zich door zijne lexicographische werken een duurzaam gedenkteeken heeft opgericht. En nu, in het begin dezer maand, is ook Wander gestorven. Hij mocht de voltooiing van zijn grootsche gewrocht, het Duitsche Spreekwoordenboek, niet 
{==13==} {>>pagina-aanduiding<<}
 beleven. Maar ook hij heeft zich in het ‘Duitsche Vaderland’ den ‘onverwelkelijken eerekrans’ verworven, dien Hoffmann von Fallersleben eenmaal aan Weigand toekende 1. Onze Maatschappij mag er trotsch op zijn, die beide mannen onder hare leden te hebben geteld.
Doch het wordt tijd, dat ik van de herdenking onzer dooden tot de vermelding van den arbeid der levenden overga. Die taak is voorzeker vrij wat aangenamer, en zij is het ditmaal te meer, omdat de vruchten van dien arbeid, in verhouding tot onze middelen, in het afgeloopen jaar waarlijk bevredigend mogen heeten.
In de eerste plaats verscheen de zevende en laatste aflevering der Tweede Partie van den Spiegel Historiael. De bewerking van dit gedeelte had eenige vertraging ondervonden, gelijk mijn voorganger u in het vorige jaar berichtte, omdat de Inleiding niet zonder een nader onderzoek van het handschrift, dat te Weenen berust, geschreven kon worden. Het mocht ons gelukken, bij gunstige beschikking der Oostenrijksche Regeering, dat kostbaar boekdeel ten gebruike te bekomen en ten nutte onzer uitgave aan te 
{==14==} {>>pagina-aanduiding<<}
 wenden. En zoo is dan nu het gedicht van Utenbroeke, dat zoo lang verloren gewaand werd, aan de beoefenaars onzer taal en letterkunde teruggegeven, om er winst mede te doen voor onze vaderlandsche wetenschap. Zoo is nu eindelijk de geheele Spiegel Historiael, het reuzenwerk van Jacob van Maerlant, op de eereplaats hersteld, die een zoo merkwaardig gedenkstuk wettig inneemt in de geschiedenis der Nederlandsche beschaving. Onze Maatschappij mag op die vier lijvige kwartijnen met eenige voldoening terugzien.
Een ander belangrijk werk, dat nu onlangs voltooid het licht zag, zijn wij aan ons medelid Fruin verschuldigd. De Overblijfsels van Geheugchenis van Coenraet Droste zijn u in handen gekomen, en met ingenomenheid hebt gij zeker die uitgave begroet. Niet zoozeer als eene bijdrage tot onze vaderlandsche poëzie - als zoodanig werd u het boek niet aangeboden - maar om de rijke aanwinst voor de kennis onzer geschiedenis der 17de eeuw, die onze Fruin naar aanleiding van Droste's gedenkschrift in zijne doorwrochte aanteekeningen op zoo onderhoudenden trant heeft gegeven. Wel mogen wij den ouden Dortenaar gelukwenschen, wien het voorrecht te beurt viel, zulk een uitgever te vinden. Zoo iemand, dan heeft hij uit het ruwe erts zuiver goud weten te trekken. De kreupele verzen, die tot dusverre nauwelijks de aandacht hadden getrokken, zijn door hem tot eene ware schatkamer geworden, die geen beoefenaar onzer historie voortaan ongebruikt mag laten. Ik verheug mij u aller tolk te mogen wezen, door aan ons volijverig medelid, wien onze Maatschappij reeds zóóveel verplicht is, voor deze nieuwe proeve van zijne geleerdheid en zijn talent onzen oprechten dank te betuigen.
Ik heb nog een derde boek te vermelden, met welks 
{==15==} {>>pagina-aanduiding<<}
 uitgave onze Maatschappij in dit jaar een hoogst nuttig werk verricht heeft. Ik bedoel die afdeeling van den nieuwen Catalogus onzer Boekerij, die het Nederlandsch Tooneel omvat. Nadat eerst alle pogingen in het werk waren gesteld, om de verzameling onzer tooneelstukken zoo volledig mogelijk te maken, is de beschrijving van dit gedeelte van onzen boekenschat, als een afzonderlijk geheel, door de bekwame hand van ons medelid Th. J.I. Arnold bewerkt. In onze vorige vergadering lagen reeds vijf vellen afgedrukt ter tafel: weinige maanden later was het gansche werk voltooid. Het geeft u een overzicht onzer tooneelliteratuur van vroegeren en lateren tijd, te zamen niet minder dan 10,000 titels! En de waarde van dat repertorium wordt niet weinig verhoogd door de zorg, die de Heer Arnold daaraan met onverdroten ijver besteedde. Onze vroegere Bibliothecaris, Dr. Rogge, mocht met recht getuigen, ‘dat de kundige bewerker de aangename voldoening zal smaken van nu eerst den grooten schat van dit gedeelte der Nederlandsche letterkunde op practische en wetenschappelijke wijze aan het licht te hebben gebracht.’ Waarlijk, bij de klimmende belangstelling in de geschiedenis van ons tooneel, mogen wij van geluk spreken, nu wij zulk een Catalogus onzer dramatische literatuur bezitten. Kort te voren had ons medelid J. Hilman het ‘Alphabetisch Overzicht’ gegeven van zijne kostbare verzameling tooneelstukken, door hem - met onbekrompen liefde voor letteren en kunst - ten geschenke bestemd voor de Bibliotheek der Amsterdamsche Hoogeschool. De beide werken strekken tot wederkeerige aanvulling. Beide gezamenlijk, zijn zij een onmisbaar hulpmiddel voor ieder die de lotgevallen van ons tooneel wil leeren kennen. Wij danken den Heer Arnold, dat hij onze verzameling 
{==16==} {>>pagina-aanduiding<<}
 nu eerst recht aan de wetenschap heeft dienstbaar gemaakt. En met gespannen verwachting zien wij de verdere deelen van den Catalogus te gemoet, die dezelfde ervaren bibliograaf reeds geheel voor de pers gereed heeft gemaakt, en die, zoo wij hopen, in het volgende jaar in het licht zullen verschijnen. Wij verblijden ons in het vooruitzicht, dat onze vanouds beroemde Bibliotheek, met zulk eene uitmuntende beschrijving toegerust, nu voortaan des te meer nut zal kunnen stichten.
Gij ziet, M.H., dat het afgeloopen jaar niet onvruchtbaar is geweest op het veld onzer letteren. Ook onze Mededeelingen en Levensberichten kunnen daarvan getuigen. Aan allen, die er het hunne toe bijdroegen, breng ik onzen welgemeenden dank. Dat is juist het doel eener Maatschappij als de onze, door veler vereenigden arbeid voor de beoefening der wetenschap den weg te banen en de verkregen kennis in ruimeren kring te helpen verspreiden. Tot het laatste oogmerk zijn ook onze maandelijksche vergaderingen bevorderlijk geweest. Onze Secretaris zal u eene korte schets geven van het voornaamste, dat in die gezellige bijeenkomsten behandeld werd. Aan belangrijke mededeelingen en leerrijk onderhoud heeft het niet ontbroken, al werd ook nu niet voldaan aan den wensch van mijn voorganger, dat, nevens onze taal en onze geschiedenis, ook onze vaderlandsche letterkunde, meer dan tot dusverre het geval is, haar rechtmatig aandeel in onze werkzaamheden moge verkrijgen. De vervulling van dat billijk verlangen, dat zeker ook het uwe is, blijve een ieder aanbevolen.
Bij alle bemoeiingen, die in den loop van het maatschappelijk jaar de voortdurende zorg van het Bestuur vereischen, rust een groot gedeelte der niet altijd gemakkelijke taak op den Secretaris. Toen in het vorige jaar 
{==17==} {>>pagina-aanduiding<<}
 Dr. Verdam die betrekking nederlegde, mochten wij niet zonder bekommering vragen, wie hem waardig vervangen zou. De nieuwe Secretaris zou tevens belast zijn met het toezicht op de Bibliotheek; en al was ook deze werkkring, door de verplaatsing onzer boeken en het veranderd beheer, zooveel beperkter geworden dan toen Dr. Rogge aan het hoofd stond, toch was de nu tweeledige bediening uitgebreid genoeg om jeugdige en frissche krachten te vorderen. Op voorstel van het Bestuur werd zij opgedragen aan een onzer jongste medeleden, den Heer J.J.A.A. Frantzen. Thans, na de ondervinding van het eerste jaar, verheugen wij ons dat wij u dat voorstel gedaan hebben, en danken u dat gij het met uwe goedkeuring hebt bekrachtigd. Zoo iemand ons het dubbele verlies van Verdam en Rogge zal kunnen vergoeden, het is de ijverige Secretaris-Bibliothecaris, die thans aan de bestuurstafel is gezeten.
Toen mijn voorganger tot de beide vertrekkende dignitarissen een hartelijk afscheidswoord richtte, sprak hij tevens zijne blijdschap uit, dat onze Penningmeester Du Rieu ‘ons nog gebleven was.’ Hij noemde dit, en met recht, ‘een lichtpunt onder al de schaduwen,’ waarop hij ons wijzen moest. Hoe weinig konden wij voorzien, dat die vreugde slechts kortstondig zou wezen! Wel is Du Rieu ons nog gebleven als medelid en stadgenoot, nog altijd bereid om het welzijn onzer vereeniging te bevorderen met denzelfden ijver, die hem altijd onderscheidde. Doch redenen, die wij moesten eerbiedigen, hebben hem genoopt zich aan het beheer onzer geldmiddelen te onttrekken. Gij allen hebt zeker met leedwezen die tijding vernomen, en stemt heden met mij in, wanneer ik den man, die zich in zoo velerlei betrekkingen zulke groote verdiensten jegens onze instelling heeft ver- 
{==18==} {>>pagina-aanduiding<<}
 worven, uit naam van het Bestuur den warmsten dank toebreng. Ook in het vervolg blijven wij op hem rekenen, zoo dikwijls hij de gelegenheid zal vinden om de belangen onzer - hem zoo dierbare - Maatschappij te behartigen.
Als plaatsvervanger van Dr. Du Rieu heeft de Maandvergadering van October den Heer D.F. Van Heyst gekozen, die zich welwillend belastte met de hem opgedragen taak. Wij hopen en vertrouwen, dat gij zoo straks die keuze voorgoed zult bekrachtigen. Onze geldmiddelen zullen dan, evenals vroeger, in goede handen zijn. Dat heeft onze Van Heyst nu reeds bewezen. Met onverflauwde zorg bleef hij waken voor het hem toevertrouwde pand, ook toen eene gevaarlijke oogziekte hem belette het beheer op de gewone wijze te voeren. Onze beste wenschen voor zijn spoedig en volkomen herstel spreken wij hier openlijk uit. Een goed penningmeester is, gelijk overal elders, ook hier in onzen kring een onwaardeerbaar persoon. En te meer in dezen tijd, nu het met onze finantiën niet al te ruim gesteld is. De bewerking van den Catalogus heeft groote kosten veroorzaakt, en het drukken zal opnieuw belangrijke uitgaven vorderen. Dat heeft onze Boekerij dit jaar moeten ontgelden: wij mochten ons maar schaars de noodigste aankoopen veroorloven. Toch verkeert zij in vollen bloei, en meer dan vroeger wordt van hare schatten gebruik gemaakt, onder de waakzame zorgen van het Bestuur der Academische Bibliotheek. En gelukkig is de bekrompen staat onzer kas slechts een tijdelijk kwaad. Zoodra de geheele Catalogus afgedrukt is, zullen onze middelen weder ruimer vloeien en zal het ons mogelijk zijn met milder hand het onze te doen, om op het pas voltooide werk spoedig een aanhangsel noodig te maken.

{==19==} {>>pagina-aanduiding<<}

Ik ben aan het einde gekomen van hetgeen ik u ex officio had mede te deelen. Doch er ligt mij nog iets op het hart, dat ik niet verzwijgen wil. Iets nieuws is het niet, volstrekt niet: ik heb het uitgesproken, zoo dikwijls ik hier voor u optrad. Maar herhaling is nuttig, is noodzakelijk, wanneer het de hoofdzaak betreft, waarvan de geheele toekomst onzer Maatschappij afhangt. Waar de hoogste belangen op het spel staan, heb ik het recht u telkens toe te roepen: delenda Carthago! En den vijand, dien ik bedwingen en fnuiken wil, behoeven wij niet te bevechten in een bloedigen oorlog, als waarin Rome eenmaal zijn mededinger ten onder bracht: ònze strijd is een kamp met geestelijke en zedelijke wapenen, ònze overwinning zal een werk zijn des vredes en der beschaving. Gij raadt reeds wat ik bedoel. Ik heb u een verslag gegeven van onze werkzaamheden in het afgeloopen jaar. Betrekkelijk kunnen wij tevreden zijn met hetgeen er verricht werd. Het staat niet achter bij hetgeen door mijne voorgangers viel te vermelden. Het getuigt, dat er in ons midden nog werklust en werkkracht bestaat, om datgene te doen waartoe onze Maatschappij is geroepen. Maar al kan de vrucht van onzen arbeid in dit jaar de vergelijking met vroegere jaren wel doorstaan: vergeleken met hetgeen wij behoorden te doen, om aan het doel onzer instelling waarachtig te beantwoorden, is zij veel te gering. De Maatschappij der Nederlandsche Letterkunde moest eene nationale kracht zijn, de trouwe kweekster van de kennis onzer taal, onzer letteren en onzer geschiedenis, een steunsel onzer nationaliteit. Dat kon en dat zou zij wezen, indien zij op ruimer schaal werken kon aan hare vaderlandsche taak, indien haar niet de middelen ontbraken om altijd en overal te doen wat hare hand te doen vindt. Ik heb u zoo even den staat onzer 
{==20==} {>>pagina-aanduiding<<}
 kas voorgesteld als niet ongunstig voor de naaste toekomst. Doch die kas is alleen bestemd voor de gewone loopende uitgaven, die wij gemakkelijk kunnen bestrijden. De eigenlijke wetenschappelijke werkzaamheden worden bekostigd door het daartoe opzettelijk bestemde fonds. De beperktheid van dat fonds, dàt is onze zwakke zijde, dàt is de vijand dien wij moeten overwinnen. Nu reeds, nu de jaarlijks beschikbare rente nog maar ƒ 230.- bedraagt hebben wij aan dat fonds de uitgave van den Spiegel Historiael, van de gedichten van Hildegaertsberch, van de Rose en Segelijn van Jerusalem, van de Informatie en Enqueste, en van Droste's gedenkschrift te danken. Hoeveel meer zouden wij niet tot stand kunnen brengen, indien wij over ruimer inkomsten konden beschikken. En de tijd eischt dringend, dat er meer worde gedaan. De vaderlandsche wetenschap, in de latere jaren zoo kloek ontwikkeld, is tot helder bewustzijn van hare roeping gekomen. Zij gevoelt wat zij aan Nederland schuldig is, en telkens wint zij nieuwe krachten aan om hare taak te helpen vervullen. Aanschouwt de teekenen der tijden! Nog voor een dertig jaren stonden de studiën des vaderlands aan onze Hoogeschool niet in het minste aanzien. Een enkel hoogleeraar was met den ganschen omvang van taal, letteren en geschiedenis belast; aan den jeugdigen beoefenaar dier vakken was geen noemenswaardige werkkring aangewezen. Maar de wetenschap is moedig voorwaarts gestreefd. Door veler vereenigde pogingen heeft zij al ruimer en ruimer gebied veroverd. Nu is zij in haar volle recht erkend en heeft zich eene eereplaats verworven; nu is hare zelfstandigheid verzekerd door de instelling van een eigen Nederlandsch doctoraat, en ziet zij jonge medestanders optreden, uitsluitend aan haren dienst gewijd; nu wordt zij door vijf hoogleeraren vertegenwoordigd, die 
{==21==} {>>pagina-aanduiding<<}
 allen de handen vol werk hebben om aan de eischen des tijds te voldoen. Verblijdende vooruitgang voorzeker! Maar nog hebben wij te kampen met een ernstig bezwaar. De wetenschap beschikt niet over de middelen om al het werk te verrichten, dat er te doen is, en dat zij bij het toenemend aantal harer werklieden niet ongedaan zou behoeven te laten. Ziet, juist daartoe is onze Maatschappij voortaan geroepen, de trouwe bondgenoote te zijn van de vertegenwoordigers der vaderlandsche vakken aan de vaderlandsche hoogescholen. Die eendracht zou macht maken, indien zij gesteund werd door voldoende stoffelijke kracht. Met dat doel voor oogen hebben wij, ter gelegenheid van ons Eeuwfeest, niet zonder zware inspanning, ons wetenschappelijk fonds gesticht. Het heeft verblijdende uitkomsten opgeleverd, het heeft ons in staat gesteld meer te doen, dan ooit te voren geschieden kon. Maar het is een nog àl te zwakke steun in vergelijking met onze grootsche taak. En onze hoop, dat het eens gevormde kapitaal, tot zulk een schoon doel bestemd, ras zou aangroeien door milde schenkingen en legaten, werd in al te bescheiden mate vervuld. Hoe zeldzaam zijn in ons Nederland de edele Maecenaten, die, op het voorbeeld hunner Engelsche standgenooten, met onbekrompen zin de hand bieden, waar het de behoeften der wetenschap geldt. Indien het zóó moet blijven gaan als tot nu toe het geval is, zal het nog lang duren eer onze Maatschappij wordt wat zij behoort te wezen. Eenmaal, ja, zal zij dat standpunt bereiken. Langzaam en zeker zal ons fonds toenemen door opklimmende rentebelegging; allengs zal het meer en meer zijne heilzame werking openbaren. Aan de toekomst onzer vereeniging heb ik nooit getwijfeld, ik zie die met het volste vertrouwen te gemoet. Maar die betere toekomst kan nog zoo lang uit- 
{==22==} {>>pagina-aanduiding<<}
 blijven. Ik zou zoo gaarne ze nog willen beleven. Al het goede, dat ik reeds tot stand mocht zien komen, wil ik dankbaar erkennen; maar voldaan zal ik eerst dàn zijn, wanneer er nog dit ééne aan is toegevoegd, dat de Maatschappij der Nederlandsche Letterkunde, in eendrachtig verbond met onze hoogescholen, in waarheid eene kracht in den staat is geworden, eene kracht vóór en dóór de vaderlandsche wetenschap. Dàn eerst zal ik mijne telkens herhaalde opwekkingen en aansporingen staken, en in triomf uitroepen: deleta Carthago!
Doch eer het zóóver komt, M.H., hebben wij nog ruim den tijd, om rustig en kalm onze gewone werkzaamheden voort te zetten. Daartoe noodig ik u voor heden uit, met dankzegging voor de welwillendheid, waarmede gij mijne ontboezeming hebt aangehoord.



{==23==} {>>pagina-aanduiding<<}




I.

Volgens het voorschrift der Wet leest allereerst de Secretaris, de Heer J.J.A.A. Frantzen, het

Verslag van de Lotgevallen der Maatschappij gedurende het jaar 1878-1879.

MM. HH.
 
Het is heden de eerste maal, dat ik als Secretaris voor U optreed, om U volgens het voorschrift der Wet de lotgevallen der Maatschappij in het afgeloopen jaar te verhalen.
Toen nu een jaar geleden mijne geachte voorgangers, Dr. J. Verdam en Dr. H.C. Rogge, op deze plaats afscheid van U hadden genomen, hebt gij mij de werkzaamheden van Secretaris en Bibliothecaris opgedragen. Niet zonder eenige aarzeling, maar toch met blijdschap, heb ik deze zoo vereerende taak aanvaard. Weest verzekerd, dat, evenals ik in het afgeloopen jaar voortdurend getracht heb het in mij gestelde vertrouwen niet te leur te stellen, het ook in de toekomst steeds mijn streven zal zijn, zooveel mijne zwakke krachten dit toelaten, den bloei der Maatschappij te bevorderen, die ons allen aan het harte ligt.

{==24==} {>>pagina-aanduiding<<}

Volgens Art. 22 der Wet moest in October l.l. als lid van het Bestuur aftreden Dr. A. Kuenen. Uit het U voorgedragen dubbeltal benoemdet gij in de vorige jaarvergadering Dr. W.J.A. Jonckbloet, die zich deze keuze heeft laten welgevallen. In plaats van Dr. C.P. Tiele werd in de Octobervergadering tot voorzitter gekozen Dr. M. de Vries, die zooeven deze vergadering heeft geopend en haar verder zal leiden. In dezelfde vergadering moest het Bestuur tot zijn groot leedwezen aan de Leden mededeelen, dat onze geachte Penningmeester, Dr. W.N. Du Rieu, zich genoopt had gevonden, zijne betrekking neder te leggen. Zooals de Voorzitter U reeds heeft medegedeeld moest dus de maandvergadering voorloopig een plaatsvervanger kiezen, waarbij de meeste stemmen zich op den Heer D.F. Van Heyst vereenigden, die de werkzaamheden tot nu toe heeft vervuld. Gij zult dus behalve een Bestuurslid ook een Penningmeester te kiezen hebben.
Behalve de door den Voorzitter genoemde leden, die ons door den dood zijn ontvallen, heeft de Maatschappij nog eenige leden verloren, die om verschillende redenen hun lidmaatschap meenden te moeten opzeggen. Het zijn de Heeren:
Mr. H.A. van Dijk, te 's Gravenhage.
Mr. J.D. Veegens, te 's Gravenhage.
P.M.G. van Hees, te Amsterdam.
Dr. H.W. van der Mey, te Leiden.
J.J.A. Gerlach, te 's Gravenhage.
Mr. L.G. Greeve, te 's Gravenhage.
Van de meesten der overledene leden zijn ons reeds de evensbeschrijvingen toegezonden; van eenigen worden zij nog gewacht, zoodat zij waarschijnlijk een lijvigen bundel zullen vormen. Voor de Handelingen en Mededeelingen 
{==25==} {>>pagina-aanduiding<<}
 heeft Mr. W.P. Sautijn Kluit weder een opstel ingezonden, terwijl ook de Heeren Dr. M.J. De Goeje, H. Broese van Groenou en Dr. R.J. Fruin eene bijdrage geleverd hebben.
Overeenkomstig het besluit, in de vorige jaarvergadering genomen, zijn de gelden van het fonds der Maatschappij besteed:
1o aan de voltooiing van den herdruk van Coenraet Droste's Overblijfsels van Geheugchenis, met aanteekeningen van Prof. Fruin, welk werk juist de pers heeft verlaten, en 2o aan de uitgave van de 7e en laatste aflevering van Maerlant's Spiegel Historiael, die tegelijk met de inleiding in dit jaar is verschenen.
Wat nu de Maandvergaderingen betreft, zult gij met genoegen vernemen, dat ik, evenmin als mijn geachte voorganger ten vorigen jare, klaaggezangen behoef aan te heffen over de slechte opkomst of geringe belangstelling. In de meeste bijeenkomsten was een voldoend aantal leden aanwezig, en zelfs heeft zich eens het feit voorgedaan, dat de lange groene tafel te klein was voor al de opgekomen leden. Ik twijfel niet of gij zult gaarne een kort verslag hooren van hetgeen in die Vergaderingen is verhandeld.
In October is het U bekende voorstel van den Heer Frederik Muller in behandeling genomen. Gij zult U herinneren, dat in de vorige jaarvergadering door U aan het Bestuur was opgedragen, dit voorstel aan een nauwgezet onderzoek te onderwerpen. Het Bestuur meende niet beter te kunnen doen, dan de Maandvergadering daarover te raadplegen. Na eene langdurige beraadslaging werd besloten, het voorstel naar de Historische Commissie te verzenden, met verzoek, ‘de zaak in rijp beraad te nemen, en een zoodanig onderzoek in te stellen, als noodig zou blijken, om de mogelijkheid en wensche- 
{==26==} {>>pagina-aanduiding<<}
 lijkheid der uitgave van wege de Maatschappij te constateeren’.
In November bracht de Historische Commissie haar verslag uit. Zij achtte het voorstel onaannemelijk, daar het h.i. buiten den werkkring der Maatschappij ligt, die buitendien noch geschikte personen voor het werk kan aanwijzen, noch finantiëele waarborgen kan geven voor het welslagen der onderneming. De Vergadering vereenigde zich hiermede. - Voorts sprak de Heer De Vries over het Weener handschrift van de 2e Partie van Maerlant's Spiegel Historiael, dat hij tevens onder de leden ter inzage liet rondgaan, waarna de Heer Franck eene bijdrage over de Maerlant-critiek ten beste gaf.
In December sprak de Heer De Vries over eenige duistere plaatsen in den Reinaert, op welke hij een andere lezing voorstelde.
In Januari deed de Heer Fruin een mededeeling over de zoogenaamde wonderdadige of dubbele eb in Juli 1672, waarover het door de Maatschappij uitgegeven werk van Coenraet Droste, Overblijfsels van Geheugchenis, een nieuw licht heeft doen opgaan. Deze buitengewoon lange eb heeft niet in 1672, maar een jaar later plaats gehad, maar is door onze geschiedschrijvers een jaar vervroegd en met de gebeurtenissen van 1672 in verband gebracht. - Daarna behandelde de Heer De Vries eenige bedorven plaatsen in Maerlant's Spiegel Historiael.
In Februari leverde Uw Secretaris eene bijdrage over den invloed, dien onze letterkunde in de zeventiende eeuw op de Hoogduitsche heeft uitgeoefend.
In Maart voerde de Heer Kern het woord. Spreker deelde eenige linguistisch-mythologische beschouwingen mede over de arische sagen omtrent den oorsprong van den mensch. Uit de verschillende arische namen voor 
{==27==} {>>pagina-aanduiding<<}
 mensch leidde hij af, dat men zich den mensch als uit de schemering, het rijk des doods, dacht voortgekomen.
In April eindelijk sprak de Heer Pleyte over het eiland Sylt, dat hij had bezocht. Spreker deelde o.a. eenige bijzonderheden mede over de aldaar opgedolven grafheuvels en de daarin gevonden overblijfsels, alsmede over de gevolgtrekkingen, die daaruit voor de geschiedenis van het eiland en in het algemeen van de noordelijke kusten van Europa kunnen opgemaakt worden.
Uit dit alles zal U blijken, dat, al heeft zich het afgeloopen bestuursjaar niet door buitengewone of merkwaardige gebeurtenissen gekenmerkt, de Maatschappij toch niet werkeloos is gebleven, en vooral dat het haar aan den noodigen steun van den kant harer Leden niet ontbroken heeft. Laat ons hopen, dat dit ook in het vervolg steeds door Uwen Secretaris kunne betuigd worden.




{==28==} {>>pagina-aanduiding<<}





II.

De Bibliothecaris, de Heer J.J.A.A. Frantzen, doet vervolgens

Verslag van den Staat der Boek- en andere Verzamelingen, gedurende het jaar 1878-1879.

MM. HH.
 
Het verslag van Uwen Bibliothecaris kan in 't vervolg korter zijn, dan het tot nu toe geweest is. Ik behoef U niet te herinneren, dat, aangezien onze boekverzameling in het gebouw der Academische Bibliotheek is geborgen, en niet meer door ons wordt beheerd, ik U weinig bijzonderheden daaromtrent kan mededeelen. Dit echter kan ik U verzekeren, dat de goede verwachtingen, die wij van de overplaatsing onzer boekerij naar de Academische Bibliotheek koesterden, niet beschaamd zijn geworden. Werd het vorige jaar reeds oneindig meer gebruik van de boeken gemaakt dan vroeger, in dit jaar is de aanvraag steeds klimmende geweest, zoodat naar een matige schatting ongeveer 2500 boeken zijn uitgegaan. Mocht, naar wij hopen, dit verblijdend verschijnsel voortduren, dan zal onze rijke boekenschat in steeds wijder kring nut stichten, en dus meer en meer aan zijne bestemming gaan beantwoorden.
Minder bevredigend is hetgeen ik U omtrent de aanwinsten der Bibliotheek gedurende het afgeloopen jaar 
{==29==} {>>pagina-aanduiding<<}
 moet mededeelen. Reeds mijn geachte voorganger heeft op deze plaats den wensch geuit, dat er wat meer moge aangekocht worden van hetgeen op het gebied van algemeene taal- en letterkunde in onzen tijd belangrijks verschijnt. En inderdaad mist onze Bibliotheek, hoe rijk ook in andere opzichten, vele voorname werken, die voor den beoefenaar der Germaansche talen en letteren onmisbaar zijn. De onvoldoende staat onzer geldmiddelen echter heeft ons, helaas! genoodzaakt, voorloopig van den aankoop van nieuwe boeken, behalve natuurlijk de vervolgwerken, af te zien. Daarentegen kan ik op het heugelijke feit wijzen, dat het aantal Genootschappen, die ons hunne werken in ruil tegen de onze toezenden, weder is toegenomen, en dat vele leden en niet-leden in den lande, wier namen later worden vermeld, zich beijverd hebben, ons hunne geschriften ten geschenke aan te bieden. Terwijl ik hun hier den dank der Maatschappij betuig, uit ik de hoop, dat hun voorbeeld door velen zal gevolgd worden. Met bijzondere voldoening vermeld ik hier ons buitenlandsch lid Majoor-Generaal Watts de Peyster, te New-York, door wiens welwillende tusschenkomst ons een prachtige en kostbare verzameling geïllustreerde wetenschappelijke werken, verslagen en kaarten van wege het Amerikaansch Departement van Oorlog is toegezonden.
Behoef ik U wel te zeggen, dat ook ons in dit jaar overleden Eerelid, Dr. J.T. Bergman, bij de regeling zijner nalatenschap aan de Maatschappij heeft gedacht, die hem vijf en vijftig jaren lang onder hare leden heeft geteld, en aan hare bibliotheek, waaraan hij een gedeelte van zijn leven is verbonden geweest? De volgende voorwerpen zijn door hem aan onze verzamelingen gelegateerd: 1o een schilderij op doek, voorstellende Nederlandsche Spreek- 
{==30==} {>>pagina-aanduiding<<}
 woorden, 2o drie boeken over taalkunde en geschiedenis, 3o eenige oude spellen, als daar zijn: een Ganzebord, een Uilebord, het Historiespel en het Constitutiespel.
De lijst der bijgekomen boeken bestaat dus bijna uitsluitend uit geschenken. Gelukkig mogen wij hopen, dat er in het jaar 1880 iets meer voor den aankoop van boeken zal kunnen besteed worden. De geldnood immers, waarin de Maatschappij verkeert, is slechts tijdelijk. Zoodra de kosten voor den Catalogus ophouden, zal het overschietend bedrag aan de boekerij ten goede komen.
Wat nu den Catalogus betreft herinnert gij U, dat het derde deel, de tooneelstukken bevattende, is verschenen. Gij hebt er allen kennis mede kunnen maken, daar het U met de Handelingen en Mededeelingen van 1878 is toegezonden. Nu eerst blijkt, niet alleen, welk een schat van tooneelliteratuur onze verzameling bezit, maar ook welk een arbeid ons medelid, de Heer Arnold, met de samenstelling van dit gedeelte van den Catalogus heeft verricht. Het is den bekwamen bewerker zeker geen geringe voldoening geweest, dat de pers algemeen zijn arbeid met waardeering heeft ontvangen en op het groote gewicht er van heeft gewezen. Wat het nog ontbrekende tweede gedeelte aangaat, kan ik U tot mijn vreugde mededeelen, dat het werk nu zijne voltooiing nadert, aangezien alle boeken reeds beschreven zijn. De groote uitgebreidheid van de verzameling echter, die de verwachting verre overtrof, heeft het wenschelijk gemaakt, dit gedeelte in twee onderafdeelingen te splitsen, die achtereenvolgens zullen worden uitgegeven, eene voor Letterkunde en eene voor Geschiedenis. De Heer Arnold is nu bezig, de titels der eerste afdeeling te systematiseeren, waarmede hij binnen eenige weken hoopt gereed te zijn. Deze afdeeling Letterkunde zult gij dus misschien in het najaar met 
{==31==} {>>pagina-aanduiding<<}
 de Handelingen ontvangen. Daar, zooals ik gezegd heb, alle boeken reeds beschreven zijn, zal de tweede afdeeling Geschiedenis spoedig daarna kunnen volgen, zoodat ik hier ten slotte de blijde hoop kan uiten, dat, wanneer wij in het volgende jaar hier zullen vergaderen, de druk an onzen Catalogus geheel afgeloopen zal zijn.


Lijst der bijgekomen boeken.

Aanplakbilletten van hollandsche en fransche voorstellingen in den Leidschen Schouwburg in 1814-1819. fol.
Aanplakbilletten van voorstellingen in den Nederd. Schouwburg te 's Gravenhage door de Kon. Tooneellisten onder directie van J.H. Hoedt en W.A. Bingley in 1818-1827. plo.
Abiasa een Javaansch tooneelstuk (wajang), met een Hollandsche vertaling en toelichtende nota, door H.C. Humme. 's Gravenhage 1878. 8o.
Andriessen, Andr. Jak. z., Plegtige Inhuldiging van Willem Karel Hendrik Friso Prinse van Oranje enz. als markgraaf van Vere, op den 1 Juny 1751. M. afbeeld. Amsterdam 1751. fol.
Åstrand, J.J., Rejseminder fra Holland. Bergen 1875. 12o.
Bell, F.W.B., De samenhang van logica en ethiek. Redevoering enz. Groningen 1878. 8o.
Beschrijving der vroegere Nederlandsche gemeentezegels in het Rijks-Archief en ook elders bewaard, benevens der buitenlandsche in het Rijks-Archief berustend. Door L.Ph.C. van den Berg. 's Gravenh. 1878. 8o.
Beschrijving van het feest door Duitsche jongelingen gevierd op den Wartburg den 18 Oct. 1817, (Door Fr. J. Frommann). Uit het Hoogd. vertaald (door H.W. Tydeman en N.G. van Kampen, de Gedichten door M. van Heyningen Bosch). Groningen 1818. 8o.

{==32==} {>>pagina-aanduiding<<}

Blik (een op iets van nationaal belang -- een handvol op- en aanmerkingen met betrekking tot het ‘Ontwerp der spelling voor het aanstaande Nederlandsch woordenboek’ (door Th. Werndly). Deventer 1863. 8o.
Blumenlese aus der böhmischen Kunst- and Naturpoesie neuerer und älterer Zeit. In deutschen Uebertragungen von Jos. Wenzig. Prag 1854. Bd. 1. 12o.
Boekeren, R. Koopmans van, Aan den Booze verkocht. Roman. 's Gravenhage 1877. 2 dln 8o.
Boekeren, Aan den rand des afgronds. Leiden 1879. 8o.
Boekeren, Freule Bella. Een verhaal. M. pl. Tiel 1878. 8o.
Boekeren, Los Kruit en Scherpe Patronen. Leiden 1877. 8o.
Bone, Ca., Das Plateau von Ferschweiler bei Echternach etc. und seine Alterthumsreste. M. Taf. Trier 1876 4o.
Bosch, Bern., Neopolem Buonaparte. Den Haag 1799. 8o.
Burlage, J.H., Academische Tafereelen, ontworpen en geschetst tijdens het tweede eeuwfeest der Utrechtsche Hoogeschool en in rijm gebracht. Utrecht 1838. 8o.
Buysmans rust-poosen op de neering. Zijnde eenige Predicatien, gedaen op Buysse-Biddagen en Danck-dag enz. Door Hen. Schainck. Enchuysen 1715. 8o.
Catalogus van boeken betrekking hebbende op de wetenschap der samenleving, uit de Bibliotheek van J. de Bosch Kemper, aan de Bibliotheek der Universiteit te Amsterdam ten geschenke gegeven door zijne kinderen. Amsterdam 1878. 8omaj.
Colenso, J.W., Wellhausen on the composition of the Hexateuch critically examined. London 1878. 8o.
Constitutiespel, Het. Navolging van het Ganzenspel. Met Holl. en Franschen tekst. Z. jaar. plo.
Conviva (pseud. van Ger. Keller), Het Servetje. Herinnering aan ‘Oefening kweekt kennis’. Leiden 1878. 4o. M. portr.

{==33==} {>>pagina-aanduiding<<}

Cremer, J.J., Tooneelspelers. IIe druk. 's Gravenhage 1877. 2 dln. 8o.
Dercksen, J.M.E., Uit drie eeuwen. Leiden 1878. 8o.
Donders, F.C., De physiologie der spraakklanken, in het bijzonder van die der Nederlandsche taal geschetst. Utrecht 1870. 8o.
Doorninck, J.I. van, Catalogus der archieven van het Groote (vroeger Heilige-Geesten-) en Voorster Gasthuis te Deventer (1267-1815). Zwolle 1879. St. 1. 8o.
Enschedé, A.J., Geschiedenis der Walsche Kerk en der Fransche Dames-Societeit te Haarlem. Haarlem 1878. 8omaj. M. afb.
Evers, J.W. Staats, De Geldersche Achterhoek in 1799. Eene bijdrage tot den Patriottentijd. Winterswijk 1879. 8o.
Foppens, Adr., Mémoires secrets sur le gouvernement et les affaires des Pays-Bas, pendant les a. 1680-82, publ. et annotés par L. Galesloot. Bruxelles 1877. 8o.
Fredericq, C.A., Handboek van gezondheidsleer voor alle standen. IIIe vermeerd. uitgave. Gent 1878. 8o.
Gallée, J.H., Altsächsische Laut- und Flexionslehre. Haarlem 1878. Th. I. 8o.
Ganse-spel, Nieuw vermakelijk. Deventer, J.H. e Lange. Z. jaar. plo.
Haighton, Elise A., Beelden. Utrecht 1878. 8o.
Hartman Jz., H.G., De hoofdelijke omslag. Eene plaatselijke belastingstudie enz. 's Gravenh. 1878. 8o.
Hartman Jz., H.G., Gedenkschrift van het Blaaubeenfeest te Goes. M. portr. Goes 1878. 8o.
Heldenbuch, Deutsches. Berlin 1866-70. Th. 1-5 8o.
Herrmann, C.H., Bibliotheca Germanica. Verzeichniss der vom J. 1830 bis Ende 1875 in Deutschland erschienenen Schriften über altdeutsche Sprache und Literatur etc. Halle a.S. 1877. Heft 1-2. 8o.

{==34==} {>>pagina-aanduiding<<}

Hilman, Joh. -- Alphabetisch Overzicht der Tooneelstukken in de Bibliotheek van--. (Door hemzelven.) Amsterdam 1878. 8omaj.
Hoekje, Een oud, der Veluwe, door een plattelands burgemeester (C.A. Nairac). M. kaartje. Barneveld 1878. 8o.
Hofdijk, W.J., Geschiedenis der Nederlandsche letterkunde enz. IIe druk. Amsterdam 1859. 8o.
Holland, Jan van (pseud. van A.J. Vitringa), Keesje Putbus en andere eerstelingen. 's Gravenhage 1879. 8o.
Honigh, C., De Landbouw, feestzang enz. Wageningen 1877. 8o.
Huët, Dan. Th., Inhuldiging van Willem Karel Hendrik Friso, prins van Oranje enz. als erfheer van Vlissingen, op den 5 Juny 1751. M. pl. Amsterdam 1753. fol.
Huf van Buren, J., Langs Lahn en Dill. Reisfantasieën. 's Gravenhage 1878. 2 dln. 8o.
Iperen, Joz. van, De statige inhuldiginge van Willem den Vyfden prince van Oranje enz. als markgraaf van Veere, den 28 van Bloeim. 1766 enz. M. kunstpl. Middelburg 1767. fol.
Jacobson, A. Wm., De vergunning tot het bespelen van den Kon. Hollandschen Schouwburg te 's Gravenhage en hare geschiedenis 1853-78. M. bijlagen. 's Gravenhage 1879. 8o.
Kramers, J.H., Noorthey in 1878. Rotterdam 1878. 8o.
Kronenberg, A J., Politieke Tooneel-libellen uit het laatste gedeelte der 18e eeuw. Deventer 1878. 8o.
Land, J.P.N., Over uitspraak en spelling, voornamelijk in de Nederlandsche taal. Amsterdam 1870. 8o.
Laurillard, E., Bloemen en knoppen. Gedichten. Amsterdam 1878. 8o.

{==35==} {>>pagina-aanduiding<<}

Leopold, Joh. A. en L. -- Van de Schelde tot de Weichsel. Nederduitsche dialekten in dicht en ondicht, uitgekozen en opgehelderd door--. Groningen 1876-77. Afl. 1-5. 8o.
Loghem, H. van, Verspreide Geschriften van geschiedkundigen, godsdienstigen en wijsgeerigen inhoud. Deventer 1879. 8o.
Maps and Sketches of the operations of the war in the United States from 1861 to 1865. Washington 1869-1877. 49 sheets. plo.
Maps Legends of the operations of the army of the Cumberland. Ibid. 1869. 4o.
Maps (Military) illustrating the operations of the armies of the Potomac und James, May 4, 1864 to April 9, 1865. By N. Michler etc. Washington 1869. fol. maj.
Meys, P.C.J., Heidebloemen. Eerste Gedichten. Meppel 1863. 8o. M. pl.
Micheels, J., Benjamin Franklin, een levensbeeld. Gent 1878. 8o.
Navolginge Cristi, Van der, ses Boeke. Aus dem Codex ms. der Bibliothek des Benedictinerstiftes Schotten zugleich mit einem ‘vijften boeck van Qui sequitur’ nach der Hs. der Maatsch. van ned. letterk. zu Leiden herausgeg. von Cölestin Wolfsgruber. Wien 1879. 8o.
Nodal, J.H., Bibliography of the dialects of Scotland. London, for the English Dialect Society. 1877. 8o.
Oelrichs, P.A., Kleines Wörterbuch zur Erlernung der Helgolander Sprache für Deutsche, Engländer und Holländer etc. S.l. 1846. 16o.
Particularités sur la vie de Juste Lipse. Par L. Galesloot. Bruges 1877. 8o.
Quellen und Forschungen etc. (Vervolg).

{==36==} {>>pagina-aanduiding<<}

Rahlenbeck, Cha., Gui de Brès. Etude historique. Bruxelles 1878. 8o.
Reports of exploring expeditions in the United States. Washington 1868-77. W. maps and pl.
Report of the geological exploration of the Fortieth Parallel, made under the direction of A.A. Humphreys by Clar. King. Washington 1870. Vol. II-VI. 4o. W. pl.
Report upon United States Geographical Surveys West of the One Hundredth Meridion, in charge of Geo. M. Wheeler, under the direction of A.A. Humphreys. Washington 1875. Vol. II-V. 4o. W. pl.
Report Atlas. plo. Topographical 1874, 75. Geological 1874.
Report Topograph. Atlas Sheets. 1876, 77. 8o.
Roggen, C.H., Nieuwe Leerwijze om vreemde talen volgens den gang der natuur werktuigelijk aanteleeren. 's Gravenhage 1829. 8o.
Rootselaar, W.F.N. van, Amersfoort, 777-1580. Amersfoort 1878. 2 dln. 8o.
Rüstow, W., De Russisch-Turksche Oorlog in 1877-78. Vrij bewerkt naar het Hoogduitsch door F.H. Boogaard. M. pl. (krtn.). Haarlem 1878. 8o.
Scheurleer, D.F., Twee Titanen der negentiende eeuw. Hector Berlioz en Antoine Wiertz. Haarlem 1878. 8o.
Siegenbeek, Mt., Woordenboek voor de Nederduitsche spelling. IIe druk. 's Gravenhage 1817. 8o.
Smits, Oude Heer (M.P. Lindo), Een nieuwjaarswensch aan zijne vrienden. Geïllustreerd door H.F.C. Ten Kate. Arnhem 1855. 8o.
Soera Rana (pseud. van I. Esser Jr.), Licht en Schaduw, Mosaiek. Utrecht 1876. 8o.

{==37==} {>>pagina-aanduiding<<}

Spel verbeeldende de historie van Holland. 's Gravenhage, Pt. Paupie. 1742. Tekst. 8o.
Spel Plaat. plo.
Stadtbuch von Brüx bis zum Jahre 1526. Bearb. von Ludw. Schlesinger. M. lithogr. Beilage. Prag 1876. 4o.
Stadtbuch (Kieler) aus den J. 1264-1289. Herausgeg. von P. Hasse. Kiel 1875. 8o.
Toussaint, A.L.G. Bosboom, Het huis Honselaarsdijk in 1638. Historische novelle. IIe druk. 's Gravenh. 1878. 2 dln. 8o.
Uilenbord. Amsterdam, Joa. Kannewet. Z. jaar. plo.
Vertellingen, Javaansche, bevattende de Lotgevallen van een kantjil, een reebok en andere dieren. Voor de uitgave bewerkt door W. Palmer van den Broek. 's Gravenhage 1878. 8o.
Vloten, J. van, Jonckbloet's zoogenoemde Geschiedenis der Nederlandsche letterkunde getoetst en toegelicht. Arnhem 1876. 8o.
Wap, J.J.F., Bloem en vrucht - poëzy en proza - (tot afscheid). Delft 1878. 8o. Met portr.
Warren, K., Memoir to accompany the map of the territory of the United States from the Mississippi river to the Pacific Ocean, giving a brief account of each of the exploring expeditions since 1800 etc. Washington 1859. 4o. W. maps.
Water, Jona Wi. Te, Plechtige Inhuldiging van Willem den Vijfden prins van Oranje enz. als erf-heer van Vlissingen op den 30 van Bloeim. 1766 enz. Middelburg 1767. fol.
Wegeler, Jul., Beiträge zur Specialgeschichte der Rheinlande. Die Schlösser Reineck und Olbrück, die Burgen zu Burgbrohl, Namedy und Wassenach, die Schweppenburg und Haus Kray. IIe Auflage. Coblenz 1878. 8o. M. Taf.

{==38==} {>>pagina-aanduiding<<}

Wernicke, E., Die St. Catherinen-Kirche zu Brandenburg a.d.H. nebst ihren Alterthümern und Denkmälern. Brandenburg a.d.H. 1876. 8o.
Wieland, C.M., Geschiedenis van de Abderiten. Vertaald door I.C. van Deventer. Haarlem 1857. 8o. M. portr.
 
De Maatschappij heeft geschenken ontvangen van:
W.J. Baron d'Ablaing van Giessenburg, J.A. Alberdingk Thijm, J.P. Amersfoordt, C.T. van Assendelft de Coningh, D.J. Den Beer Poortugael, F.W.B. Van Bell, J.L. Beijers, Mej. J.M. Bogaers, F.H. Boogaard, J.C.G. Boot, Th. Borret, W.G. Brill, P.D. Chantepie de la Saussaye, J.W. Colenso, G. Colmjon; Consistory of the Dutch Church in London, Curatoren van het Ev. Luth. Seminarie te Amsterdam, J.M.E. Dercksen, J. Dirks, J. Dyserinck, J.I. Van Doorninck, J. Ten Doornkaat Koolman, J.C. Drabbe, A.J. Enschedé, H.W.P. Enklaar, Joh. Franck, J.H. Gallée, Edm. W. Gosse, H.G. Hartman, J. Hilman, K. Hirsche, J. Hoek, Ad. Hoste, A.W. Jacobson, H. De Jager, M. Jansen, H.Q. Janssen, J.M.B.C. Baron Kervijn van Lettenhoven, G. Kolff, R. Koopmans van Boekeren, J.H. Kramers, A.J. Kronenberg, H.M. Labberté, E. Laurillard, L.V. Ledeboer, F.H. van Leent, H. van Loghem, Comte de Marsy, P.C.J. Meys, J.G.J.J. Mol, F.D.J. Moorrees, C.A. Nairac, J. Nolet de Brauwere van Steeland, Noothoven van Goor, W.J.F. Nuyens, L. Oldenhuis Gratama, Onderwijzers-Genootschap te Leiden, G. Penon, A. Perk, J.J. Prins, J.J. Putman, Ch. Rahlenbeck, Redactie van De Katholiek, H.C. Rogge, W.F.N. Van Rootselaar, W.N. Du Rieu, D.F. Scheurleer, K. Stallaert, P.J. Suringar, W.H.D. Suringar, 
{==39==} {>>pagina-aanduiding<<}
 C.E. Taurel, B.D.H. Tellegen, J. Verdam, E. Verwijs, M. De Vries, R.W.P. De Vries, J.J.F. Wap, J. Wegeler, T.C. Winkler, C. Wolfsgruber, J.A. Worp.
 
Wij ontvingen ten vervolge en ter aanvulling:
Woordenboek der Nederl. taal 3de R. Afl. 7. - J. van Maerlant's Spiegel Historiael. Afl. 7. - S.C. Snellen van Vollenhoven, Pinacographia P. 6 en 7, livr. 6 en 7. - Grimm, Deutsches Wörterbuch. B. IV, Abth. I, L. 10; B. VI L. 2, 3. - De Lange van Wijngaerden, Geschiedenis der stad Gouda, laatste Afl. - Leidsche Courant, 1878. - W.J.F. Nuyens, Algem. Geschiedenis des Nederl. volks. D. XII, XIII, XIV. - De Potter en Broecckaert, Geschied. v.d. gemeenten in Oostvlaanderen. D. XXIV, XXV. - Zeitschrift für deutsche Philologie. Bd. IX, X. - De Gids, 1878. - Revue Celtique Vol. III, 3, 4. - Wetenschappelijke Bladen, 1878. - Bato, 1878. - De Katholiek, 1878. - De Navorscher, 1878. - De Toekomst, 1878. - La Flandre, Ser. III. T. II 5-12. T. III 1-5. - Onze Wachter, 1878. - Bibliograph. Adversaria, D. IV 2-5. - Zeitschrift für deutsches Alterthum. N.F.X. - Zeitschrift für vergleichende Sprachforschung. N.F. IV. - Verslag van den toestand der gemeente gemeente Leiden, 1877. - Verslag van het Gymnasium te Leiden, 1877/78. - Los en Vast, 1878. - Archief voor de Geschiedenis van het Aartsbisdom Utrecht. D. VI. 1-3. D. VII. 1. - Bijdrage tot de geschiedenis van het Bisdom Haarlem. D. VI. 3. D. VII. 1, 2. - Heraldieke Bibliotheek, 1877, 1878. - Tijdspiegel, 1878. - Guldens-editie, No 115-124. - Jaarboekje voor het Notarisambt, 1878. - Wandelingen door Nederl. door Craandijk en Schipperus, IV. 1-7. - Messager des sciences historiques. 1878. - Nederl. Biblio- 
{==40==} {>>pagina-aanduiding<<}
 graphie, 1878. - Vox Studiosorum, 1878. - Euphonia, Jaarg. III. - Nederlandsch Museum, 1878. - Noord en Zuid, Taalk. Tijdschrift, II. 1-3. - Bijdragen voor Vaderlandsche Geschiedenis en Oudheidkunde, N.R.X. 1, 2. - Moltzer, Bibliotheek van Middelnederlandsche Letterkunde, 1878, XXI, XXII, XXIII.
 
Van Binnen- en Buitenlandsche Genootschappen hebben wij de volgende werken ontvangen:


Nederland.

Koninkl. Academie van Wetenschappen te Amsterdam. Versl. en Meded. Afd. Natuurk. 2de R. XII. 2, 3. XIII. 1, 2. 3. XIV. 1. - Afd. Letterk. 2de R. VII. 3. VIII. 1, 2, 3. - Jaarboek 1877, 1878. - Idyllia aliaque poemata.
Koninkl, Oudheidkundig Genootschap. Verslag 1878. - Catalogus der Bibliotheek.
Hollandsche Maatschappij van Fraaie Kunsten en Wetenschappen. Verslag 1878.
Friesch Genootschap v. Oudheid- Taal- en Geschiedkunde. Verslag 50. - De vrije Fries 3de R.D. II. st. 1, 2. - Frieslands Hoogeschool en het Rijks-Athenaeum. D. 1.
Zeeuwsch Genootschap te Utrecht. Archief. IV. 1, 2. - Zeelandia Illustrata. D. II, 1.
Historisch Genootschap te Utrecht. Wet. - Bijdragen en Mededeelingen. II. - Werken, No, 27, 28.
Provinciaal Utrechtsch Genooischap voor Kunsten en Wetenschappen. Verslag en Aanteekeningen 1877, 1878. - Dornbusch, Abhandlung über das sogenannte flandrische Steingut. Preisschrift.
Vereen. tot beoefening van Overijsselsch regt en geschiedenis. Register op het oud-archief van Ootmarsum. - Verzameling van stukken betrekkelijk het klooster Albergen. - Overijss. stad- dijk- en markeregten. D. I, 2. II, 5.
Bataviaasch Gen. voor Kunsten en Wetenschappen. Tijd- 
{==41==} {>>pagina-aanduiding<<}
 schrift, D. XXIV, 6. XXV, 1, 2. - Notulen, D. XV, 2, 4. XXI, 1-4. - Gedenkboek. D.I. - Gedenkpenning.
Teylers Genootschap te Haarlem. Werken. Vol. IV. 2-4. V, I.
Kon. Instituut v.d. Taal- Land- en Volkenkunde van Nederl. Indië. Bijdragen, 4de Volgr. II, 1-3, III, 1. - Javaansche vertelling door Palmer v.d. Broek. - Abiåså door Humme.
Maatschappij Felix Meritis. Verslag 1878/79.
Indisch Genootschap. Verslagen d. Alg. Verg. van 5 Maart, 4 Juni 1878, 24 Jan., 18 Feb., 11 Maart 1879. - Naamlijst der leden, Juni 1878. -
Aardrijkskundig Genootschap. Tijdschrift III. 3-5. - Sumatra-expeditie, Bijblad, No. 5-8. - Noordpool-expeditie, Bijblad No. 5. d. 1, 2.
Nederlandsch Tooneelverbond. Het Nederl. tooneel. Jaarg. VII, 11, 12. VIII. 1-12.
Vereen. tot daarstelling van eene algemeene openbare bibliotheek te Rotterdam. Verslag 20.
Rijks-archief. Verslag 1877.
Koninkl. Bibliotheek. Verslag 1877.
Soc. Hist. et Archéol. dans le Duché de Limbourg. Publications XIV, XV.
Maatschappij tot Nut van 't Algemeen. Handelingen 1878.- Jaarboek 1877-78. - Volks-almanak 1879. - Punten van Beschrijving 1879. - Ontwikkeling van het schoonheidsgevoel in de lagere volksschool.
Instituut voor Doofstommen te Groningen. Verslag 1878.
Museum van Oudheden te Drenthe. Verslag 1877.
Maatschappij ter bevordering van Nijverheid te Haarlem. Tijdschrift, D. II 4-12. III. 1-6. - Notice Historique. Punten van Beschrijving der 102de Vergadering.
Maatschappij der Wetenschappen te Haarlem. Archives Neerlandaises, XIII, 1-5, XIV 1, 2. - Natuurk. verhand. 3de verz. III. - Programma 1878, 1879. - Naamlijst van Directeuren en Leden 1879.
Stedelijk Museum te Alkmaar. Verslag 1877, 1878.
Maatschappij der Wetenschappen te Haarlem. Verslag 1878.

{==42==} {>>pagina-aanduiding<<}

Vereeniging tot bevordering van Fabriek- en Handswerknijverheid. Verslag 1878.
Marnix-Vereeniging. Werken Ser. III, D. 2. st. 2.


België.

Académie Royale de Belgique. Bulletins 2de Ser. T. 41-45. - Annuaire 1877, 1878.
Société libre d'émulation de Liége. R. Malherbe, Liber Memorialis 1779-1872.
Société scientifique et littéraire de Limbourg. Bulletin T. XIV.
Willemsfonds. Uitgave No. 88. - Volks-almanak 1879. - Vlaamsche Bibliographie 1877, 1878. - J. Micheels. Benjamin Franklin.
Soc. des sciences, des arts et des lettres de Hainaut. Mémoires et Publications, S. IV. T. 3.


Zwitserland.

Historische und antiquarische Gesells. in Basel. Mittheilungen N.F.I.
Histor. Verein der fünf Orte: Lucern, Uri, Schwyz, Unterwalden und Zug. Der Geschichtsfreund XXXIII.
Soc. d'Histoire de la Suisse Romande. Mémoires et Documents. XXXI.
Antiquarische Gesellschaft in Zürich. Mittheilungen XLII.


Duitschland.

Histor. Verein in Mittelfranken zu Ansbach. 39er Jahresbericht f. 1873, 1874.
Histor. Verein im Regierungsbezirke von Schwaben und Neuburg zu Augsburg. Zeitschrift, Jahrg. IV, V, H. 1-3.
Verein van Alterthumsfreunden im Rheinlande zu Bonn. Jahrbücher 61, 62, 63. - An die Mitglieder.
Abtheil. des Künstlervereins f. Bremische Geschichte und Alterthümer zu Bremen. Brem. Jahrbuch X.
Schlesische Gesellschaft f. vaterl. Kultur zu Breslau 
{==43==} {>>pagina-aanduiding<<}
 Jahresbericht 55. - Fortsetzung des Verzeichnisses der Aufsätze.
Kais. Kön. Mährisch-Schlesische Gesellschaft zur Beförderung des Ackerbaues, d. Natur- und Landeskunde zu Brünn. Mittheil. 1877.
Bergischer Geschichtsverein zu Bonn. Zeitschrift XIII.
Verein für Gesch. und Altherthumskunde zu Frankfurt a/M. Mittheil. V. 3. - Archiv. N.F. VI. - Neujahrsblatt 1877, 1878.
Oberlausitzische Gesellschaft der Wissenschaften zu Görlitz. Neues Lausitzisches Magazin LIV, 1, 2. LV, 1.
Histor. Verein f. Steiermark zu Gratz. Mittheil. H. 26. - Beiträge, Jahrg. 15.
Verein f. Hamburgische Geschichte zu Hamburg. Mittheil. Jahrg. I, 7-12. II 1-6.
Histor. Verein f. Niedersachsen zu Hannover. Zeitschriff 1878.
Verein f. Siebenbûrgische Landeskunde zu Hermannstadt. Archiv, N.F. XIX, 1, 2. - Jahresbericht 1876-77. - M. Schuster, Die Ernteergebnisse.
Ferdinandeum f. Tirol und Vorarlberg zu Innsbruck. Zeitschrift 3te Folge, 21, 22.
Gesellschaft f. die Gesch. der Herzogthümer Schleswig-Holstein u. Lauenburg. Zeitschrift B. VIII.
Histor. Verein f. Niederbayern zu Landshut. Verhandlungen XIX, 3, 4.
Museum Francisco-Carolinum zu Linz. Bericht 35, 36. - Beiträge zur Landeskunde v. Oesterr. o.d. Ens. L. 30.
Histor. Verein von u. für Oberbayern zu München. Archiv XXXVI. - Jahresbericht 1873, '74, '75.
Germanisches National-Museum zu Nürnberg. Jahresbericht 23. - Anzeiger 1877, '78.
Histor. Verein. zu Osnabrück. Mittheil. B. XI.
Verein f. Geschichte d. Deutschen in Böhmen zu Prag. Mittheil. Jahrg. XV, 3, 4. XVI. 1, 2. - Kniescheck, Der Ackermann aus Böhmen.
Histor. Verein f. Oberpfaltz u. Regensburg zu Regensburg. Verhandlungen XXXIII.

{==44==} {>>pagina-aanduiding<<}

Gesellschaft f. Pommersche Gesch. und Allerthumskunde zu Stettin. Baltische Studien 28. - Jahresbericht 40. - Gesch. d. Stadt Greifswalde.
Würtembergischer Alterthumsverein zu Stuttgart. Vierteljahrshefte 1878, 1-4. - Die Cisterzienser-Abtei Maulbronn, II, 3.
Histor. Verein f. das Wirtembergische Franken zu Weinsberg. Zeitschrift X, 3. - Register über die Zeitschrift B. I-IX, 1847-73.
Verein f. Nassauische Alterthumskunde u. Geschichtsforschung zu Wiesbaden. Zur Geschichte des römischen Wiesbadens IX.
Kais. Königl. Akademie d. Wissenschaften zu Wien. Sitzungsber. LXXXVIII 1-4 LXXXIX, 1, 2. - Register VIII.
Kais. Königl. Geogr. Gesellschaft zu Wien. Mittheil. XX, 1877.
Histor. Verein f. Unterfranken u. Aschaffenburg zu Würzburg. Jahresbericht 1877. - L. Fries, Die Geschichte des Bauernkrieges in Ostfranken. L. II (11-22).
Gesammtverein der Deutschen Geschichts- und Alterthumsvereine zu Altenberg. Correspondenzblatt, 1878, 4-12, 1879, 1-5.
Gesellsch. z. Beförderung d. Geschichtskunde zu Freiburg. Zeitschrift IV, 2.
Anthropologische Gesellschaft in Wien. Mittheil. 1877, 7-12. 1878, 1-12.
Verein f.d. Grossherzogth. Hessen in Darmstadt. Wagner. Die vormal. geistl. Stifte im Grossh. Hessen, B. II. - Tafeln dazu.
Histor. Verein f. Oberfranken zu Bamberg. Bericht 28, 29.
Alterthums-Gesellschaft in Königsberg. Altpreussische Monatsschrift, XV, 1-8. XVI, 1-2.
Königliche Gesellschaft der Wissenschaften zu Göttingen. Nachrichten 1878.
Gesellschaft für bildende Kunst und vaterländische Alterthümer in Emden. Jahrbuch, III, 1, 2. - Tergast, Die heidnischen Alterthümer Ostfrieslands.
Histor. Verein für Westfalen zu Arnsberg. Blätter 1878 1-4.

{==45==} {>>pagina-aanduiding<<}

Verein für Geschichte und Alterthum in Breslau. Zeitschrift XIV, 2. - Eine Audienz Breslauer Bürger bei Napoleon I.
Kirchlich-historischer Verein für Geschichte, Alterthumsk. und christl. Kunst der Erzdiöc. Freiburg. Freiburg. Diöcesan-Archiv XII.
Münchener Alterthumsverein. Die Wartburg 1877/78, No. 1-12, 1878/79, No. 1-6.
Verein f. Gesch. des Bodensees und seiner Umgebung zu Lindau. Schriften, H. 8.
Museumverein f.d. Fürstenthum Lüneburg. Jahresbericht 1878.
 
Institut Royal du Grand-Duché de Luxembourg. Publications 1877, T. XXXII.


Frankrijk.

Soc. des Antiquaires de la Morinie à St. Omer. Bulletin 103-106.


Italië.

Regia Lynceorum Academia. Atti, Ser. 3, Vol II, fasc. 4-6. Vol III, fasc. 1-6.


Denemarken.

Konglig Nordiske Oldskrift Selskab. Kjöbenhafn. 1876 Tillaeg, 1877 H. 1-4, 1878 H. 1. - Mémoires N.S. 1877.


Noorwegen.

Det Kong. Norske Universitet Christiania. S. Bugge, Rune Indskriften paa ringer i forsa kirke. - T. Kjerulf, Om Stratifikationens Spor. - J. Gamborg, Om byerne og landet etc. - A.N. Kiaer, Om Seddelbanker. - Bidrag til belysningen ak skibsfartens etc. - E. Hertzberg, Om kredittens begreb og vaesen. - En kritisk fremstilling etc. - O.J. Broch, Le Royaume de Norvége etc. - La Norvége, Catalogue spécial pour 
{==46==} {>>pagina-aanduiding<<}
 l'Exp. de Paris. - Guldberg & Mohn, Etude sur les mouvements de l'atmosphère. 1e partie. - C. De Seve, Windrosen d. südl. Norwegens.


Rusland.

Gelehrte Esthnische Gesellschaft zu Dorpat. Sitzungsberichte 1877.
Gesellschaft f. Gesch.- und Alterthumskunde der Ostseeprov. Russlands zu Riga. Sitzungsberichte 1876.


Amerika.

Smithsonian Institution at Washington. List of Publications 1877.


Australië.

Public Library at Melbourne. Report of Trustees, 1870-'77. - Catalogue of donations, 1861. - Essais divers des produits de Victoria. - Fairfax, Handbook to Australasia. - The Goldfields of Victoria. - Travels with Dr. Leichhardt. - Journal of H.M.S. Victoria. - Vocabulary of dialects spoken by aboriginal natives of Australia. - Westgarth, The colony of Victoria. - Presentation of statues by Clarke.




III. 

Door voortdurende ongesteldheid van den Penningmeester had de rekening en verantwoording aan het Bestuur en de goedkeuring der rekening door de maandelijksche vergadering niet kunnen plaats hebben. Ook nu is de Penningmeester verhinderd, de vergadering bij te wonen. De Voorzitter vraagt daarom de vergunning der Vergadering, de overlegging der rekening en verantwoording in eene der volgende maandelijksche vergaderingen te doen plaats hebben. Deze vergunning wordt zonder discussie verleend.



{==47==} {>>pagina-aanduiding<<}




IV.

De Taalkundige Commissie vond dit jaar geene aanleiding om te vergaderen; de andere Commissie leverde het volgende

Verslag der Commissie voor Geschiedenis en Oudheidkunde.

De werkzaamheden der Commissie voor Geschiedenis en Oudheidkunde werden geregeld gedurende de maanden October tot Mei op de maandelijksche vergaderingen voortgezet.
Al de leden leverden bij verschillende gelegenheden hunne bijdragen of deelden in het bespreken der vraagstukken.
Beredeneerde adviezen werden gegeven, omtrent aan het oordeel der Commissie onderworpen voorstellen, als van het lid Fred. Muller omtrent de uitgave eener Nederlandsche bibliographie en over eene studie van den heer Sautijn Kluyt omtrent het Journal de la Haye.
Uitvoerig werden de plannen besproken tot aanvulling van het Album Studiosorum uit verschillende gegevens, die nog ongebruikt bleven, als de acten van den Academischen Senaat, de registers van het Staten-college, de bundels Theses, door verschillende promovendi bij promotiën verdedigd, en de crimineele sententiën. De heer Du Rieu verklaarde zich voor deze taak bereid, en Dr. Fruin heeft reeds het eerste deel der acten van den senaat, van 1575-1594, bewerkt. Wat dit werk belooft, blijkt uit het resultaat dat er onder de 2000 
{==48==} {>>pagina-aanduiding<<}
 studenten, die gedurende die jaren zijn ingeschreven, slechts 90 voorkomen, welke promoveerden, waarvan 32 in het Album Studiosorum niet worden gevonden.
Ook aan een ander werk, het supplement van het repertorium voor geschiedenis, zal de hand worden gelegd, opdat dit ongeveer in het jaar 1880 zal kunnen verschijnen.
Verschillende vraagpunten werden op de vergaderingen besproken.
De heeren Elsevier, Du Rieu en Fruin handelden over het geslachtsregister van de familie Moons of Moens, in verband met de bekende bijzit van Valdez. Door den heer Elsevier werd bericht, dat een Engelsch lid der familie deze zaak had onderzocht en tot het besluit was gekomen, dat Magdalena Moons driemaal gehuwd was, eerst met Jan Cues of Valdez, vervolgens met Jhr. Willem de Bye, ten derden met Jhr. Jurriaan van Lennep. Verdere nasporingen leerden den heer Fruin, dat Jan Cues niet identiek is met Valdez, hij was een burger van Vilvoorde. Het betoog van den heer Fruin over dit onderwerp volgt hierachter, onder de Mededeelingen.
De heeren Du Rieu en Pleyte vertoonden en bespraken verschillende weefsels uit Vlaanderen van de vorige eeuw, o.a. tafellakens, waarin verschillende voorstellingen waren geweven.
De heer Acquoy sprak over een zeldzaam werkje van Herman Modet van 1567, waarvan hij een exemplaar uit de bibliotheek van Gent had ontvangen, handelende over den tijd van den Beeldenstorm. Insgelijks over een gedicht op de pestziekte te Leiden van 1635, dat achter De gouden trompet van Andries 1644 was afgedrukt.
Dr. Sepp zette zijne mededeelingen voort omtrent de Nederlanders, die aan buitenlandsche hoogescholen gedo- 
{==49==} {>>pagina-aanduiding<<}
 ceerd hebben; hij handelde over de academie van Marburg, waar 11 Nederlanders onderwijs hebben gegeven.
Ook sprak hij over eene vertaling van de werken van Melanchton met een fransche voorrede van Calvijn. Van deze voorrede was ook een hollandsche vertaling verschenen, die thans te Hamburg bewaard wordt en onlangs in het Corpus Reformatorum was uitgegeven.
Nog deelde hij mede, dat uit de brieven van Uytenbogaerd van 10 en 13 December 1625 bleek, dat de Palamedes van Vondel eerst zonder naam was uitgekomen.
De Heer Pleyte handelde over de zoogenaamde Lex Chamavorum, in het derde Capitularium vervat. Hij toonde aan, dat de titel Ad Amorem, Amorland beteekent, dat de wet gemaakt is voor een sedert korten tijd aan het rijk der Franken getrokken gebied, niet voor Saksen en Friezen. Voor deze beiden worden uitzonderingen gemaakt. Mosagou zal een andere streek dan Limburg moeten beduiden, het hart van Frankenland, vermoedelijk Maasland bij Rotterdam of de streek tusschen de Gouwe en Delfland.
Hij achtte het niet waarschijnlijk, dat met Amorland Eemland bedoeld is, maar vermoedelijk het oude Holtland.
Dr. W. Pleyte,
Secretaris.




V. 

De vóór de pauze benoemde Commissie van stemopneming voor nieuwe leden, bestaande uit de HH. W.P. Wolters, Dr. W. Palmer van den Broek, J.J.A.A. Frantzen, H. Pierson, Mr. Ch. M. Dozy en C. Honigh, brengt bij monde van eerstgenoemde rapport van haar onderzoek uit. Ingevuld zijn 76 stembiljetten, waarvan één van onwaarde verklaard werd, zoodat met het bij de wet bepaalde aantal stemmen gekozen zijn tot


{==50==} {>>pagina-aanduiding<<}


Binnenlandsche Leden:

Dr. A.T. Van Aken, Inspecteur van het Lager Onderwijs in Zuid-Holland, te 's Gravenhage.
Jhr. Mr. D. Van Akerlaken, te Hoorn.
Mr. G. Belinfante, Advokaat te 's Gravenhage.
H. Bouman, Directeur der Kweekschool voor Onderwijzers, te Amsterdam.
J.B. Duisenberg, te Haarlem.
Dr. P. Van Geer, Hoogleeraar te Leiden.
Mr. J.J. Van Geuns, Raadsheer in het Gerechtshof te 's Gravenhage.
J. Chr. Gewin, te Delden.
W.J. Van Gorkom, Schoolopziener te Leiden.
Mr. G.J. Grashuis, Lector aan de Universiteit te Leiden.
J.A.F.L. Baron Van Heeckeren, te 's Hertogenbosch.
P.A.M. Boele Van Hensbroek, Boekverkooper te 's Gravenh.
Dr. J. Herderscheê, Predikant te Rossum.
Mr. S. Van Houten, Lid der Tweede Kamer, te 's Gravenh.
Dr. G.A. Hulsebos, Conrector v.h. Gymnasium, te Utrecht.
Mr. T.H. Der Kinderen, Lid van den Raad van Ned. Indië, te Batavia.
Mr. J. Knottenbelt, te Rotterdam.
J.H. Krelage, te Haarlem.
Dr. A.J. Kronenberg, Leeraar a.h. Gymnasium, te Deventer.
Mr. J. De Louter, Hoogleeraar te Amsterdam.
J. Van Maurik, te Amsterdam.
J.H. Meijer, Directeur v.h. Blinden-Instituut, te Amsterdam.
Mr. C.J.F. Mirandolle, Lid der Tweede Kamer, te Haarlem.
W.F.N. Van Rootselaar, Archivaris te Amersfoort.
E.A. Rovers, Inspect. v. Finantiën in Ned. Indië, te Batavia.
Dr. B. Symons, Lector aan de Universiteit, te Groningen.
T. Terwey, Leeraar aan de Kweekschool voor Onderwijzers, te Amsterdam.

{==51==} {>>pagina-aanduiding<<}

Dr. B. Tideman, Predikant te Haarlem.
Dr. M.A.G. Vorstman, Em. Predikant, te Gouda.
Dr. Th. Wenzelburger, Leeraar aan de Handelsschool, te Amsterdam.
J.L. Wertheim, te Amsterdam. 1


En tot Buitenlandsche:

Dr. B. Ten Brink. Professor te Straatsburg.
A.J. Cosijn, Hoofdredacteur van de Vlaamsche Kunstbode, te Antwerpen.
Dr. J. Fastenrath, te Keulen.
Dr. E. Sievers, Professor te Jena.
Dr. W. Thomson, Professor te Kopenhagen.
Dr. F. Weinkauff, te Keulen.
 
De Voorzitter dankt de Commissie van stemopneming namens de Vergadering voor de genomen moeite.



VI.

Aan de orde is het voorstel over het gebruik van de beschikbare interesten van het Fonds. Daar de uitgave der drie werken, waarvoor deze gelden ten vorigen jare waren beschikbaar gesteld, voltooid is, en het Bestuur op het oogenblik geen bepaald voorstel omtrent de verdere besteding daarvan kan doen, verzoekt de Voorzitter de Vergadering, de beschikking daaromtrent aan de Maandelijksche Vergadering over te laten. Dit verzoek wordt toegestaan.



{==52==} {>>pagina-aanduiding<<}

VII.

Uit het voorgedragen dubbeltal voor Lid van het Bestuur, bestaande uit de HH. Dr. R.J. Fruin en Dr. W. Palmer van den Broek, wordt gekozen eerstgenoemde, die, ter vergadering aanwezig zijnde, deze benoeming verklaart te aanvaarden.


VIII. 

Aan de orde is de benoeming van een Penningmeester.
Op voorstel van den Heer J.M.E. Dercksen, die met den Heer D.F. Van Heyst op het tweetal was geplaatst, wordt laatstgenoemde, die dit ambt van October 1877 af heeft waargenomen, bij acclamatie gekozen.
 
Vervolgens stelt de Voorzitter aan de Vergadering voor, een adres van rouwbeklag aan Z.M. den Koning en aan Z.K.H. den Prins van Oranje te richten. Hiertoe wordt door de Vergadering besloten en aan het Bestuur opgedragen, voor de uitvoering van dit besluit zorg te dragen.
Daarna erlangt de Heer C. Honigh het woord. Hij oppert de vraag, of het mogelijk en wenschelijk zou zijn, op de eene of andere wijze ook aan de Leden buiten Leiden kennis te geven van de Maandelijksche Vergaderingen en de onderwerpen, die daarop zullen behandeld worden. De Voorzitter antwoordt, dat het Bestuur dien wenk in ernstige overweging zal nemen.
Nadat de Heer Mr. J.A. Jolles den Voorzitter den dank der Leden voor zijne uitstekende leiding had betuigd, wordt de Vergadering, daar niemand verder het woord verlangt, door den Voorzitter gesloten.






{==1==} {>>pagina-aanduiding<<}

Mededeelingen gedaan in de vergaderingen van de Maatschappij der Nederlandsche Letterkunde te Leiden, 1878-1879.


{==3==} {>>pagina-aanduiding<<}

I. Het Journal de La Haye door Mr. W.P. Sautijn Kluit.

Op Maandag 21 Juni 1830, twee maanden dus vóór het uitbreken van den Belgischen opstand, werd door den boekverkooper J.P. Beekman Hz., op het Buitenhof te 's Gravenhage, het eerste nummer uitgegeven van een blad dat den titel droeg van Het Nederlandsche Verbond, welk blad, - 4 blz. 4o, in twee kolommen gedrukt, voorzien van twee zegelmerken: Koningryk der Nederlanden. Buitengewoon te Zegelen, en Buitengewoon-Zegel. Zuid-Holland. 1 1/2; C., kostende fr. p.p. ƒ 1.25 de 10 nummers, elk nummer afzonderlijk 15 Cents, - sedert ongeregeld het licht zag, en vermoedelijk met No. 20, van Dinsdag 5 October 1830, bezweek.
De Koninklijke Bibliotheek te 's Gravenhage bezit van dit blad een exemplaar dat niet volledig is, want No. 2, 17 en 20 ontbreken, terwijl daarentegen van No. 3, 5 en 7, drie stuks, van No. 6, 8, 9, 10, 11, 13 en 16, twee stuks voorhanden zijn. Het eerste nummer bevat alleen een uitvoerig Prospectus, waaruit blijkt, dat het blad zijn' oorsprong dankte aan het toen smeulend vuur van onrust en wanorde in het zuidelijk gedeelte des lands, voor welk dreigend gevaar Noord-Nederland met onverschoonlijke zorgeloosheid en kortzichtigheid de oogen heette te hebben gesloten; het kwam in verzet tegen de leerstellingen van 
{==4==} {>>pagina-aanduiding<<}
 De Noordstar, het orgaan Pro Lege, Rege et Grege, van Mr. F.A. Van Hall cum suis te Amsterdam, dat sedert Vrijdag 4 September 1829 het licht zag, en hier beschuldigd wordt van, tot ergernis van alle weldenkenden, de broederhand te hebben toegereikt aan een schendblad - waarschijnlijk een Belgisch blad -, dat alle wetten verguisde, koningsmoord aanprees, en oproer predikte; het sloot zich daarentegen krachtig aan bij de pogingen van de Nederlandsche Gedachten, die sedert Vrijdag 2 October 1829, door Mr. G. Groen van Prinsterer werden uitgesproken, om den troon en den Nederlandschen staat aan het dreigend verderf te ontrukken. Het vierde nummer, van Dinsdag 10 Augustus 1830, draagt niet een zegelmerk Zuid-Holland, maar Zuid-Braband, hetgeen daarom de aandacht verdient, omdat, gelijk we aanstonds zullen zien, een tijdgenoot getuigt, dat de in het Noorden gezegelde bladen in België werden gedrukt. Bij het gewicht der gebeurtenissen verschenen No. 6, 7, 8 en 9 achtereenvolgens op Maandag 30 en Dinsdag 31 Augustus, en Woensdag 1 en Donderdag 2 September 1830. Naar aanleiding van No. 14, van Zaterdag 18 September 1830, verscheen: Een Woordje tot elk, die het Nederlandsch Verbond van heden gelezen heeft, 2 blz. 4o, zonder naam van drukker, waarin werd opgekomen tegen het gerucht eener amnestie, en dat Brussel reeds weder dadelijk in October Koninklijke Residentie zou worden. In No. 15, van Dinsdag 21 September 1830, sprak het blad onbewimpeld de meening uit, dat België hoe eer hoe beter van Holland gescheiden en door de troepen der groote mogendheden bezet moest worden.
Omtrent dit blad nu deelt Libry-Bagnano, van wien straks meer uitvoerig sprake zal zijn, in zijn geschrift De l'Autocratie de la Presse, et des moyens d'organiser son 
{==5==} {>>pagina-aanduiding<<}
 action périodique et commerciale, dans l'intérét de la stabilité des états et de la prospérité des peuples, La Haye, Mai 1834, pag. 540, aant., het volgende mede:
‘Je me trouvais un jour en 1831 chez le prince de G * * *, à l'hôtel de Belle-Vue 1 où il est mort: l'un de ses amis était présent.’
‘L'on causait politique, presse, journalisme, et chacun de nous s'accordait à déplorer l'aveuglement des cabinets de l'Europe, unanimes à ne vouloir ou peut-être à ne pas trop savoir comment faire usage de l'arme puissante 2 que, de toutes parts, l'on emploie avec tant de succès pour renverser les gouvernemens établis.’
‘‘Vous ne sauriez croire, nous disait le prince de G * * *, quel mal immense, irréparable peut-être, a fait à la cause de notre Roi, un méchant petit journal hollandais intitulé le Nederlandsche Verbond, imprimé avec beaucoup de soin mais sans nom d'imprimeur, et qui parut en 1830, dans le plus fort de l'effervescence en Belgique: cette feuille de discorde préchait les doctrines de l'absolutisme le plus furibond. C'est ce maudit journal qui, achevant de déterminer la scission complète dans nos Etats-Généraux, ferma la porte à toute espèce de rapprochement entre les membres du nord et ceux du midi du royaume.’’
‘Là-dessus le prince de G * * * s'étendit beaucoup, et entra dans plusieurs développemens qu'il serait oiseux de reproduire aujourd'hui.’
‘Ce que M. de G * * * était bien loin de soupçonner et qu'il apprit de moi avec une surprise inexprimable, c'est que ce journal, que je croyais, moi, rédigé dans un sens tout propice aux intérêts du gouvernement, s'im- 
{==6==} {>>pagina-aanduiding<<}
 primait, non pas en Hollande mais en Belgique, d'où on l'expédiait par la diligence tout imprimé à l'éditeur ou plutôt au rédacteur, lequel avait eu soin de faire timbrer le papier dans les provinces septentrionales afin de donner le change au public. Je ne veux pas nommer l'auteur de ce beau chef-d'oeuvre, à moins qu'il ne m'y oblige, mais le prince de G * * * en demeura immobile d'étonnement et d'indignation, lorsque, peu après, je mis sous ses yeux les preuves de ce que je venais de lui apprendre, preuves qui se trouvaient alors et qui se trouvent encore en mon pouvoir. Je le répète, si l'auteur du Nederlandsche Verbond ne juge pas à propos de m'y pousser, j'emporterai son nom dans la tombe, et tout pénétré des maux incalculables qu'il a attirés sur sa patrie, je ne demande pas mieux que de le livrer à ses remords.’
‘Toutefois il est honorable pour la Hollande que le rédacteur de ce journal n'y ait trouvé probablement personne qui voulût l'imprimer, puis qu'il fut réduit à prendre un imprimeur en Belgique, avec la certitude que cet imprimeur ne savait pas un mot de hollandais.’
Toen Libry-Bagnano een jaar later in zijn Appèl à l'opinion publique voor goed afrekende met Mr. Henri Box, en dezen zijne briefwisseling voor de voeten wierp, voerde hij hem op pag. 15 tegemoet:
‘Mais non, je le comprends: votre grotesque amourpropre et cette bouffonne boursoufflure de vanité qui vous gonfle, exigent que l'on place avant tout, celles de vos lettres rélatives au Nederlandsche Verbond, ce journal que vous me forcez de rappeller et qui, de l'aveu des hommes les plus sensés de la Hollande et de la Belgique également, détermina la toute dernière impulsion à la revolte, l'accéléra peut-être, et ajouta, à tant de titres anciens, de nouveaux titres à la reconnaissance que vous 
{==7==} {>>pagina-aanduiding<<}
 doivent et que vous portent les amis de la civilisation et du repos de l'Europe. On ne l'a point oublié, dans le royaume, ce journal de vertige, code oriental à l'usage des pachas et des muets, qui dans son aveugle fureur ne craignit point, j'ai ouï dire 1, de s'attaquer jusqu'à l'illustre héritier de la couronne; feuille de discorde et de malheur pour le pays, tracée, aurait-on dit, par une main occulte annonçant l'anathème, à l'instar de cette main de menace du festin de Balthazar’ (lees: Belsazar).
Het komt mij voor, dat hier zoo duidelijk mogelijk in bedekte bewoordingen wordt verklaard, dat de hoofdman van het Nederlandsche Verbond niemand anders is geweest als Mr. Henri Box, met wien we zoo straks zullen kennis maken. En zoo is het ook volkomen begrijpelijk, dat in hetzelfde geschrift, pag 65, aant. 1, gesproken wordt van het Journal de La Haye als de ‘héritier, comme on sait, des traditions du Nederlandsche Verbond’, van eene meer innige betrekking derhalve dan dat van beide bladen de uitgever één en dezelfde persoon was.
Het eenige dat mij verder nog omtrent dit blad bekend is, bepaalt zich tot de mededeeling van Jhr. Mr. J. De Bosch Kemper in de Levensberichten van deze Maatschappij 1870, blz. 154, dat onderscheidene artikelen waren van de hand van Jhr. Mr. A.G.A. Ridder Van Rappard, maar ten onrechte wordt daar gezegd, dat het eerste nummer den 1sten Juni 1830 uitkwam.
 
Onder degenen die ten gevolge van den Belgischen opstand het geraden achtten de wijk te nemen naar Noord- 
{==8==} {>>pagina-aanduiding<<}
 Nederland, behoorde Charles Durand, Franschman van geboorte, die zijn openbaar leven was begonnen met den 1sten Augustus 1818 als advocaat den eed af te leggen voor het Koninklijk Gerechtshof te Parijs. Ofschoon nooit substituut geweest, werd hij den 24sten November 1819 benoemd tot Procureur des Konings op het eiland Corsica, en bekleedde dien post gedurende de drie jaren 1820, 1821 en 1822. Vrijwillig nam hij toen zijn ontslag, bij welke gelegenheid hem tot erkenning zijner verdiensten eene gratificatie werd toegekend, terwijl hem bovendien nog gedurende een jaar zijn vol traktement werd uitbetaald. Nu legde hij zich toe op de letteren; eene enkele maal betrad hij ook het gebied der politiek, en daaraan had hij het te danken, dat hij op eene klacht van den Markies De Brancas bij verstek wegens drukpers-misdrijf werd veroordeeld tot 6 maanden gevangenisstraf. Dit deed hem de wijk nemen naar Genève, waar hij zijne eerste letterkundige voordrachten hield. Het volgende jaar bezocht hij, bijna uitsluitend te voet, Zwitserland en geheel Italië, en sedert hield hij zich alleen bezig met studie en reizen. Toen Karel X, bij zijne komst tot den troon, eene amnestie uitvaardigde voor alle vervolgden wegens drukpers-misdrijf, keerde Charles Durand naar Frankrijk terug. Ten gevolge van den argwaan dien zijne voordrachten over de uiterlijke welsprekendheid opwekten, werd hem niet toegestaan die te Parijs te houden, maar zag hij zich genoodzaakt optetreden te Lyon, Rouaan, Hâvre, Caen en Nantes, in alle welke steden evenwel openbare gebouwen ter zijner beschikking werden gesteld, zooals de academies te Lyon en Caen, de stadhuizen te Rouaan en Nantes, de beurs te Hâvre. Na zijn bezoek aan Nantes was hij van plan te Brussel zijne openbare voordrachten te besluiten. Maar nu noodigde hem zijn vriend de Hoog- 
{==9==} {>>pagina-aanduiding<<}
 leeraar Raoul te Gent dringend uit derwaarts te komen, en nogmaals trad hij hier in het openbaar op. Wetende dat hij geen vreemdeling was op het gebied der dagbladpers, als hebbende medegewerkt aan La Minerve, La Renommée, Les Tablettes Universelles te Parijs, L'Indépendant te Lyon 1, en aan Le Courrier du Léman te Genève, kostte het genoemden hoogleeraar geen moeite Durand over te halen om gezamenlijk in het Journal de Gand de beginselen van verzet tegen Koning Willem I te bestrijden, welke rol geheel in overeenstemming was met zijne overtuiging 2.
Werd die rol van medewerker aan het Journal de Gand door Charles Durand op eervolle wijze vervuld? Deze vraag wordt door Libry-Bagnano ontkennend beantwoord. In Les Crimes d'un honnête homme, La Haye, Juillet 1832, pag. 155 en 160, aant. 1, spreekt deze vermaarde Italiaan van ‘le sieur Charles Durand, successivement employé depuis dix ans au Journal de Gand, puis au Journal de La Haye’ - ‘le sieur Durand (qui) a l'habitude d'amuser son temps à une foule d'accessoires: au lieu d'écrire vingt lettres interminables par semaine, il aurait bien mieux rempli son devoir en révisant les traductions du Journal de Gand, rédigées en français de cuisine, à tel point qu'il s'était vu réduit à les prendre toutes faites dans la Gazette des Pays-Bas 3 et dans le National 4, ce qui le 
{==10==} {>>pagina-aanduiding<<}
 mettait perpétuellement en retard pour le moins de vingtquatre heures 1, et il n'en faut pas davantage pour perdre un journal, quelque puisse être le talent de sa propre rédaction. Le Journal de Gand a gagné mille pour cent, depuis que le sieur Durand a cessé d'y prendre part.’ Dit moet hebben plaats gehad op het einde van de maand Augustus 1830, toen Durand Gent ontvluchtte, juist één maand vóór de ontruiming en het vertrek der Hollanders uit die stad. Den 5den September 1830 kwam hij in Den Haag aan 2.
Tien dagen vroeger was daar ter stede eveneens afgestapt Graaf Georges Libry-Bagnano. Geboren in het jaar 1780, in Toscane, uit het huwelijk van Willem Libry-Bagnano, Directeur van den Waterstaat, met eene afstammelinge uit het katholieke geslacht der Stricklands, eene der eerste en rijkste familiën uit het noorden van Engeland 3, nam hij aan het hoofd van een korps op eigen kosten uitgerust, ijverig deel aan den oorlog van de Fransche Republiek tegen Italië, en toonde in hooge mate Buonapartes-gezind te zijn. Zijn verdere levensloop heeft hem, zoo al niet eenen beruchten, ten minste eenen vermaarden naam bezorgd. Want het komt mij zeer bezwaarlijk voor een juist oordeel uit te spreken over de crimineele veroordeelingen door dien man in Frankrijk tijdens de Restauratie ondergaan; zijne gehechtheid aan de zaak van den grooten Keizer kon wel eens van niet geringen invloed zijn geweest op bedoelde rechterlijke 
{==11==} {>>pagina-aanduiding<<}
 uitspraken. Maar wat hiervan ook zij, de kwade reuk waarin Libry-Bagnano is gekomen heeft hem niet belet te toonen, dat hij even goed de pen als het zwaard wist te voeren. Welk vertrouwen mag worden toegekend aan het vele dat door hem is op schrift gebracht, hangt voor een groot deel af van de waarde die men hecht aan zijne veroordeelingen, en de beteekenis daarvan voor zijn persoon. Zeker niet tot zijn nadeel strekt het feit, dat toen op 10 Maart 1825 zijne straf van eeuwigen dwangarbeid, aanstonds reeds veranderd in eeuwige opsluiting, vervangen werd door verbanning uit Frankrijk 1, en hij dientengevolge den 30sten Maart 1825 te Brussel aankwam, Koning Willem I in die verbanning geen hinderpaal vond om hem den 7den Mei daaraanvolgende het sedert ongestoord verblijf op Nederlandsch grondgebied toe te staan, ofschoon het volledig bekend was aan wien die gunst werd verleend 2. Van 1825 tot 1827 hield hij zich onledig met het schrijven van onderscheidene stukken, die, naar een vast beginsel, zonder naam het licht zagen 3. Getroffen door de verkeerde richting waarin de Belgische boekhandel zich bewoog, vestigde hij zich in het begin van Augustus 1827 te Brussel als boekhandelaar; toen hij later tevens als boekdrukker optrad, gaf hij aan zijne 
{==12==} {>>pagina-aanduiding<<}
 geheele zaak den naam van Etablissement Polymatique 1. De Gerlache, Histoire du Royaume des Pays-Bas, depuis 1814 jusqu'en 1830, - volgens De Bosch Kemper, Staatk. Gesch. van Nederland tot 1830, Letterk. Aant. blz. 478, ‘dikwijls zeer onnaauwkeurig’, - vertelt Tome 1, pag. 484, dal Libry-Bagnano den Abt Riouste als redacteur opvolgde van het ‘Journal Officiel’, beter gezegd de Gazette des Pays-Bas; maar dit beweren komt niet overeen met het feit, dat die Gazette des Pays-Bas in handen was van de vijanden der regeering 2, waartoe Libry-Bagnano niet behoorde, en die trouwens zelf er niets van vertelt. Eenmaal man van de pers geworden, nam hij in 1829 deel aan de oprichting van het dagblad Le National, dat op zijne drukkerij werd bewerkt, en de grootste verontwaardiging tegen zijn persoon in het leven riep. Want onder zijn beheer, een enkele maal ook onder zijne medewerking bij stukken over buitenlandsche politiek 3, was het blad een steun voor de regeering van Koning Willem I. Dank zij den Courrier des Pays-Bas van 3 Maart 1830 4 werd het weldra bekend, dat Libry-Bagnano tot driemalen toe, in het geheel tot een bedrag van ƒ 85,000, uit de gelden ter aanmoediging der nijverheid door den Koning werd geholpen. De eerste maal in 1827 5, derhalve toen 
{==13==} {>>pagina-aanduiding<<}
 ten behoeve van het Etablissement Polymatique, niet ten behoeve van Le National, waarvan, volgens De Bosch Kemper, Staatk. Gesch. van Nederland tot 1830, Letterk. Aant., blz. 609, de ondersteuning door de regeering zou moeten blijken uit eenige briefjes van Van Maanen, door Libry Bagnano in zijn Appèl, pag. 173-177, medegedeeld, welke briefjes intusschen slechts de bewijzen dragen van zeldzaam persoonlijk verkeer. Wie verder meer wil weten van de oprichting en de gedragslijn van dit blad, dat van 16 Mei 1829 tot 25 Augustus 1830 het licht zag, toen eene kwaadaardige volksmenigte het bureau plunderde en vernielde, verwijs ik naar onderstaande gegevens 1. Met nadruk verklaart Libry-Bagnano zelf, dat Le National hem geen enkelen cent heeft in den zak gejaagd 2; en toch ontkent hij niet geldelijke hulp bij zijne ondernemingen te hebben genoten, want in zijn Appèl, pag. 32, zegt hij, sprekende van Mr. H. Box: ‘Que ne lançait-il ses foudres, quand on me confiait successivement des capitaux pour fonder un établissement? Que ne les lançait-il quand on m'en confiait pour fonder le National’. - ‘Pourquoi Box s'est-il tant et si fortement agité en 1830, pour que l'on me confiât, outre tout cela, l'Imprimerie Normale, représentant un capital de deux cent mille florins?’ Toen het bericht van het vernielen van zijne woning en bureau tot hem kwam, bevond hij zich sedert twee dagen te 's Hage 3.
Tot de ambtenaren destijds werkzaam aan het Ministerie van Justitie behoorde Mr. Henri Box. Omtrent zijne 
{==14==} {>>pagina-aanduiding<<}
 herkomst heeft hij zelf het volgende medegedeeld 1. Zijn grootvader was Hervormd predikant geweest te Bodegraven, terwijl diens grootvader in dezelfde stad als lid van den gemeente-raad (sic) het leven had verloren bij den inval der Franschen in 1673. Zijn vader, die een handelshuis te Amsterdam had, en van wien hij reeds als kind lessen van gehechtheid aan het Huis van Oranje ontving, had zich, uithoofde van zijne staatkundige gezindheid, verplicht gezien in 1795 op Pruisisch grondgebied de wijk te nemen. Gedurende die tijdelijke uitlandigheid zijner ouders werd Henri Box in het jaar 1797 te Emmerik geboren. Maar reeds op zijn derde jaar kwam hij met zijne ouders in Nederland terug. Tusschen 1813 en 1818 diende hij als vrijwilliger, en zijn vlug en schoon schrijven heeft hem al spoedig bij de militaire administratie doen gebruiken 2. Op aanbeveling van den Hoogleeraar Kemper, derhalve reeds vóór 1824 3, werd hij ambtenaar bij het Departement van Justitie, in welke hoedanigheid hij toegevoegd is geworden aan de commissie voor de Nederlandsche wetgeving. Tusschen 1825 en 1830, zegt De Bosch Kemper, schreef hij voor de Nederlandsche regeering verscheiden brochures en artikelen, deze laatsten dan waarschijnlijk in de eerste plaats als ‘le propre correspondant, le collaborateur salarié’ van Le National 4 ‘qui lui rapportait, par mois, à lui Box, plus que ne valait le salaire de ce qu'il y faisait pendant l'année’ 5. Want hetgeen hij voor dat blad leverde was, 
{==15==} {>>pagina-aanduiding<<}
 volgens Libry-Bagnano, weinig bruikbaar. Deze wrijft hem dan ook onder den neus, dat hij in het jaar 1829, toen tot September de ministerieele bureaux te Brussel waren, wel alle ochtenden aan het bureau van Le National kwam, maar minder om te werken, dan wel Libry-Bagnano op te houden met zijne ‘dissertations galimathiomystico-absolutistes’ 1; verder, dat, wanneer hij had gehad ‘l'inconvenance de farcir le National de toutes les infamies et les platitudes que (lui) écrivait ce correspondant de la Haye, d'où il aurait dû se borner (et on le payait expressément pour cela) à (lui) envoyer les nouvelles qu'il négligeait toujours, l'explosion de la révolte à Bruxelles aurait eu lieu un an plus tôt’ 2. Zoo herinnert hij hem aan ‘certaine Pétition des Perroquets rédigée en français de cacatou 3, monument de délire s'il en fût jamais, et que je me gardai bien d'insérer au National (j'en aurais plutôt quitté la direction); cette insolente provocation aussi brutale que gratuite, dans laquelle on assimilait quatre millions de Belges à une nation tout entière de Perroquets!!! Et cela, grand Dieu! cela peu de temps avant la révolte, alors même que l'exaspération était à son plus haut apogée; cela aussi à propos de la question la plus grave et scabreuse comme la plus délicate, cela enfin pour combler la mesure d'inconvenance, lorsque le Monarque avait considérablement atténué les dispositions primitives au sujet de la langue, et comme si, tout exprès, du propos le plus délibéré, l'on eût pris à tâche de défaire par la main d'Arimane l'oeuvre de sagesse d'Oromase, ou bien encore comme si, empruntant 
{==16==} {>>pagina-aanduiding<<}
 aux Harpies leurs doigts crochus, l'on eût voulu toucher à tout pour tout gâter; en un mot comme si l'on eût juré sur quelque vieux bonnet rouge retrouvé dans une friperie de famille, la dépopularisation du plus populaire des Rois, la ruine du plus florissant des royaumes, et de la plus heureuse des nations!!!’ 1. Eindelijk verklaart hij nog: ‘Box m'assommait par boutades d'articles inutiles, souvent inconvenans et propres d'ailleurs, par leur insupportable prolixité, à rebuter la patience du lecteur, tandis qu'il me laissait sans nouvelles de la Haye souvent fort importantes’ 2, waarvan het gevolg had moeten zijn ‘si j'avais rempli mon stricte devoir envers Box, ainsi que je le pratiquai avec d'autres, pourtant moins inhabiles que lui, employés au National, (que) je l'aurais dû mettre à la porte dans les premiers trois mois d'essai. J'en fus principalement retenu par l'état d'indigence où l'on conçoit facilement que doit être un commis marié, n'ayant par an qu'un millier de florins d'appointemens’ 3. In de tweede plaats schreef Box in 1830 voor de Nederlandsche regeering artikelen in Het Nederlandsche Verbond, gelijk duidelijk blijkt uit het hierboven medegedeelde. ‘Ofschoon Box’, gelijk De Bosch Kemper zegt, - die met hem in kennis was gekomen, doordat hij meermalen aan diens ouderlijk huis was geweest, en bepaaldelijk enkele dagen na het overlijden van J.M. Kemper, om papieren, tot de commissie van wetgeving behoorende, over te nemen - ‘door weinigen vertrouwd werd en zijn onzedelijk gedrag hem ook uit fatsoenlijke kringen verwijderde 4, was hij met vele personen van invloed bekend,’ en ‘een man met slim overleg’, die ‘niet alleen door ons gouver- 
{==17==} {>>pagina-aanduiding<<}
 nement, maar ook door Rusland meermalen in geheime handelingen gebruikt’ is. Het is daarom zeer goed te begrijpen, hoe jammer ook, dat zijne papieren, die ‘zeker een opmerkelijk licht zouden kunnen verspreiden over de geheime geschiedenis van Europa, en bepaaldelijk van ons Land’, na zijn' dood, allen verbrand zijn. In zijn' levensloop is ook dit vreemd, dat hij eerst op 29jarigen leeftijd den 25sten September 1826 te Leiden als jurist werd ingeschreven, en dat hij in den Leidschen Studenten-Almanak voortdurend van 1827 tot en met 1835 als student bekend staat; want in het Haagsch Berigtboekje van 1826 komt H. Box reeds voor als Surnumerair-Adjunct-Commies bij het Ministerie van Justitie, in den's Gravenhaagschen Stads-Almanak van 1833 Mr. H. Box als Adjunct-Commies, dezelfde in 1838 als Referendaris. Bij den tijdgenoot stond hij algemeen bekend als hoofd eener geheime politie 1.
 
Volgens Libry-Bagnano nu, in zijn Appèl, pag. 53, werd het ‘Journal de la Haye, fondé par Box en octobre 1830, de complicité avec Durand.’ Waar beide personen elkander hadden leeren kunnen is mij niet gebleken. Maar dat Box, hetzij uit eigen beweging, hetzij op aansporen van hooger hand, op het denkbeeld kwam om het in de Hollandsche taal geschreven weekblad te vervangen door een Fransch orgaan, verklaart zich uit de tijdsomstandigheden. De Fransche Leidsche Courant, die eenmaal Europa op de hoogte hield van hetgeen hier te lande omging, was in staatkundige kringen nog niet vergeten, en toen nu het verzet van België al zeer spoedig een 
{==18==} {>>pagina-aanduiding<<}
 Europeesch vraagstuk werd, bleek het weldra dat aan Nederland het middel ontbrak om zich te laten hooren. Daar waren meer, die er op dat oogenblik aan dachten deze leemte aan te vullen.
Libry-Bagnano had er van hooren spreken, dat ‘M. le comte de H* * * 1 avait eu la velléité, peu après la rebellion belge, de ressusciter le célèbre journal de Leyde’ 2, en hij betreurde zeer dat dit plan niet was uitgevoerd, omdat ‘M. de H*** (qui) a été sur le point, dit-on, d'être nommé conseiller d'état’, et ‘dont le nom (était) vénéré en Europe’, (possédait) ‘la langue française, et même de manière à ne donner aucune prise à la méchanceté la plus chicanière.’ Dat Box, die voor geheimsecretaris van Van Maanen doorgaat 3, dezen Minister in zijn plan kende, lijdt geen twijfel; maar of van dien kant het plan ook geldelijke ondersteuning genoot, is eene andere vraag. Mij komt ze voor ontkennend te moeten worden beantwoord. Toen, eer nog een jaar verloopen was, het Rotterdamsch Avondblad - dat sedert Woensdag 5 Januari 1831 getreden was in de plaats van het Avondblad, ook al een uitvloeisel van de gebeurtenissen in den nazomer van 1830 - een' aanval had gedaan op den persoon van Durand, antwoordde deze in het Journal de La Haye du Jeudi 30 Juin 1831, No. 155, in een ‘Lettre à mes collaborateurs’, in de volgende bewoordingen: ‘l' Avondblad. Il se plaint de ce que je suis bien payé par le gouvernement. Je lui déclare que je ne suis payé que par le caissier du Journal de La Haye. Je lui affirme, et j'offre de lui prouver personnellement quand il 
{==19==} {>>pagina-aanduiding<<}
 l'exigera, que le nombre des abonnés de ce journal est plus que suffisant pour payer un rédacteur tel que moi et plusieurs autres encore. Si le gouvernement ne doit se ruiner qu'en soldant le Journal de La Haye, l'argent du budget durera longtemps.’ En aan het adres van het Algemeen Nederlandsch Nieuws- en Advertentieblad, dat sedert October 1819 te 's Gravenhage het licht zag, en in zijn nummer van 25 Juni ook opgetrokken was tegen hem, luidde het gelijktijdig: ‘L'Advertentieblad du 25 juin.’ - ‘Personne n'ignore, dit-il dabord, que certain Français touche la bagatelle de 5200 florins pour travailler au Journal de La Haye. Je réponds, messieurs, que je suis fondateur du Journal de La Haye. Que si ce journal rapporte quelque chose, il est naturel que ce soit pour ceux qui l'ont établi. Mais dire que hors du journal, et sur tout autre fonds je touche comme l'affirme l'Advertentieblad la somme de 5200 florins, c'est un mensonge manifeste, et je donne un démenti formel à ce sujet à MM. de l'Advertentieblad.’ Het meest waarschijnlijk acht ik het, dat de oprichters zich voorloopig weinig over de geldquaestie hebben bekommerd; gelukte de onderneming niet, en kwamen er tekorten, dan zou de regeering wel raad schaffen; maar, met het oog op de tijdsomstandigheden was men vol vertrouwen op den goeden uitslag, en aanvankelijk werd die goede verwachting dan ook niet beschaamd, want in de eerste maanden had het blad eene oplaag van 1500 exemplaren. Binnen een jaar evenwel was dat cijfer reeds gedaald tot 650 exemplaren, waarvan één vierde gratis werd uitgereikt 1, en op het budget der courant, dat 40 à 50,000 Gld. bedroeg, berekende Libry-Bagnano dat een post van 
{==20==} {>>pagina-aanduiding<<}
 verlies moest voorkomen van minstens 30,000 Gld. 1.
Zoo verscheen dan, juist veertien dagen nadat het laatste nummer van Het Nederlandsche Verbond het licht had gezien: Mardi le 19 Octobre 1830. No. 1. Journal Politique, Commercial et Littéraire, de La Haye. De l'Imprimerie du Journal de La Haye. 4 blz. kl. folio, in 2 kol., met twee zegels: Buitengewoon-Zegel Zuid-Holland 2 C., en Koningryk der Nederlanden. Buitengewoon te zegelen. Ce Journal parait les Mardi, Jeudi et Samedi de chaque semaine, chez J.-P. Beekman, Hz. libraire-éditeur à la Haye. Le prix de l'abonnement est de fl. 10 des pays bas par An ou 3 fl. par Trimestre pour La Haye et 12 fl. par An ou 3 fl. 50, par Trimestre pour les autres villes du Royaume. On souscrit également chez les principaux libraires et à tous les Bureaux des postes. In het Prospectus, waarmede dit eerste nummer werd geopend, verklaren de schrijvers, met het oog op den toenmaligen stand van zaken, te zijn libéraux maar niet révolutionnaires. Conserver et perfectionner was hun devies. De Belgen in hun eigen taal in te lichten omtrent de ziens- en denkwijze van Noord-Nederland, evenals Engeland en Frankrijk, die voor hen partij trokken, was het doel van het blad.
Weldra klaagde men, dat het Journal te weinig nieuwsblad was, en dat andere bladen die dagelijks verschenen het steeds vooruit waren. Vandaar het besluit om in grooter afmeting en ook dagelijks uit te komen. Nadat nu No. 19 op Dinsdag 30 November 1830 nog in het oude formaat het licht had gezien, verscheen: Jeudi, 2 décembre 1830. No. 20. 1re Année. Journal de La Haye. Imprimerie de A.D. Schinkel, à La Haye. 4 blz. folio 
{==21==} {>>pagina-aanduiding<<}
 in 3 kol., met twee zegels als vroeger, maar van 2 ½ C. Ce journal paraît tous les jours, le dimanche excepté, chez J.P. Beekman, Hz., libraire éditeur à La Haye. Le prix de l'abonnement est de fl. 26 des Pays-Bas par an pour La Haye, et fl. 30 par an pour les autres villes du royaume. On souscrit également chez les principaux libraires, et à tous les bureaux des postes. Met No. 43, du Jeudi 30 Décembre 1830, kwam in die prijsopgave deze verandering: - fl. 26 des Pays-Bas par an ou 7 fl. par trimestre pour La Haye, et 30 fl. par an ou 8 fl. par trimestre pour les autres villes du royaume. - En een jaar later werd aan de geheele mededeeling in het hoofd nog toegevoegd: On peut s'adresser à Paris pour les abonnemens et les annonces à l' Office-Correspondance, chez MM. J. Bresson et Bourgoin, rue Notre-Dame-des-Victoires, no. 16. - Intusschen was het uiterlijk van het blad aanmerkelijk veranderd, sedert dat met 1 Maart 1831 eene kapitale titel-letter de cursieve, die sedert December 1830 was gebezigd, had vervangen.
Volgens Libry-Bagnano waren tegelijk met Box en Durand, ook redacteuren zekere Steven en Greban 1. Omtrent beide personen ontbreekt het mij evenwel aan nadere gegevens 2. Misschien werd met eerstgenoemden naam bedoeld de corrector van het Journal de La Haye, Y. 
{==22==} {>>pagina-aanduiding<<}
 Stevens, die op 14 Maart 1846 te 's Hage overleed 1. Maar tusschen 1830 en 1835 heeft gedurende vier jaren tot de medewerkers aan het Journal de La Haye ook behoord de persoon van T. Olivier Schilperoort 2. Van der Aa, Biogr. Woordenboek, in voce, spreekt wel van zijne letterkundige verdiensten, maar vermeldt geen levensbijzonderheden van hem. Ik houd hem voor een' zoon van Johannes Olivier, in 1787 uitgever van de Geldersche Historische Courant, later van de Utrechtsche Courant 3, in eerste huwelijk getrouwd met Maria Elisabeth Schilperoort. Immers, blijkens de Haarlemsche Courant van Vrijdag 3 October 1851, No. 234, overleed hij in de laatste dagen van September 1851 te Brussel in den ouderdom van 71 jaren. Blijkens de Naamlijst van Boeken heeft hij tusschen 1799 en 1843 over veel en velerlei geschreven, vooral op het gebied der taal. Volgens den titel van een zijner geschriften was hij in 1818 Regent aan het Athenaeum te Luxemburg. In 1825 en 1826 woonde hij, volgens Van der Aa, te Rotterdam. Opmerking verdient het, dat in de Naamlijst van Boeken 1829-1833, geen geschriften van zijne hand worden opgegeven; gedurende die jaren toch moet hij hebben medegewerkt aan het Journal de La Haye, tot welke taak hij ongetwijfeld geroepen werd omdat hij, volgens Van der Aa, tot de hevige bestrijders van de Belgische omwenteling behoorde. Verder kan ik omtrent hem nog mededeelen hoe op 25 Juli 1821 door de Wed. G.A. Diederichs en 
{==23==} {>>pagina-aanduiding<<}
 Zoon, te Amsterdam, het eerste nummer werd uitgegeven van het Algemeen zamenvattend maandwerk Irene, behelzende (nevens oorspronkelijk-Nederlandsche bijdragen,) eene keurlezing uit de buitenlandsche tijdschriften, in alle vakken van wetenschap en onderhoudende lectuur, door T. Olivier-Schilperoort, een tijdschrift dat weinig bekend schijnt te zijn; trouwens alleen de nummers van Juli, Augustus en October 1821, die te zamen 3 Gld. kostten, moeten zijn uitgekomen, ofschoon het plan bestond om met 1 Januari 1822 een vierde stuk te leveren als voortzetting van den jaargang Juli 1821 tot Juli 1822, die uit twee deelen, elk van 2 stukken of 6 nummers, moest bestaan. Volgens Van der Aa heeft Olivier-Schilperoort de laatste jaren zijns levens te Brussel in zeer kommerlijke omstandigheden doorgebracht, gedurende eene langdurige ziekte door twee dochters liefderijk bijgestaan.
Van de dichterlijke gaven van Charles Durand, die al zijne stukken in het Journal de La Haye teekende met de letter X 1, blijkt in No. 47, du Mercredi 23 Février 1831, waar hij in een ‘chant héroique’ Les restes du brave (Van Speyk) bezingt; blijkens eene advertentie in het Journal de La Haye du Vendredi 25 Mars 1831, No. 73, zag daarvan eene vertaling het licht bij J.P. Beekman, onder den titel: Vaderlandsche Hulde aan Van Speyk, gevolgd naar het Fransch van den Heer Ch. Durand voorkomende in het Journal de La Haye van den 23 Februarij 1831, door H.K. Greeven te Delftshaven; (zangstukje, uitgegeven ten voordeele der nageblevene betrekkingen en gekwetste schepelingen van de Kanonneerboot No. 2). Zoo vindt men van hem in No. 94, du Mardi 19 
{==24==} {>>pagina-aanduiding<<}
 Avril 1831, een ‘chant patriotique’ op Hobeyn, en in No. 140, du Dimanche 12 et Lundi 13 Juin 1831, een Ode sur la victoire des Russes; zoo in No. 172, du Mercredi 20 Juillet 1831, een ander ‘chant patriotique’ gewijd aan Le Roi au Camp; in No. 193, du Samedi 13 Août 1831, weder een ‘chant patriotique’ met het opschrift En avant, dat zelfs op muziek werd gezet door Charles Meseray, chef van het orkest van den Franschen Schouwburg te 's Hage, en bij A. Dony en Co., Muziekverkoopers, Spuistraat, No. 37, verkrijgbaar was; in No. 204, du Vendredi 26 Août 1831, bij gelegenheid van den verjaardag des Konings, La fête du roi; in No. 228, du Vendredi 23 Septembre 1831, Le retour des étudians, op muziek gebracht door Messemakers, en verkrijgbaar bij Dony; in No. 281, du Mercredi 23 Novembre 1831, La Chanson du marin; in No. 17, du Vendredi 20 Janvier 1832, een lied gewijd A S.A.R. La Princesse d'Orange; eindelijk in No. 30, du Samedi 4 Février 1832, een ‘fable’ onder het opschrift Le lion et les arbitres. Een jaar later, toen hij niet meer bij het Journal de La Haye was, verscheen van hem nog: A Chassé; gr. 8vo. Rotterdam, chez J.L.C. Jacob. ƒ 0.10 1, en al die gedichten zijn waarschijnlijk opgenomen in zijne Souvenirs Poétiques; gr. 8vo. à Rotterdam, chez J.L.C. Jacob. ƒ 1.90 2. In proza verscheen van zijne hand: Dix Jours de Campagne ou la Hollande en 1831. Amsterdam, chez Brest van Kempen. Leyden, chez S. & J. Luchtmans. 1832. XII en 344 blz. 8o. ƒ 3.60 3. De uitgever Brest Van Kempen noemt in de Préface den schrijver ‘M. le Professeur Durand’, maar 
{==25==} {>>pagina-aanduiding<<}
 die titel komt hem niet toe. Libry-Bagnano zegt van hem: ‘il s'indignait de n'avoir pas obtenu une chaire de littérature française à Gand; et ses écrits ont fait découvrir qu'il ne savait pas seulement la grammaire 1’, en noemt zijne Dix Jours de Campagne un ‘livre écrit en français digne des Esquimaux, qui fourmille de barbarismes, de fautes, d'inexactitudes, d'absurdités et de mensonges que plusieurs journaux ont relevés, notamment l'Advertentieblad dans ses nos. des 23 et 30 mai dernier’ (1832) 2. Uittreksels uit dit geschrift werden kort vóór de uitgave 3 opgenomen in het Journal de La Haye, No. 85, du Dimanche 8 et Lundi 9 Avril 1832; No. 87, du Mercredi 11 Avril 1832; No. 89, du Vendredi 13 Avril 1832; en No. 109, du Dimanche 6 et Lundi 7 Mai 1832.
Ook hier te lande heeft Charles Durand in 1830 en 1831 openbare voordrachten gehouden over fraaie letteren en uiterlijke welsprekendheid, de beide eersten te 's Gravenhage in Diligentia op Dinsdag 9 en Zaterdag 23 November 1830 des avonds te 7 ure bij uitnoodiging, daarna, sedert Dinsdag 30 November 4 bij inteekening door tusschenkomst van Beekman, eene eerste reeks van 12 voordrachten; later sedert Dinsdag 1 Maart 1831 eene tweede reeks, eveneens van 12 voordrachten, die in de eerste dagen van Mei zouden zijn afgeloopen 5, en eene derde reeks sedert Dinsdag 18 October 1831 6. Zoo hield hij op Woensdag 5 October 1831 te Rotterdam eene voor- 
{==26==} {>>pagina-aanduiding<<}
 dracht, waarvan het onderwerp was een Parallèle entre la poésie et l'éloquence, en waarvan de zuivere opbrengst, ƒ 139.05, strekte ten voordeele der gekwetsten; acht dagen later, 12 October, hield hij, daartoe uitgenoodigd, terzelfder plaatse nogmaals eene voordracht: Du beau considéré comme principe de la litterature et des arts 1. En te Amsterdam sprak hij op Maandag 19 December 1831 in den Garnalen Doelen, tot ondersteuning der behoeftige betrekkingen van Amsterdamsche schutters, de l'application de la littérature à la politique 2. Volgens Libry-Bagnano hadden die voordrachten intusschen weinig te beteekenen. ‘Le fameux Charles Durand,’ zegt deze criticus, ‘qui n'a pas publié un seul écrit dans les Pays-Bas, où ne se trouvassent outre les plus éhontés plagiats, de nombreuses fautes grossières de langue française, que j'ai, en partie, signalées ailleurs, et qui, ne sachant pas seulement les règles de la Grammaire, a eu pourtant la toute gasconne effronterie de donner publiquement des Cours d'Éloquence dans plusieurs villes de la Belgique et de la Hollande, cours dans lesquels il n'a fait que piller La Harpe en l'estropiant’ 3. Maar werden anderen door Durand bestolen, hij zelf werd het op zijne beurt door den eersten president van het Koninklijk Gerechtshof te Grenoble, den Heer Faure, van wien een rapport over de voortreffelijke penitentiaire gevangenis te Genève, gebouwd naar het panoptisch stelsel van Bentham, te lezen stond in Le Temps van 5 October 1831, welk rapport niets anders was dan een artikel door Durand indertijd 
{==27==} {>>pagina-aanduiding<<}
 geschreven en opgenomen in de Globe 1. - In den Catal. der Bibl. dezer Maatsch. 1877, III, blz. CCXVIII, wordt onder No. 8346 een tooneelstuk opgegeven: ‘Willem van Nassau, of vijftien jaren uit de Nederl. geschiedenis. Lyr. dram. tafer. d.H. Kuyper Gzn. N.h. Fr. van Ch. Durand. Rott. 1834. 8o.’
Het algemeen zeggen is geweest, dat Libry-Bagnano de hoofdman was bij het Journal de La Haye. Toen Mr. J.D. Meijer volle zekerheid had gekregen dat dit niet zoo was, liet hij zich tegenover Libry-Bagnano volgenderwijs uit: ‘Cela vous fera beaucoup de bien dans l'opinion, car vous avez passé pour être, derrière le rideau, le rédacteur du Journal de La Haye: j'ai toujours soutenu le contraire, sans autre preuve que vos propres écrits, mais le vulgaire est crédule, et ne se donne guère la peine de faire des rapprochemens. Je vois, avec plaisir, que je vous avais bien jugé.’ 2. Toch had Libry-Bagnano reeds in Juli 1832, toen de Times beweerde, en het door de Messager des Chambres 3 werd naverteld, dat ‘M. Libry-Bagnano se rendait aussi impopulaire en Hollande, à cause des articles absolutistes insérés par cet écrivain dans le Journal de La Haye, qu'il l'avait été 
{==28==} {>>pagina-aanduiding<<}
 en Belgique à cause du National’ 1, dit in de Times ten stelligste weersproken, omdat hij op niets minder gesteld was dan verantwoordelijk te heeten voor het werk van Box en diens handlangers, die voor hunne taak in geen enkel opzicht berekend waren.
Libry-Bagnano wist wat hij zeide. Le National had hem geleerd wat er voor een dagblad werd vereischt, wilde men zeker zijn van een' goeden uitslag. In de laatste dagen van de maand Augustus 1830 had hij in de Hollandsche dagbladen medegedeeld, dat Le National zou worden voortgezet in Den Haag 2, waarheen hij weldra hoopte zijne persen te kunnen overbrengen, niet denkende dat hem dit vervoer door eene nieuwe plundering, en wel van zijne drukkerij, zou worden belet 3, waardoor zijn geheele plan in duigen viel. Aan medewerking met een' Box en een' Durand, die bovendien bang genoeg waren dat vroeg of laat hun dagblad in zijne handen zou terecht komen 4, viel evenwel voor hem niet te denken. Hij had het ongeluk Box te kennen sedert het jaar 1827 5, maar Durand had hij het eerst gezien in 1830, toen hij met hem in aanraking was geweest in het belang van Le National en van de vestiging eener conservatieve dagbladpers, bij welke gelegenheid hij hem gelden bad voorgeschoten, waarvan Durand later ontkende nog een gedeelte schuldig te zijn, omdat hij er vast op rekende dat zijne kwitanties bij de plundering van het bureau te Brus- 
{==29==} {>>pagina-aanduiding<<}
 sel waren vernietigd 1. Van den aanvang af had Libry-Bagnano dan ook geweigerd medetewerken aan het Journal, want hij was overtuigd dat Box en Durand daarin slechts eene vette sinecure hoopten te vinden en daarbij in den blinde te werk zouden gaan, en hij bedankte om bij het publiek doortegaan voor hun goedgunstig medeplichtige of voor den zondenbok hunner gekheden 2. Zoover ging beider onkunde dat zij het Journal begonnen en zes weken later, op aandrang van Libry-Bagnano 3, dagelijks gingen uitgeven, zonder er aan te denken ten minste over één Fransch letterzetter te beschikken vertrouwd met zulk soort van werk, of wel iemand op de drukkerij zoo goed als het wilde daarop afterichten. Tot onbescheiden wordens toe moest Libry-Bagnano aandringen op dit punt, want de zotheden die hij naar aanleiding van die zaak hooren moest, en die hij met het meest ernstigste gezicht moest bestrijden, gingen alle beschrijving te boven. En personeel was er toch beschikbaar, want met het oog op de voortzetting van Le National had Libry-Bagnano een deel van hen die daaraan hadden gearbeid naar Den Haag doen overkomen! Weldra werkte er dan ook een zestigjarige, die bij de plundering der drukkerij ter nauwernood het lijf had kunnen bergen, aan het Journal 4. Evenzoo bracht Libry-Bagnano Box onder het oog, dat hij volstrekt geen uitgever noodig had, en dat hij in elk geval in den persoon van Beekman eene zeer verkeerde keus had gedaan. Want tusschen de drukkerij van Schinkel op de Paveljoensgracht, die ten behoeve van het Journal de La Haye geheel verbouwd en uitgebreid was 5, 
{==30==} {>>pagina-aanduiding<<}
 en den winkel van Beekman op het Buitenhof, was de afstand een groot kwartier voor den werkman die een zwaar pak exemplaren moest overbrengen. Dat overbrengen der exemplaren kon natuurlijk eerst plaats hebben na afloop van het drukken van minstens de helft der oplaag, waarmede verscheiden uren verliepen; en zoo ging er meer tijd verloren dan noodig was om de courant Leiden of Rotterdam te doen bereiken. Bovendien bevond Beekman zich in het leger, terwijl zijn vader, die aan het hoofd stond van de Departementaal-school van het Nut, zich met niets anders inliet; vandaar dat de uitgifte van het blad, overgelaten aan een' Israëlitischen loopjongen, later bij het Journal zelf gebruikt, gewoonlijk eerst 's anderendaags om 12 uur was afgeloopen. Op die aanmerking had Box geantwoord met te zeggen, dat Beekman een goede vriend van hem was; twee jaren later evenwel hadden beide vrienden schromelijke ruzie 1.
Zonder dus in het minst medewerker te zijn geweest aan het Journal de La Haye 2, heeft Libry-Bagnano toch invloed uitgeoefend op den gang van zaken bij dat blad, vooral doordat Box hem voortdurend opzocht. Tot het voorjaar van 1832 ging er geen dag voorbij dat Box hem niet met zijne bezoeken lastig viel, ja dikwijls kwam hij op denzelfden dag meer dan eens aanzetten. Libry-Bagnano intusschen was juist niet zoo bijzonder gesteld op die bezoeken van Box, soms vergezeld van zijne vrouw 
{==31==} {>>pagina-aanduiding<<}
 die jaloersch en nieuwsgierig van aard moet zijn geweest, en die zich voelde aangetrokken door het weesje dat Libry-Bagnano tot zich had genomen. Die kleine meid was het kind van de kashoudster bij Le National, welke zich in den avond van 25 Augustus 1830 verdienstelijk had gemaakt door toen van de aanwezige papieren en boeken te redden zooveel in haar vermogen was, bij welke gelegenheid ze door het koper beslag van een der kantoorboeken eene kwetsuur in de borst kreeg, die haar vijf maanden later, in het begin van 1831, na een duldeloos lijden aan den kanker, te Scheveningen ten grave deed dalen 1. Bewogen met het lot van het arme 10jarig kind, en uit dankbaarheid jegens hare moeder, had hij het weesje tot zich genomen en besloten het overige gedeelte van zijn leven aan hare opvoeding te wijden. Gescheiden van zijne vrouw, en verlaten door zijn' zoon - dezelfde die in 1850 wegens het bestelen der openbare Parijsche boekverzamelingen veroordeeld werd 2 - was dat kind zijn eenige troost na een veelbewogen leven. Op raad van anderen verbood hij zijne pleegdochter weldra den omgang met de vrouw van Box 3.

{==32==} {>>pagina-aanduiding<<}

Het Journal de La Haye, zegt Libry-Bagnano in 1835 1, ‘dont le Prospectus que je conserve, avait pris les plus beaux engagements, rédigée depuis quatre ans en français d'écurie, assemblée à coups de ciseaux, et même conduits au hasard, n'ayant jamais donné à l'étranger une seule idée de la Hollande, pas plus qu' à la Hollande la moindre idée de l'étranger; cette feuille qui a disposé de vingt quatre colonnes, si ce n'est davantage, pour Robert le Diable 2, et pas d'une colonne, pas d'une ligne, pas d'une sillabe, pour réfuter l'abominable tissu de calomnies, débité contre la dynastie et contre la nation, à l'ouverture du prétendu congrès national à Bruxelles, dans un discours incendiaire prononcé par De Potter 3 et reproduit dans mille journaux répandus sur la surface du globe; cette feuille, dis-je, n'a pas rempli une seule d'entre les conditions avouées de son origine, tandis qu'elle a servi admirablement tous les intérêts hostiles au Prince comme au pays. Si toutefois cela entrait dans son intime arrière-pensée, il faut reconnaître qu'elle aurait, en ce cas, parfaitement répondu à une telle mission non moins insensée que perverse.’

{==33==} {>>pagina-aanduiding<<}

Een jaar vroeger had de Hoogleeraar N.G. Van Kampen in zijn Gedenkboek van Nederlands moed en trouw, gedurende den Belgischen opstand, blz. 196, sprekende over Durand, reeds gezegd: ‘Het was een Franschman van losse beginselen, eene soort van gelukzoeker, die zijne dienst in België aan de Nederlandsche Regering verkocht had, om in het Gentsche dagblad in haren geest te schrijven, en daarop, naar 's Hage gevlugt, nu in dezelfde betrekking optrad tot de uitgave van het Journal de La Haye. In den beginne zeer doelmatig geschreven, vol geest en leven, en de Belgische omwentelaars met den welverdienden, bloedigen spot achtervolgende, sloeg het nieuwe dagblad weldra, daar deze toon behaagde, tot het prediken van de leer der onbepaalde gehoorzaamheid over, sprak van de herovering van België, van algemeenen oorlog tegen de beginselen der omwenteling, en ontzag zich niet de Mogendheden te bespotten, wanneer dezen in hunne uitspraken minder voordeelig schenen voor Holland. De toon van bespotting ging spoedig tot dien van persoonlijke beleediging der Gezanten te Londen over, van de Gezanten tot den persoon der Regenten, vooral van Koning Lodewijk Filips, en men nam bij uitsluiting de hatelijkste Artikelen uit de dagbladen der partij van Karel X. in Frankrijk over. Van dáár gedeeltelijk de afkeer, dien de Conferentie niet alleen tegen dit dagblad, maar ook allengs tegen de Nederlandsche Regering opvatte, welke men achtte hetzelve te begunstigen en te betalen. Persoonlijke beleedigingen vergeten hovelingen en Staatsdienaars nooit, en de vijf Hoven, die men in eene gewaande drukfout als verslindende beeren had afgeschilderd, toonden zich sedert voor Nederland - ten minste niet als beschermers. De doorslepene Talleyrand, die ook zijn aandeel in die beschimpingen te wreken had, 
{==34==} {>>pagina-aanduiding<<}
 zal wel niet hebben nagelaten, zijne ambtgenooten op het hunne opmerkzaam te maken. De onmagt van eenen Franschman, om zijne geestigheid tegen aanzienlijke en invloed hebbende personen te smoren, moest door de onschuldige bewoners van den Staat der Vereenigde Nederlanden worden geboet! Een nieuwe dienst, door Fransche zoogenaamde vrienden bewezen, en bij al de diensten te voegen, die ons in 1747, 1780 en later, door hier gevestigde Franschen betoond zijn!’
Van dien ongepasten toon getuigt Libry-Bagnano waar hij spreekt van de beide eerste jaren van het Journal overvloeiend ‘d'une négligence coupable, d'une paresse vagabonde et scandaleuse, d'inconséquences sans nombre, d'inconvenances choquantes, depuis les ignobles épigrammes à propos des mauvaises jambes du prince de Talleyrand, et les impertinences contre la famille des Czars (sous les propres yeux de la Princesse d'Orange! 1, jusqu'aux adresses à Niellon 2, et à ces sottes Lettres du Pavillon 3, écrites en patois Languedocien dans lesquelles on venait dire d'un sérieux imperturbable, au premier peuple commercial du continent, qu'un robin gascon lui donnerait des leçons, de quoi? de ...... commerce: Risum teneatis!’ 4. - ‘Il ne pouvait y avoir qu'un cuistre 
{==35==} {>>pagina-aanduiding<<}
 de son espèce qui fut capable de pousser aussi loin la fatuité et la jactance’ 1.
De laatste arbeid van Durand in het Journal de La Haye komt voor in No. 125, du Samedi 26 Mai 1832. De Bosch Kemper, Gesch. van Nederland na 1830, I, Letterk. Aant. blz. 107, zegt, dat de ongepaste toon van Durand oorzaak was dat hij zijn ontslag kreeg, maar anderen spreken van erger dingen. Van Bevervoorde namelijk zegt in Asmodée, No. 48, du 30 Août 1846, pag. 191 en 192, waar hij over de zaak van het huis Godefroy & Co. spreekt 2: ‘Nous nous sommes rappelés ce qui arriva dans le temps à M. Ch. Durand, fondateur du Journal de La Haye. Celui-ci aussi fut placé entre l'alternative d'un passe-port et la Cour d'assises; car lui aussi fut pendant quelque temps l'agent, l'instrument de certains personnages haut placés; et lorsque le tripotage faillit s'ébruiter, on réussit à épouvanter M. Durand, tout comme on a peut-être réussi à épouvanter M. Godefroy. Le principal fauteur parti, les complices demeurent dans les ténèbres: car alors point de poursuites possibles. Il fallait donc le faire partir à tout prix.’ En Van Bevervoorde, dit schrijvende, herinnerde zich zeker hoe Libry-Bagnano, in zijn Appèl, pag. 119, aant. 1, had melding gemaakt van ‘l'affaire odieuse qui plaça Durand, en 1832, entre la cour d'assises et la faveur d'un passeport’ - ‘aventure, dont le fond n'est pas bien connu, même à La Haye qui en a été le théâtre’, (pour laquelle) ‘Box se donna beaucoup de peine pour l'étouffer, et ce ne fut pas uniquement pour les beaux yeux de Durand’. Het 
{==36==} {>>pagina-aanduiding<<}
 fijne van die zaak moet te vinden zijn in de Mémoires van Libry-Bagnano, en wel in het derde deel, maar deze Mémoires, die volgens zijn testament eerst twintig jaren na zijnen dood het licht mochten zien 1, zijn nooit uitgegeven. In elk geval verliet Durand Den Haag, en begaf zich naar Frankfort, waar hij in het aldaar verschijnende Fransche dagblad beginselen verdedigde geheel tegenovergesteld aan die twee jaren vroeger verkondigd in het Journal de La Haye. In laatstgemeld blad toch had hij in No. 62, du Samedi 12 Mars 1831, in antwoord aan ‘Le Solitaire des Dunes’ (zie No. 59, du Mercredi 9 Mars 1831) de vrijheid van drukpers voorgestaan, een beginsel, zooals Libry-Bagnano opmerkt, ‘qu'il ne ferait pas bon d'ailleurs d'attaquer en Hollande, le seul pays où, avant Box, l'on n'en eût presque jamais abusé’; in het Journal de Francfort daarentegen verdedigde hij de censuur tegenover die vrijheid 2. Als ‘caméléon politique’ had hij zich trouwens reeds vroeger doen kennen, toen hij te Brussel La Minerve des Pays-Bas schreef, een blad van revolutionaire strekking, dat hoegenaamd geen opgang maakte, ‘destinée commune à tous les journaux fondés ab ovo par lui, car, pour fonder un journal, il faut autre chose que savoir écrire un article’ 3.
Soortgelijk is het getuigenis omtrent Durand in het 1ste deel, bl. 322, der Erinnerungen, Reisebilder, Phantasiegemälde und Fastenpredigten aus den Jahren 1828 bis 1840, von Ernst von Münch, Stuttgart, 1841. Vroeger Hoogleeraar te Luik was Von Münch in 1830 onder den 
{==37==} {>>pagina-aanduiding<<}
 Abt Flament werkzaam aan de Kon. Bibliotheek te 's Gravenhage, in welke betrekking hij opgevolgd is door Holtrop 1. Zoo dan kon Von Münch in later jaren het volgende aanteekenen. ‘Am Journal de la Haye, in welches ich allerdings von Zeit zu Zeit Aufsätze lieferte, und bei welchem in der ersten Periode seines Bestehens auch ehrenwerthe Holländer mit Theil nahmen, arbeitete Libri niemals. Hrn. Charles Durand's Person kannte ich nur obenhin; ich hielt ihn von Anfang an für das, als was er gegenwärtig sich herausgestellt hat, für einen geistreichen Schwätzer und lohndienerischen Abenteurer der an den meistbietenden sich hingab. Sein Blatt war ein Privat-Unternehmen, doch war es gut redigirt und die Regierung bediente sich desselben dann und wann zur Niederlegung ihrer Ansichten, gerade aus diesem Grunde und weil es in französischer Sprache erschien, somit für Frankreich und den Norden von Wichtigkeit war, mit demselben Rechte, mit welchem die französische Regierung und die verschiedenen Partheien Frankreichs vorhandene Organe benützen und unterstützen, ohne Rücksichtnahme auf die Persönlichkeit der Herausgeber. Mit dem Nachfolger Hrn. Durands, einem jungen Manne von reichen Kenntnissen und vielseitiger Bildung, war ich allerdings persönlich vertraut, und blieb es noch lange, besonders da unsere literarischen Strebnisse gemeinsame Berührungspunkte fanden; doch adoptirte ich so wenig alle seine Ansichten und Verbindungen, als er es seinerseits gegenüber von mir zu thun für nöthig fand, uns verband dieselbe Anhänglichkeit an die Sache des 
{==38==} {>>pagina-aanduiding<<}
 Königs und die Interessen des Landes, zumal nach Ausbruch des Kampfes. Die Verdienste sind seitdem auch zu Ehren gezogen worden; Hr. Box hat nun die Funktion eines Geheimen Refendars beim Justizministerium erhalten.’
Reeds in 1830 en 1831, zegt de Heer Martini van Geffen in zijn vlugschrift Over de noodzakelijkheid van het oprigten van een Fransch dagblad te Amsterdam. Te Amsterdam, bij Van Meurs en Comp. 1834. 27 blz. 8o, hadden in de Tweede Kamer zich vele stemmen verheven tegen de verkeerde richting van het Journal de La Haye. In 1832 werden die klachten herhaald, toen het blad in No. 133 en 135, du Mardi 5 en Jeudi 7 Juin, in een artikel onder het opschrift Nos principes politiques, bestreed hetgeen door den Heer Corver Hooft in de zitting van 28 Mei was in het midden gebracht. Deze maakte toen twee dagen later, Zaterdag 9 Juni 1832, bij de beraadslagingen over het Ontwerp tot het nader beschikbaar stellen van de sommen, toegestaan bij de Wet van 4 Januari, om te voorzien in de uitgaven die het gevolg konden zijn van den verderen oorlogs-toestand, van de gelegenheid gebruik om het volgende te zeggen 1:
‘Als lid van deze achtbare vergadering houde ik het beneden mijne, en hare waardigheid, het geschrijf van dagbladen op te halen en te wederleggen, en ga dus hetgeen hier of daar door dezelven mij te laste wordt gelegd, als eene persoonlijke zaak, met stilzwijgen voorbij. Doch met het Journal de la Haye is het anders gelegen. De leer door dat Journal in het nommer van den 7den dezer gepredikt, tast het gezag, en de constitutionele reg- 
{==39==} {>>pagina-aanduiding<<}
 ten van de volksvertegenwoordiging aan; deze moeten in een helder daglicht gesteld worden, en daartoe roep ik de welsprekendheid van meer geoefende redenaars tot hulp der waarheid in. Ik wensch U Edel Mogenden hiertoe te meer aan te zetten, uit hoofde dat de taal waarin dat dagblad is geschreven, hetzelve, meer dan eenig ander hier te lande geschikt maakt, om den buitenlander met de geestgesteldheid van ons vaderland bekend te doen worden; en het dus van belang is, dat men de hand daaraan houde, dat die naar waarheid daarin worde voorgedragen, en de gewaagde stellingen van eenen onbekende niet voor den regel doorga, naar welken zich deze vergadering wil rigten.’
‘Ik vraag dan ook, Ed. Mog. Heeren! wat men in het algemeen van de opregtheid moet gelooven van iemand, die, na ons in allen deele het stilzwijgen te hebben willen opleggen, zijn betoog eindigt met zich te verheugen, dat wij ons nog niet hebben verlaagd tot de rol van de Fransche wetgeving onder het Keizerrijk, die met den naam van: Les muets de Bonaparte was bestempeld?’
‘Doch, zoo als ik gezegd heb, het zal hier niet aan stemmen ontbreken, om de gewaagde redenering in haar geheel te wederleggen. In mijn bijzonder belang zal ik mij tot het noodigste, en dat wel kortheidshalve, bepalen; doch nog in het voorbijgaan doen opmerken, dat een blad, dat den naam heeft van onder onmiddelijk toezigt van de Regering te worden geschreven, mij tot eene omzigtigheid verpligt, welke mijn standpunt moeijelijker maakt, en menige scherpe aanmerking verbiedt, die men zonder schroom eenen kladschrijver op zijn bovenzolder kan toestuwen, maar die ongepast zoude zijn tegen den hoogen ministerielen beambte in zijn kabinet. Evenwel de waarheid kent geene aanneming des persoons, en ik ge- 
{==40==} {>>pagina-aanduiding<<}
 loof aan beiden te kunnen zeggen, dat wanneer men eene aanhaling van eene taal in de andere overbrengt, men onheusch doet dezelve uit haar verband te rukken, om den zin naar willekeur te kunnen verwringen.’
En de Heer Van Dam Van Isselt zeide in dezelfde zitting aan het slot zijner rede 1:
‘Wanneer ik mijne stem aan deze wet geve, moet ik hierbij tevens verklaren, dat ik deel in het gevoelen van velen uwer, over het in deze residentie uitkomend Fransche blad. Indien het niet waar is, zoo als het gerucht wil, dat hetzelve onder den onmiddelijken invloed van de Regering geschreven wordt, dan moest zij, wanneer dat blad zich verstout achtenswaardige leden dezer Kamer aan te randen, en ons wil voorschrijven, hoe wij hier stemmen moeten, dit voor het oog der Natie logenstraffen; evenzeer als zij dit nopens sommige staatkundige leeringen, welke dat blad predikt, voor het oog van Europa behoorde te doen.’
Van het medegedeelde trok het Journal de La Haye zich hoegenaamd niets aan; wel gaf het in No. 141, du Jeudi 14 Juin 1832, een overzicht van het antwoord van den Minister van Financiën, maar deze had de aanvallen tegen het Journal gericht onaangeroerd gelaten.
Stilzwijgen aantemerken als toestemming is in 't algemeen onjuist en onbillijk. Hier evenwel waar een Minister in 's lands vergaderzaal niet tegensprak het beweren door twee achtenswaardige leden geuit, dat het Journal de La Haye onder onmiddellijk toezicht van de regeering werd geschreven, mag het er voor worden gehouden dat in het zwijgen der regeering erkenning lag opgesloten. 
{==41==} {>>pagina-aanduiding<<}
 Van elders bovendien blijkt, dat bedoeld toezicht aan den kant der regeering eene veel ruimere strekking had, zeker wel daaruit voortgesproten, dat de eerste oprichters, Box en Durand, reeds binnen één jaar, toen de ingenomenheid met de courant sterk was gedaald, de geldelijke ondersteuning der regeering behoefden. Bij eene bijzondere onderneming toch is de vervanging van een afgetreden hoofd eene huishoudelijke aangelegenheid; maar toen bij het Journal de La Haye het hoofd in den persoon van Durand was verdwenen, bemoeide de regeering zich met de keus van een' opvolger. Het oog viel op Mr. J.R. Thorbecke, vroeger Hoogleeraar te Gend, sedert te Leiden gevestigd. Een brief van Thorbecke aan Mr. G. Groen van Prinsterer, dd. Leiden 15 Juni 1832 1, stelt dit feit in duidelijk licht.
‘Amicissime! Ik zou u voorleden Dingsdag gaarne hebben gesproken. Maar Gij woondet de zitting der Kamer bij. Ik heb toen den Minister mijn besluit kenbaar gemaakt. Z.E. heeft getracht mij tot eene andere meening over te halen, en verzocht, dat ik de zaak nog eenige dagen in beraad hield. Ik heb het onderwerp nogmaals doorgedacht. Zulks heeft mij bevestigd in de overtuiging, dat eene zoo veelomvattende werkzaamheid niet bestaanbaar is met de pligten mijner akademische betrekking en studie. Bij deze betrekking is stilstand achteruitgang. Ik wenschte haar jaarlijks uit te breiden in omvang en nut. Hiervan zou ik moeten afzien; en toch den anderen werkkring niet behoorlijk kunnen waarnemen. Ik mag mij niet door het benijdenswaardige der taak laten ver- 
{==42==} {>>pagina-aanduiding<<}
 leiden, wanneer ik inzie, dat aan derzelver gewigt door mij naauwelijks ten halve zou worden beantwoord.’
‘De Minister schijnt over Bocx 1 minder gunstig te denken, dan hij, naar mij voorkomt, verdient. Maar Z. Exc. houdt hem, in allen geval, volkomen berekend voor de dagelijksche zamenstelling van het blad. Aan een voornaam vereischte is voldaan, zoo het journaal vóór blijft bij andere couranten in de spoedige mededeeling der berigten. Voor het schrijven der articles de fonds 2 kan het zoo moeijelijk niet zijn, eenig personeel aan het bureau te verbinden, tegen hetwelk de beschuldiging, van anti-nationaal te wezen, niet kan worden ingebragt, en dat, over het algemeen, zamenwerke in éénen geest.’
‘Een Franschman schijnt onmisbaar, om de hand te houden aan den vorm. Voor het nazien echter van den inhoud der artikels, en derzelver aanvulling, is welligt Prof. van Kampen te Amst. niet ongeschikt. Ik stel hem van daag aan den Minister voor. De Hr. v.K., bij uitstek ijverig en vlug met de pen, heeft niet zeldzaam in dagbladen geschreven 3; hij is met vele andere schrijvers in gemeenschap; van zijne betrekkingen in de hoofdstad zou insgelijks partij kunnen worden getrokken; en de gevoelens, die hij sinds den Belgischen opstand beleden heeft, zouden de vorming van een gepast stelsel niet in den weg zijn.’

{==43==} {>>pagina-aanduiding<<}

‘Ziedaar, waarde vriend, den afloop der zaak, wat mij betreft. Maak er gebruik van, waar het pas geeft; en vooral, zoo mijne weigering ergens een min gunstigen indruk mogt hebben gemaakt. Wees ook bij gelegenheid zoo goed, er den Heer Bocx, in vertrouwen, kennis van te geven.’
Nog in Gend zijnde had Thorbecke in een schrijven van 5 September 1830 aan Groen van Prinsterer zich weinig gunstig uitgelaten over Durand, toen hij gewag maakte van ‘de journaalschrijverij van Libry, Durand en andere ellendelingen,’ die onbegrijpelijk veel kwaad hadden gedaan 1. Maar over Box was zijn oordeel veel gunstiger, toen hij den 18den Augustus 1832 aan Mr. Groen schreef: ‘Ik verheug mij, dat Box zooveel werk van het Journaal maakt. Hij zou er nog beter in slagen, indien men hem in vrijer positie bragt.’ 2.
 
‘Durand, homme de vie joyeuse, paresseux, inconséquent, était loin de posséder ce tact, ce coup d'oeil politique, ni l'ombre de l'expérience et de la haute instruction que demande la direction habile d'un bon journal: mais il avait au moins assez de bon-sens et de finesse dans l'esprit, pour apprécier la nécessité de certains ménagemens de position.’
‘Box, dépourvu même de ce gros bon-sens, demeuré seul directeur du journal, se mit à battre à froid de la politique sentimentale, celle de toutes qui est à la fois la plus niaise, la plus inutile, et souvent même la plus nuisible’ 3.

{==44==} {>>pagina-aanduiding<<}

Ten bewijze hoe Box hoegenaamd niet berekend was om aan het hoofd te staan van het Journal de La Haye, deelt Libry-Bagnano het volgende mede, al kan het feit ook niet op klaarheid aanspraak maken. In 1832 namelijk, terwijl de citadel van Antwerpen nog bezet was door de Hollanders, ontstond bij enkele leden der Kamer van Afgevaardigden het denkbeeld om eene poging te doen, dat Koning Willem I door Frankrijk zou worden gesteund. Toen dit denkbeeld bijval vond, werd er naar Den Haag geschreven om duidelijke en stellige verklaringen, dat een herstel der Nassaus in België nooit een voorwendsel zou kunnen worden voor een herstel der Bourbons in Frankrijk, waarvan men in het geheel niet wilde weten. En nu gebeurde het in een der bijeenkomsten die door gemelde leden tot voorbereiding van bedoelde poging werden gehouden, dat iemand een aantal nummers van het Journal de La Haye te voorschijn haalde, waaruit bleek, hoe een herstel der Nassaus in België slechts kon worden aangemerkt als de wegbereiding voor het herstel van den oudsten tak der Bourbons op den Franschen troon, eene beschouwing, voegde de berichtgever er aan toe, waaraan groot gewicht moest worden gehecht omdat het Journal de La Haye een half-officieël orgaan was, dat de denkbeelden weergaf van het Haagsche Kabinet. Van der Duyn in zijne Notice et Souvenirs Biographiques 1 spreekt, reeds den 29sten December 1830, evenzoo van het Journal de La Haye als van een halfofficiëel orgaan, dat het licht zag ‘sous les auspices et l'inspection du gouvernement et, en grande parti, à ses frais’. Het is niet onwaarschijnlijk dat Van der Duyn 
{==45==} {>>pagina-aanduiding<<}
 hier ‘als geheim opposant tegen de regering van den Koning’ 1 een onjuist oordeel uitsprak, te meer, daar ik meen te hebben aangetoond, dat er op het einde van 1830 bij het Journal de La Haye nog geen behoefte bestond aan ondersteuning. Libry-Bagnano, wiens oordeel intusschen niet verder strekt dan 31 Maart 1835, zegt dan ook uitdrukkelijk: ‘Le fait est, qu'à aucune époque, le Journal de La Haye n'a été semi-officiel; qu'à aucune époque, non plus, il n'eut rien de commun avec la pensée du cabinet des Pays-Bas, ni d'un cabinet quelconque, destiné qu'il est, depuis le jour même de sa naissance, à servir, comme le sonnet d'Oronte, au cabinet’ 2. De vermelde onhandigheid nu werd, volgens Libry-Bagnano, door het Journal de La Haye begaan op een tijdstip, toen het blad vervallen was aan het spinrok, en eene, als ik het goed begrijp, Spaansche Gravin Du C***, die er op vijftigjarigen leeftijd nog goed uitzag, sterken invloed uitoefende op Box en het Journal, dat daarbij won uit het oogpunt van zuiverheid van taal. Toen bedoelde Gravin weldra aftrok om elders avonturen optezoeken, bedankte ze Box met een geschenk in diamanten 3.
Libry-Bagnano wijst achtereenvolgens op de grove domheden die bij de vestiging, het beheer, het opstellen, het vertalen en het drukken van het Journal de La Haye werden begaan. Zoo gebeurde het - en het feit is boven alle bedenking, omdat Box die het zelf aan Libry-Bagnano mededeelde er woedend over was - dat degeen die met de administratie van het blad was belast, bij den aanvang in October 1830 begreep twee abonnementen op 
{==46==} {>>pagina-aanduiding<<}
 de Times te moeten nemen, elk destijds ongeveer 300 Gld. per jaar kostende, waarvoor de stakkert als reden aanvoerde, dat de Times een goed dagblad was, en het dus niet kwaad was dat men meer dan één exemplaar bij de hand had 1. Box zelf handelde weldra niet beter. Toen in December 1830 het proces tegen de Ministers van Karel X behandeld werd, en de Fransche Moniteur als officiëele courant volledige verslagen moest leveren van de terechtzittingen, kwam Mr. Box - Durand verzette er zich tegen - op het snuggere denkbeeld om de abonnés op het Journal de La Haye die verslagen, zonder dat er tittel of jota aan ontbrak, ook te doen toekomen, alsof er geen onderscheid bestond tusschen de drukkerij van Schinkel waar met 10 zetters en 4 persen werd gewerkt, en de landsdrukkerij te Parijs die over 1200 zetters en meer dan 300 persen kon beschikken. Het gevolg was dan ook, dat de abonnés nog in de maand September 1831, toen het proces reeds acht maanden tot de geschiedenis behoorde, de losse bladen ontvingen vol van een geding waarin niemand meer belang stelde. En het geldelijk nadeel dat door deze uitgaaf geleden werd kon niet anders dan groot zijn! In zijne beste dagen, en die vielen juist in het eerste jaar, had het Journal eene oplaag van bij de 1500 exemplaren, waarom dus een gelijk aantal exemplaren van het proces moest worden gedrukt; de kosten bedroegen, naar men verzekerde, 2 Gld. 2, 
{==47==} {>>pagina-aanduiding<<}
 zoodat die malle gril van Box de kas van het Journal 3000 Gld. moet hebben gekost, zonder eenig ander nut te hebben opgeleverd dan papillotten-papier. Was Box handig geweest, dan had hij zooveel exemplaren als hij meende noodig te hebben doen ontbieden uit Parijs, waar tal van uitgaven van het proces het licht zagen, een onder anderen met vier portretten die 15 stuivers in Frankrijk kostte, en hem dus hoogstens tot eene uitgave van 500 Gld. zou hebben verplicht; dan had men de abonnés al in Januari 1831 kunnen helpen, en hadden dezen iets gekregen dat te lezen was, in plaats van de massa papier hun nu uitgereikt, die van fouten wemelde 1. Maar van betamelijke zuinigheid had men bij het Journal de La Haye geen begrip. Terwijl men bezwaarlijk leelijker letters had kunnen nemen voor den titel dan die gedurende de eerste maanden werden gebezigd - den 17den November 1834 werd reeds de vierde lettersoort ten behoeve van den titel in gebruik gesteld -, duurde het bijna 3 jaren 2 eer de kolommen van het blad behoorlijke afmetingen kregen; de schandelijke weelde bij de randen was op zich zelf een bewijs van de luiheid der opstellers, en diezelfde overdaad was voor een groot deel oorzaak van de uitgave van een aantal bijvoegsels, die even kostbaar als onnoodig waren. Want het gebeurde dat de handelingen der regeering voor het bijvoegsel werden bewaard, om op de eerste bladzijde nu eens de schoone oogen eener ac- 
{==48==} {>>pagina-aanduiding<<}
 trice te bewierooken, straks het letterkundig instinct van een' hond of het muzikaal talent van eene spin te prijzen, of wel om gewag te maken van de niet te beschrijven luchtsprongen van een' hansworst waarover het Journal in stomme bewondering was. Die bijvoegsels voerden bijna nooit een jaartal, dat bij nasporingen of bij het inbinden tot veel tijdverlies aanleiding kon geven 1.
Goede correctie was bij het Journal iets onbekends. In October 1830 had men iemand als voor het grijpen in den persoon van Chedin, den gewezen directeur van Libry-Bagnano's drukkerij te Brussel, maar Box gaf hem reeds na drie weken gedaan, tot groot nadeel van het blad, waar sedert niet zelden meer dan honderd taal- en drukfouten op iedere bladzijde te vinden waren 2. Van het meeste gewicht voor een dagblad is zeker eene goede correspondentie in het buitenland, en dat wel naar gelang de staatkundige toestand van het oogenblik zulks vereischt; op een zeer belangrijk oogenblik nu zond Box iemand als correspondent naar een der hoofdsteden van Europa die algemeen bekend was als een onverbeterlijke dronkaard. Zoo heeft ook, in weerwil dat er voor den man was gewaarschuwd, twee jaren lang een Belg tot de redactie behoord, die eindigde met bij eene troep koordedansers terechttekomen, terwijl zijn opvolger, ook een Belg, te Voorburg, op een uur afstands van het bureau ging wonen, als een sprekend bewijs hoe men bij het Journal prijs stelde op het leveren van vlug werk. Toen Box daarentegen in de gelegenheid was om een Engelsch letterkundige van erkende bekwaamheid, Collay-Grattan, aan het Journal te verbinden hetzij als vertaler, hetzij door hem als correspondent te zenden naar Londen, waar 
{==49==} {>>pagina-aanduiding<<}
 hij uitstekende diensten kon bewijzen, daar hij als kamerjonker van den Koning van Engeland toegang had tot het Hof en verdere diplomatieke kringen, werd tegen dien persoon het bezwaar aangevoerd, dat hij in zijne History of the Netherlands onrecht had gepleegd aan de nagedachtenis van Prins Maurits! Het gevolg was dat Colley-Grattan, die op dat oogenblik te 's Hage verblijf hield, en met acht kinderen gezegend, voor vijftien guinjes 's maands te krijgen was geweest, naar Brussel terugkeerde, waar het oproer hem van daan had gejaagd, en waar hij nu correspondent werd van de Times op een jaarlijksch traktement van 800 Pond Sterling, om datgeen te bestrijden ter verdediging waarvan Box hem zoo gemakkelijk had kunnen winnen 1. Mocht het de aandacht van anderen ontgaan, Libry-Bagnano beweerde helderziende genoeg te zijn om te verklaren, dat al de fraaie rubrieken in het Journal, als: Nouvelles du jour, Nouvelles diverses, Nouvelles du matin, Voie Extraordinaire, Estafette, cet. cet., evenzoovele dekmantels waren voor oudbakken nieuws; en oudbakken waren ook, al meer dan drie jaren, de Amsterdamsche Beursberichten: te Parijs toch was ‘la quote ou la côte’ - in geen Fransch dagblad zou men die woorden aantreffen - ‘des fonds Hollandais’ gelijktijdig bekend als hier door het Journal de La Haye, en in het laatst van 1834 gebeurde het nog dat de Amsterdamsche Beursnoteering van zekeren Zaterdag eerst in het nummer van Dinsdag werd opgenomen 2. 
{==50==} {>>pagina-aanduiding<<}
 En dát terwijl het Journal de La Haye sedert het begin van 1833 Journal du matin was geworden! 1. Tot die gekheid was Box overgegaan zonder dat er eenige aanleiding toe bestond, zonder dat hij begreep wat er voor een ochtend-blad werd vereischt. Zulk een blad, dat bij het krieken van den dag moet worden uitgegeven - want de uitgifte van het Journal de La Haye was nooit vóór 3, zelden om 5 uur 's middags geëindigd 2 - wordt in den nacht samengesteld; alles wat in den avond van den vorigen dag is voorgevallen moet daarin worden opgenomen en behandeld, de beschouwingen der avondbladen moeten daarin reeds worden bestreden en weêrlegd; het nieuws gedurende den nacht voorgevallen of aangebracht moet daarin zijne plaats vinden. Voor zulk een arbeid wordt bijzonder personeel vereischt, en die arbeid moet in verband worden gebracht met de aankomst der posten. En terwijl nu, met het oog op dit laatste punt, in Nederland alleen te Utrecht eenige kans op slagen bestond voor een ochtend-blad 3, waagde Box zich aan zoo iets te 's Gravenhage, waar de posten van het vasteland destijds in den nacht aankwamen, de Engelsche post gedurende drie vierde van het jaar tegen den middag werd uitgegeven. Als eene zaak van belang had men die verandering het publiek voorgedragen in een dier ‘Avis Importans’ waarmede men kwistig genoeg was, en die altijd de eene of andere gekheid inhielden, zooals b.v. die bij den aanvang van 1835 - de 6de jaargang, 
{==51==} {>>pagina-aanduiding<<}
 gelijk het heette, ofschoon die 6de jaargang eerst den 19den October van gemeld jaar kon aanvangen 1 - waarin de opheffing van de rubriek Nouvelles du Matin als eene groote verbetering werd aangekondigd, alsof een Journal du matin, des nachts bewerkt, berichten uit den ochtend kon opnemen! Het beste bewijs dat het blad geen Journal du matin was, omdat het niet in den nacht werd bewerkt, gaf Box zelf; want telkens wanneer er een feestdag was geweest, kondigde hij aan dat het volgende nummer slechts uit een half vel zou bestaan, omdat er op bureau en drukkerij vacantie was gehouden, alsof de daaropvolgende nacht niet de tijd voor werken was 2.
Wat de taal aanging waarop het blad zijne lezers onthaalde, - het Journal had het aanzijn geschonken aan een nieuw taaleigen, het ‘patois Box’! De meest ergerlijke grofheden waren het gevolg van die dagelijksche fouten in stijl, woordvoeging, zinbouw en spraakkunst, die het bewijs leverden dat de opsteller zelfs niet de allereerste beginselen kende van de taal waarin hij schreef. Zoo was er in het blad gezegd ‘que l'on fesait construire des blouses: français de Paillasse: que l'on tressait un engrais: français de Bobèche: que la propagande travaille à l'ombre: français d'Iroquois: que le comte Diebitsch manoeuvrait pour prendre les fesses (la derrière) au général Ramorino: que la Princesse Marianne s'était fait peindre de plein pied, ce qui aurait voulu dire de niveau avec le sol’; zoo was er gesproken van ‘combats livrés a la vie et à la mort (il n'y a de combats à la vie que ceux d'Arlequin)’; zoo was er gezegd: ‘que les 
{==52==} {>>pagina-aanduiding<<}
 cours du nord s'abouchent, que la France voyage pa terre et par mer 1, que le général Chassé a du courage’, en men had aangeboden ‘à la conférence de Londres la juste réclame, et les sentimens généreuses’.
En de onkunde bleek bij het Journal nog uit andere dingen dan de taal. Was er sprake van een' Bisschop, dan werd dat geestelijk heer de titel gegeven van Eminentie of Excellentie! Gold het 't zeewezen, dan was er steeds verwarring bij het bezigen der woorden: navire, batiment, vaisseau, voile, cet. cet., en dat in een land van zeevaart! Had er eene benoeming plaats gehad bij het Hoog Gerechtshof in Den Haag, dan werd in het Journal, aan het hoofd waarvan Box, de ambtenaar bij het Departement van Justitie, stond, niet gesproken van ‘la cour supérieure de Justice de La Haye’, maar van ‘la Haute-Cour de La Haye’, hetgeen dubbel kras was omdat er destijds in de burgerlijke rechtsbedeeling geen Haute-Cour was, en ‘la Haute-Cour-Militaire’ niet in Den Haag was gevestigd. Vereerden sommige doorluchtige vorstinnen den schouwburg met hare tegenwoordigheid, dan liet het Journal niet na medetedeelen ‘que les plaisirs du public en ont été augmentés’, op 't gevaar af dat de een of andere stalknecht van het Hof Box met 
{==53==} {>>pagina-aanduiding<<}
 een paar flinke zweepslagen de les las! Toen Prins Frederik zich eens naar zekere zeehaven begaf om de Koningin van Engeland te begroeten, deelde het Journal mede ‘que S.A.R. a voulu recevoir, en personne, la reine et sa suite’, m.a.w. de kamermeiden, lakeien, koetsiers en stalknechts; dergelijke grofheden zou een lakei van goeden huize zich niet laten ontvallen! En toen Prins Frederik het ongeluk trof dat hem zijn eenige zoon Willem Frederik Nicolaas Karel (geb. 6 Juli 1833) op 1 November 1834 door den dood werd ontnomen, vertelde Box ‘que le jeune prince était mort d'une indisposition’ 1, alsof iemand aan eene lichte ongesteldheid kon komen te bezwijken! ‘L'on peut mourir’, voegde Libry-Bagnano hierbij, ‘il est vrai, des suites d'une indisposition négligée, mais alors, changeant de nature et de nom, elle a dégénéré en maladie’. En Libry-Bagnano was hierover zoo verontwaardigd, dat hij verstoord uitriep, dat heel België geen gebraden appelen genoeg zou hebben kunnen opleveren om hem, en met recht, naar het hoofd te gooien, wanneer hem in Le National maar één, al was het ook de meest vergeeflijke, der ontelbare potsenmakerijen was ontvallen, waarmede het Journal de La Haye dagelijks zijne kolommen vulde. Hoe buitenslands over de domme streken van het blad werd geoordeeld, blijkt uit het feit, dat zeker iemand, te Brussel in 1833, op de vraag waarom de Belgische dagbladen het Journal de La Haye met rust lieten, ten antwoord gaf: ‘Nous nous en garderions bien, ce journal est si bête, que nous ne pourrions pas avoir mieux, si l'on nous eût donné le choix d'un adversaire: nous risquerions, en le harcelant, 
{==54==} {>>pagina-aanduiding<<}
 d'en faire naître un habile, qui nous engagêat dans une polémique sérieuse’. En het buitenland kon kwalijk anders oordeelen, wanneer het b.v. jaarlijks de troonrede van den Koning der Nederlanden ter kennisneming van het belangstellend Europa zag gebracht in een' vorm, die het oorspronkelijke geheel van aard had doen veranderen, en weinige dagen later, wanneer het adres van antwoord melding maakte van de gelukkige overeenstemming die er in Nederland bestond tusschen den vorst en de vertegenwoordiging, in het Journal lezen kon, dat zulks den Koning zou strekken ‘d'aiguillon’, een woord dat aan bestaande traagheid of luiheid deed denken 1. Meer dan eens had Libry-Bagnano Box onderhouden over al de wartaal die het Journal opdischte, en dan gebeurde het wel dat er enkele dagen een schijn van beterschap kwam, zooals onder anderen bij het vertrek van Durand, toen die beterschap een veertien dagen aanhield, waarschijnlijk omdat het toeval wilde dat een vreemdeling, wat minder broddelaar dan de andere medewerkers, een oog in 't zeil hield. Eindelijk werd het hem te kras, en daar hij van tijd tot tijd op verzoek van den uitgever van het Rotterdamsch Avondblad stukken voor dat blad leverde, die altijd in het Fransch werden opgesteld en ook geplaatst, zond hij - 't moet in 't voorjaar van 1832 zijn geweest 2 - twee artikels in om de aandacht te vestigen op eenige der jongste lompigheden van het Journal. Hoe dit kwaad bloed zette bij Box laat zich denken!
De jaloerschheid die Box als 't ware verteerde, de nijd dien hij iemand toedroeg die eerbied genoeg voor zich zelf had om zich niet met hem gelijk te stellen, de behoefte, die bij hem eene tweede natuur was geworden, 
{==55==} {>>pagina-aanduiding<<}
 om eene erkende bekwaamheid, die hij op zijn' weg ontmoette, in minachting te brengen, dit alles heeft tot onvermijdelijke uitkomst gehad te beletten, dat zich een kring van bekwame mannen vormde bij machte om, toen het nog tijd was, het Journal de La Haye eene plaats te doen krijgen onder de invloedrijke dagbladen van Europa. Verre van dien werd gedurende de eerste vier jaren slechts de eene nulliteit door de andere bij het blad vervangen, en bij voorkeur werden ze uit de kroegen gehaald 1. Zoo werd het blad eindelijk ‘une espèce de olëapodrida, ou plutôt d'Ommerschans 2 littéraire, où tous les vagabonds plumitifs ayant traversé la Hollande ont acquis, pour ainsi dire, droit de bourgeoisie en frappant à la porte du directeur.’
Toen in 1832 ‘M. d'E *** ou de H ***’, bloedverwant van zekeren Staatsraad, en die een bekend en geacht schrijver was, in Den Haag kwam, en het een buitenkansje voor het Journal zou zijn geweest wanneer deze aan het blad verbonden werd, al was het maar alleen geweest omdat hij stellig de noodzakelijkheid zou hebben ingezien om bij zijn optreden eene algemeene opruiming onder het personeel te houden, ging er van den kant van dat personeel een algemeen geschreeuw op tegen den man, en daar er in werkelijkheid geen houdbaar bezwaar tegen hem kon worden ingebracht, heette het kortweg dat hij onbruikbaar was als vreemdeling; alsof niet alle Fransche dagbladen, buiten Frankrijk, in handen waren van vreemdelingen, en alsof niet het Journal de La Haye zelf het weinig draaglijke, dat het bij horten en 
{==56==} {>>pagina-aanduiding<<}
 stooten had geleverd, verschuldigd was juist aan vreemdelingen. De ware reden was, dat men bij het Journal van geen bekwaamheid gediend beliefde te zijn, wanneer men geen kans zag die te verlagen tot het peil van volkomen dienstbaarheid 1. Toch had Box het aan een' vreemdeling, en wel aan den Parijschen Advocaat Molineau te danken, dat het Journal, na een bestaan van drie jaren, eindelijk, zoo goed en zoo kwaad als 't ging, met een feuilleton voor den dag kwam 2. En toen hij eindelijk, na de uitgave van Libry-Bagnano's studie De l'Autocratie de la Presse, goedschiks of kwaadschiks, de hulp moest inroepen van een' man van zekere bekwaamheid, was het ook weer een vreemdeling tot wien hij zijne toevlucht moest nemen. Die man was M.D.....w, wiens naam niet in eenen adem mag worden genoemd met die der potsenmakers die hem waren voorgegaan, en wiens betrekking tot Box dan ook weldra op zijn zachtst uitgedrukt zeer onaangenaam werd. In welk een' goeden roep het Journal stond, bewijst hetgeen M.D.....w zich haastte te doen, zoodra hij aan het blad was geplaatst. Terwijl overal elders de redacties van dagbladen hoogen prijs stellen op hunne medewerkers, en omgekeerd deze er eene eer in stellen aan bekende bladen hunnen arbeid te verleenen, begreep M.D.....w, wien de omstandigheden hadden genoodzaakt bij het Journal de La Haye een onderkomen te vinden, dat hij ook aan de toekomst moest denken, en dat hij, wanneer hem zijne plaats bij het Journal om welke reden ook mocht ontvallen, de meeste kans liep zich elders den toegang gesloten te zien, als het bekend werd dat hij aan een blad van zoo geringe beteekenis had medegewerkt. Vandaar 
{==57==} {>>pagina-aanduiding<<}
 dat M.D.....w aanstonds optrad als M. Petit. Hem hard te vallen dat hij het Journal niet wist opteheffen uit den zieltogenden toestand waarin het verkeerde, gaat niet aan; het was honderdmaal gemakkelijker tien nieuwe dagbladen opterichten en in eer en aanzien te brengen, dan om iets draaglijks te maken van het Journal de La Haye, waarop eene bende broddelaars met de grootste hardnekkigheid, vier jaren achtereen, den onuitwischbaren stempel had gedrukt van onmeetbare domheid en grenzenlooze belachelijkheid. Om tot eenige goede uitkomst te geraken zou men alles hebben moeten veranderen: personeel, materieel, titel, formaat, het uiterlijk zoowel als het innerlijk, ja zelfs had men van huis, straat en uitgever moeten verwisselen, in één woord een stelsel toepassen van algeheele zuivering alsof de pest er langen tijd had geheerscht 1.
Nadat Libry-Bagnano zijne ‘tegenpartij meende verslagen te hebben, heeft hij hem nog eens overeind gezet, omgekeerd en aan de haren getrokken, om te zien of hij wel goed dood was’, zonder nogtans voor hem ‘de oude grafspreuk: Lector sincere, Deus isti dic miserere’ 2 interoepen. Daartoe deed hij een' greep in de laatste nummers van het Journal van 1834 en de eerste van 1835. Zoo richtte hij, naar aanleiding van de woorden: ‘Notre correspondance ne nous donne aucune nouvelle du théâtre de la guerre’ op blz. 4, kol. 2, van No. 287, du Jeudi 4 Décembre 1834, tot Box de vraag, waarop deze zijne aanspraak grondde om het publiek wijs te maken, dat hij ooit had gehad of kon hebben eene geregelde correspondentie op eenig theater, tenzij op dat der mario- 
{==58==} {>>pagina-aanduiding<<}
 netten. Toen in No. 290, du Lundi 8 Décembre 1834, in het supplement, als naar gewoonte niet voorzien van het jaartal, gezegd was, dat bij gelegenheid van den 42sten verjaardag van den Kroonprins ‘la ville ('s Gravenhage) a été pavoisée’, wreef hij Box onder den neus, dat deze waarschijnlijk had willen zeggen, hoe de huizen met vlaggen waren getooid, in de veronderstelling altijd dat Box in zijne brabbeltaal iets had willen uitdrukken. Gelijktijdig was in het hoofdblad, blz. 4, kol. 2, gesproken van Beijeren met zijne 400,000 bewoners, en van Munchen als liggende op de breedte ongeveer van 24 ½; graad. Groote genade! roept Libry-Bagnano uit, waar hebt Ge dat van daan, geleerd dagblad 1, dat Beijeren 400,000 bewoners telt, en welk lid uwer redactie is de athleet, of wel de kruier sterk genoeg om Munchen op zijne schouders te verplaatsen naar de tropische gewesten! - Alles wat de pers en den boekhandel betrof lag Libry-Bagnano na aan 't hart! Vandaar dat hij, naar aanleiding van een der aankondigingen van den Franschen boekhandelaar Canongette, eerst te Rotterdam op de Hoogstraat, daarna te Amsterdam op den Nieuwendijk gevestigd, voorkomende onder anderen in het Journal de La Haye No. 291, du Mardi 9 Décembre 1834, waarbij, tot groot nadeel van den Noord-Nederlandschen boekhandel, slechte Belgische herdrukken van Fransche boekwerken tegen veel verminderden prijs het publiek werden aangeboden, tegen Box optrok, die dergelijke praktijken in de hand werkte door zoodanige advertenties in de kolommen van zijn blad toetelaten 2. - In No. 293, du 
{==59==} {>>pagina-aanduiding<<}
 Jeudi 11 Décembre 1834, waren het de dagteekeningen der berichten die de aandacht verdienden. Want terwijl in dat nummer sprake was van een lands transportschip den 6den December te Hellevoetsluis binnengevallen, dat den 25sten October Curaçao had verlaten en dus berichten van daar meêbracht twee-en-veertig dagen oud, vond men er nieuws uit Hongarije van 16 October, derhalve zes-en-vijftig dagen oud, tweemaal zooveel tijd als een voetganger noodig had om uit Pesth, Raab of Presburg naar Den Haag te komen; terwijl in hetzelfde nummer de berichten uit Konstantinopel van 15 November en dus zes-en-twintig dagen oud waren, ofschoon de afstand dubbel groot, en die van Curaçao bijna tienvoudig was. Dat mocht nu nog eens buitengewoon nieuws heeten! En naar aanleiding dat, in hetzelfde nummer altijd, uit Middelburg werd medegedeeld, hoe te Terneuzen in het openbaar de toewijzing had plaats gehad van de ‘exécution de la septième parcelle - lees: section - des travaux de fortification de cette place’, werd tot Box gezegd, dat hij zeker van ‘parcelles’ gesproken had in afwachting van den dag dat ze door hem in atomen zouden worden opgelost. - No. 296, du Lundi 15 Décembre 1834, hield, volgens Libry-Bagnano een staaltje van onbeschoftheid in dat al te ver ging. In een' brief namelijk uit Toulon, zonder optegeven hoe men er aan kwam - eene bij Box ingewortelde en zeer schandelijke wijze van stofdieverij 1 - was er melding gemaakt ‘de l'ex-maréchal Bourmont’; maar nu had Box moeten weten, dat alleen eene rechterlijke uitspraak een' Franschen officier zijn' rang kan ontnemen, dat zoodanige uitspraak omtrent den Maarschalk 
{==60==} {>>pagina-aanduiding<<}
 Bourmont nooit had plaats gehad, en dat zulk een beleedigende titel er bij een revolutionair blad in Frankrijk kon doorgaan, maar allerminst voegde aan een blad in den vreemde, dat bovendien gaarne voor legitimistisch werd gehouden. - Bij het aankondigen van de Pensées d'un Prisonnier, een arbeid van den Graaf de Peyronnet, één der ministers van Karel X, had Box zeker gemeend zeer heusch te zijn, door het boek aantebevelen ‘comme propre à piquer la curiosité du public’. Maar een blad dat niet door opperlui werd in elkander gezet, moest zich niet in diervoege uitlaten over een ernstig boek, geschreven door een man van aanzien die in het ongeluk was. In een dergelijk geval spreekt men van ‘l'intérêt’, dat zulk een werk kan en moet inboezemen; ‘la curiosité’ behoort te huis bij zaken van luchtigen aard. B.v. Box! wanneer ik het talent had van Béranger, en uwe lompe domheden in deun bracht, dan zou ik zeker zijn van ‘la curiosité du public’ sterk te prikkelen. - Brieven uit Palermo brengt ons de post in veertien dagen, uit Napels in dertien, uit Rome in twaalf, uit Florence in tien, en van de grenzen van Italië in hoogstens zeven of acht dagen. En Gij Box levert in No. 297, du Mardi 16 Décembre 1834, berichten van diezelfde grenzen eerst na zestien dagen. Kunt Ge U nu nog verwonderen, dat Uwe abonnés aan den haal gaan! - Af en aan, Box, hebt Ge zooveel leugens omtrent de gebeurtenissen in Spanje geleverd, dat Ge eindelijk in datzelfde nummer (onder de rubriek: Intérieur - La Haye) een beroep doet op de vergevensgezindheid uwer lezers, niet alleen voor het verledene, maar ook voor de toekomst! Zoo iets verdient een compliment! - Het bericht van eene schipbreuk, die den 10den December had plaats gehad, en waar de Rotterdamsche handel root belang in stelde, werd eerst in datzelfde nummer mede- 
{==61==} {>>pagina-aanduiding<<}
 gedeeld, op het oogenblik toen het reeds in Schotland kon bekend zijn, en sedert twee of drie dagen te Parijs.
No. 298, du Mercredi 17 Décembre, behelsde dagteekeningen uit Amerika van 11 November (al oud genoeg), en uit Napels van 2 November, dus van zeven weken herwaarts, terwijl de post geen twee weken voor dien afstand noodig had. Het Journal de La Haye had dus meer tijd noodig om berichten uit Napels dan uit de Vereenigde Staten te krijgen! Verder kwam in dat nummer voor een artikel over ‘M. Thiers en 1834 et M. Thiers en 1833’, waarvan de herkomst niet werd opgegeven, en dat toch niet op die plaats in het blad had kunnen voorkomen, wanneer het van de redactie afkomstig was. Dan werd er een verslag der zitting van de Kamer te Brussel medegedeeld van 11 December, dat uiterlijk in het nummer van 13 December had molten voorkomen; verder een bericht uit Chatham ontleend aan de Bredasche Courant; terwijl eindelijk (onder de Nouvelles du Matin-France) eene onbeschoftheid van den Messager werd overgenomen, waarop niet eens een antwoord werd gegeven, omdat luiheid en onwetendheid bij het Journal elkander voortdurend tot steun waren. - In No. 300, du Vendredi 19 Décembre, kwam eene dagteekening voor uit Berlijn van den 13den, dus minstens 48 uren te laat, en daarop, na eene scheidingsstreep, een artikel uit Leipzig, waarin van een congres sprake was, zonder dat de lezer met zekerheid kon bepalen of het te Berlijn of wel in laatstgenoemde plaats zou worden gehouden; dan volgde weer een bericht uit Aken, dat tot Pruissen behoort, van den 13den, dat én hooger én drie dagen vroeger moest zijn geplaatst; verder was in dat nummer aan de Quotidienne, of zelfs misschien van elders uit de derde hand, eene mededeeling omtrent Robert Peel ontleend, die al sedert 
{==62==} {>>pagina-aanduiding<<}
 verscheiden dagen garstig was. En in datzelfde nummer, van nieuws voorzien als eene voddenmarkt met oude lorren, durfde men het op rekening van overvloed aan stof stellen, dat men zich genoodzaakt zag de mededeeling van berichten uittestellen, waar het publiek juist het meeste belang bij had. In zijne Dictionnaire Philosophique (Libry-Bagnano meende in voce Roi de Boutan) had Voltaire de vraag gesteld, tot hoever men gaan mocht om de menschen als apen te behandelen! Soms nu zou men zeggen, dat Box, bij een' nieuwen aanval van vermetelheid, het waagde om een dergelijk vraagstuk tot in zijne uiterste gevolgen aan zijne abonnés voor te zetten! - In No. 302, du Lundi 22 Décembre, werd het publiek onthaald op een onbeduidend nieuwtje uit Toulon van den 12den, waarmede de courant minstens vijf dagen ten achter was, maar daar Box het met één domheid daags niet stellen kon, werd in eene aanteekening door de redactie medegedeeld, dat dit bericht onwaar was, en officiëel door den Moniteur werd tegengesproken. In die verloren veertien regels had Box den een of anderen kunstenmaker kunnen verheerlijken, of wel een zijner meestgeliefde insecten! En op de 4de bladzijde, 2de kolom, van hetzelfde nummer, werd de lezer onthaald op nieuws uit het Carlistisch leger van 1 December, en uit Bayonne, op twee pas van het oorlogstooneel, van den 11den December! Reden voorwaar in overvloed om te bluffen op vlugge ‘correspondances particulières’ en ‘estafettes extraordinaires’! Het had er veel van of het nieuws van het Journal hier of daar quarantaine hield, inderdaad een zeer verstandige maatregel van voorzorg, die op het geheele blad moest worden toegepast!
Eer Libry-Bagnano doorging met den jaargang 1835, herinnerde hij zich, dat hij nog een paar kantteekeningen 
{==63==} {>>pagina-aanduiding<<}
 had te leveren op No. 259, du Samedi 1 Novembre 1834. Het eerste bericht daarin luidde: ‘Le bateau à vapeur Royal William a été acheté pour l'usage de la jeune reine d'Espagne’, let wel: niet ‘pour le service’ maar pour l'usage’ van die ternauwernood vierjarige Koningin alsof H.M. zich met dat zeemans speelgoed moest bezighouden wanneer hare poppen aan hoofdpijn leden! In datzelfde nummer kon men twee dagteekeningen vinden uit dezelfde stad, eene gewone domheid van Box, elders zonder voorbeeld, en waarvan hij zonder den minsten schroom, zich de eer der uitvinding kon toekennen. Een dier berichten, dd. Stuttgardt 25 October, opgenomen order de Nouvelles du matin, had Aurora, dien dag uitdrukkelijk ten behoeve van Box door Pegasus op sleeptouw genomen, meêgebracht. Maar hooger op in dat nummer, in dat gedeelte dat den vorigen dag of reeds op den daaraan voorafgeganen dag dood op zijn gemak bewerkt was, kwam eene andere dagteekening uit Stuttgardt voor, en wel van den 26sten, dus jonger dan de tweede, zoodat bij het Journal de versnelde pas nog kreupeler was dan de gewone. En dat kwam nergens anders van daan dan dat Box nooit had geleerd de berichten van hetzelfde land onder dezelfde dagteekening te brengen, op de noodzakelijkheid waarvan Libry-Bagnano reeds het vorig jaar in zijn werk De l'Autocratie de la Presse, pag. 443 en volgg. had gewezen. Terecht had Charles Froment gezegd, dat men in dit ondermaansche niets dan rare snaken en rare dingen vond!
En nu den jaargang 1835! Een ‘avis essentiel’ - allernoodzakelijkste mededeeling - deed der bekende en der onbekende wereld kond, dat het Journal de La Haye bij den aanvang van het nieuwe jaar ophield te zijn een Journal du matin, hetgeen te beteekenen had, dat Box, 
{==64==} {>>pagina-aanduiding<<}
 na eene onmogelijk vol te houden verbintenis op zich te hebben genomen, vijftien maanden 1 noodig had gehad om zelf tot die ontdekking te geraken. Aurora werd dus prijsgegeven, en dat was goed ook, want de duisternis voegde Box beter! En, terwijl nu het blad in naam werd wat het in werkelijkheid nooit opgehouden had te zijn, namelijk een avondblad, gingen de prachtige beloften van beterschap in dat ‘avis essentiel’, vijfmaal achtereen aan het begin van het blad opgenomen, gepaard met de stoffelijke en onloochenbare bewijzen van volkomen onwaar te zijn. Dat prachtige ‘Avis Essentiel’ beloofde ‘a l'avenir’ (dit hield dus eene stilzwijgende veroordeeling in van het verledene) des nouvelles en harmonie avec la date du Jour; beter kon het niet! Maar nu de toepassing! Den tweeden dag van Januari verscheen van het Journal slechts een half vel, iets dat elders niet zou worden gedoogd, met een klein bericht dat dit te wijten was aan het feest van den vorigen dag, waarin het meest overtuigend bewijs lag, dat het bij het blad nog evenals vroeger gesteld was, en dat het uit brokken minstens van den vorigen dag werd samengesteld. Waren Box en de zijnen bij machte om een dagblad te leveren met behulp van de gegevens van denzelfden dag als de datum luidde, dan zouden, gelijk dat bij Le National plaats vond, de bureaux op den dag van welk feest ook gesloten zijn, maar het blad zou 's anderdaags in zijn geheel, zoo niet in twee vel verschijnen; zoo ooit was er dan reden om bijvoegsels te geven.
Bij het stadsnieuws was het Journal al evenmin op de hoogte als met andere dingen. Te Brussel was dat nieuws een of twee dagen vroeger bekend, en de aankomst van 
{==65==} {>>pagina-aanduiding<<}
 vorstelijke personen werd gewoonlijk medegedeeld als ze reeds weer vertrokken waren, of omgekeerd werd hun vertrek bericht wanneer ze al teruggekeerd waren. Kras was het ook zeker dat in het supplement van No. 277, du Samedi 22 Novembre 1834, de laatste berichten van Java waren van den 10den Mei, en niet minder dat eerst in No. 8, du Vendredi 9 Janvier 1835, te vinden was een gedeelte (nog niet eens het slot) van de zitting der Tweede Kamer van 23 December 1834 waarin het budget voor 1835 was behandeld. In welk nummer gesproken wordt ‘de certain brick qui a passé par un pont’ heeft Libry-Bagnano verzuimd aanteteekenen.
Hij eindigt zijne kantteekeningen met het nummer van 8 Januari 1835, sedert welken dag, dank zij den Hemel, de gegevens hem ontbraken, daar hij anders nooit aan een einde zou komen. In dit nummer evenwel werd uit Den Haag het overlijden medegedeeld van den Heer Van Swinden ‘conseiller à la haute-cour de cette ville’, gelijk in het nummer van 2 Januari gesproken was van den Ambassadeur Dedel te Londen. Wist Box dan niet dat de diplomatieke en officiëele benamingen tot het A.B.C. van het journalisme behooren, en dat de Heer Dedel geen ambassadeur was? Hoe kon Meester Box, de commis adjoint au ministère de la Justice, bij herhaling gewag maken van la Haute-Cour, die ten gevolge van de Belgische gebeurtenissen niet bestond? Wat te zeggen van de schandelijke onwelvoeglijkheid om, onder de oogen van den wezenlijken Koning der Nederlanden, steeds te spreken van sa majesté, le roi et la reine de Belgique, bijna nog door niemand als zoodanig erkend? Dat kwam hiervandaan, dat de Belgische dagbladen zich aldus uitlieten, en het Journal de La Haye niet geredigeerd, maar in elkander werd gezet met behulp van de schaar. De 
{==66==} {>>pagina-aanduiding<<}
 redacteurs van het blad waren niets dan ‘ciseaux-rédacteurs’, Box zelf slechts een ‘publiciste-ciseau importé d'Emmeric’, wien de raad gegeven werd ‘de renoncer à la qualification de maître’, waardoor hij zich belachelijk maakte, ‘de renoncer au métier de journaliste’, waarvan hij niets begreep, ‘de passer La Manche’, om in Engeland voor een mannetje van alles doortegaan 1. Met een' naam als dien van Box zou hij in Engeland in korten tijd zijn fortuin hebben gemaakt. Want in het Engelsch beteekende Box heel wat dingen; daartoe behoorden, wel is waar, sommige vieze zaken maar ook kluchtige, doch voor Box leverde een en ander geen bezwaar op; hij kon er zich wel een beetje door verheffen, zonder nogtans de beide kringen, van het belachelijke zoowel als van het onreine, waarin hij zich zoo t'huis gevoelde, vaarwel te moeten zeggen. In het Engelsch toch was Box een woord dat men overal voor kon gebruiken. Vooreerst beteekende het zeker werktuig dat zich overal gemakkelijk indrong, zoo ten naastenbij als een spion van de politie. Box beduidde ook twee woorden in gebruik bij de zeevaart, waarvan Libry-Bagnano noch Box iets begrepen. Box was de tegenwoordige tijd van een bedrijvend, ja een zeer bedrijvend werkwoord ook, wijzende op de harde slagen op hoofd of schouders en de krachtige stooten met de vuist, waarop men hem op Albions grond, tot groote tevredenheid van John Bull, overvloediglijk zou onthalen, wanneer hij niet, voordat hij de boorden van de Theems naderde, wijselijk van houding, taal, manieren en beroep veranderd zou zijn. Box was onder meer de naam van eene tabaks- of snuifdoos, eene bonbondoos, eene doos voor allerlei soort van werk- 
{==67==} {>>pagina-aanduiding<<}
 tuigen, eene speldendoos, eene doos voor kleinoodiën, voor afgedane dingen, voor prullen, voor eene waspot, eene pruikendoos, en liet zich soms ook zeggen van een nachtkoffer. Box was zoowel de naam voor den zetel van den koetsier, als van den bok van eene cabriolet, bogay, een wisky 1, een landeau, eene landeaulet, eene berline, eene diligence, en in het algemeen van alle rijtuigen, daarbij gerekend de bok van vuilniskarren. Box eindelijk was de naam van eene loge in den schouwburg, maar ook voor eene kast van marionetten, of, zooals men in Holland zegt, de poppenkast 2.
 
De l'Autocratie de la Presse, et des moyens d'organiser son action périodique et commerciale, dans l'intérêt de la stabilité des états et de la prospérité des peuples, La Haye, Chez A.J. Van Weelden, Libraire-Editeur. Mai 1834 3. LX en 574 pag. 80., was een geschrift door Libry-Bagnano opgesteld met het doel om de misbruiken van de pers te bestrijden, en de belangen der boekdrukkunst in Noord-Nederland te schragen tegenover den overweldigenden invloed der slechte voortbrengselen van den Belgischen boekhandel. Zonder namen te noemen waren in dat boek de handelingen aangewezen van personen, die zich zelf duidelijk hadden herkend 4. Tot hen behoorde de ‘négociant-fabricant-fondeur-libraire-relieur-lithographe’ Th. Lejeune te Brussel 5, die, zijne eer aangerand ziende, Libry- 
{==68==} {>>pagina-aanduiding<<}
 Bagnano met een proces bedreigde, dat evenwel geen voortgang had 1. Maar Mr. Box, die zoo goed als zeker belanghebbende was bij de zaak van Lejeune 2, en ook al zijn portret in genoemd werk 3 meende te hebben gevonden, vatte nu de vervolging van den schrijver op door schandaal te verwekken. Wat er al zoo plaats had, laat ik daar. Maar, toen Libry-Bagnano het besluit had genomen om 's Gravenhage, zij 't ook misschien tijdelijk, te verlaten, en zich met der woon te vestigen te Amsterdam, waar het goedkooper leven heette, en waar hij voor zijne pleegdochter een middel van bestaan hoopte te vinden, en van dit plan kennis had gegeven aan den Minister 
{==69==} {>>pagina-aanduiding<<}
 Van Maanen in een schrijven, dd. 2 November 1834, waarmede hij van den Minister afscheid nam, en waarin hij verklaarde 's Gravenhage tot zijn leedwezen te verlaten, waar hij van alle kanten bewijzen van achting had ontvangen, bewijzen die hem in ruime mate vergoed hadden de vertredingen van een handvol ellendelingen 1, - zocht Box hem in den avond van Vrijdag 7 November 2 in zijne eigen woning op. Want dat vertrek van Libry-Bagnano naar Amsterdam dreigde voor Box allernoodlottigst te worden! Het gerucht namelijk wilde, dat Libry-Bagnano te Amsterdam een' Franschen boekhandel zou oprichten, en misschien daar ter stede een Fransch dagblad in het leven roepen - de Heer Martini van Geffen had immers pas de noodzakelijkheid daarvan aangewezen - beiden ondernemingen die aan de zaak van Lejeune en aan het Journal de La Haye, waarmede Box zijn huishouden moest aan den gang houden, 3, den doodsteek konden geven. Hoe evenwel Box zijn' gang tot Libry-Bagnano durfde gronden op een bijzonder schrijven van dezen aan den Minister Van Maanen, wel bestemd voor Z.E., maar niet om onder de oogen te komen van den adjunct-commies, moet verbazing wekken! Maar wat hiervan ook zij, Box eischte rekenschap van dat woord ellendelingen, in de plaats waarvan hij beweerde dat in den brief zelf het woord marouffles, vlegels, stond; 't was best mogelijk, antwoordde Libry-Bagnano, dat hij óf van malotrus, armzalige wezens, óf van marouffles, óf van misérables had gesproken, hem was het onverschillig, Box had voor 't kiezen, al wilde hij die drie benamingen te- 
{==70==} {>>pagina-aanduiding<<}
 gelijk op zijn eigen persoon toepassen 1. Buiten zich zelf van woede greep Box een glas en wierp dit Libry-Bagnano naar het hoofd. Aan de lichte verwonding daardoor veroorzaakt had Box het waarschijnlijk te danken, dat Libry-Bagnano in gebreke bleef om dezen met een zijner krukken, waarop hij, sedert hem te 's Gravenhage een zijner beenen was afgezet, voortstrompelde 2, voor goed onschadelijk te maken. Want Box dreigde hem zijne aanvallen te zullen hernieuwen, ja, hij bedreigde hem zelfs met den dood, wanneer hij niet bij tijds het land verliet. Het standje kostte Box eene geldboete van drie gulden. Libry-Bagnano toch gaf de zaak aan, en op Maandag 1 December 1834 had Box zich tegenover den rechter te verantwoorden. Het Openbaar Ministerie eischte schuldigverklaring, maar daar de verwonding door lasterlijke en honende gezegden was uitgelokt, eene veroordeeling slechts tot eene geldboete van zes gulden, die evenwel door de rechtbank op de helft werd gebracht.
Doch hiermede was de zaak tusschen partijen nog niet afgedaan. Box toch had voor de rechtbank, zonder dat zulks iets ter zake diende, op ongehoorde manier gewroet in het vorig leven van zijnen aanklager, en verder nog getracht hem tal van onaangenaamheden voor de voeten te werpen. Toen nu in het Algemeen Handelsblad van Maandag 8 December 1834, No. 967, blz. 2, kol. 1, een kort verslag was gegeven - misschien wel door Box zelf 3 - van de aanleiding tot en het gebeurde 
{==71==} {>>pagina-aanduiding<<}
 op de terechtzitting van 1 December, verklaarde Libry-Bagnano in hetzelfde blad van Maandag 22 December 1834, No. 979, blz. 4, kol. 3, in eene advertentie, dd. Amsterdam, 13 December 1834, - ter welker plaatse hij den 11den November was aangekomen 1 - ‘dat het de hatelijkste onwaarheid was’, door Box uitgesproken, ‘dat hij op een eenig tijdpunt zijns levens, ergens, aan iemand, zonder eenige uitzondering, geschreven of mondeling zou voorgesteld hebben, om Prins Leopold van Saksen-Coburg, zoo gezegd Koning der Belgen, zoo min als eenig ander Vorst of bijzonder persoon te vermoorden of te doen vermoorden.’ Breedvoerig was hierop het antwoord door Box in het Algemeen Handelsblad van Vrijdag 26 December 1834, No. 982, blz. 4, kol. 1, mede onder de advertentiën opgenomen, waarin één punt voorkomt waarbij, naar het mij toeschijnt, de Adjunct-Commies bij het Departement van Justitie den bal deerlijk missloeg. Hij verwonderde zich namelijk, dat Libry-Bagnano van zijn vertrek naar Amsterdam, iets dus dat zijne bijzondere belangen betrof, aan den Minister van Justitie had kennis gegeven, en vermoedde, daar die kennisgeving anders geen doel had, dat ze was ‘geschied, krachtens art. 5 van het in Holland executoir verklaarde Dekreet van 6 Julij 1806, houdende dat geen vrijgelaten galeiboef zich, zonder speciale autorisatie van den Minister van Policie, in eene stad mag vestigen, alwaar zich een der Vorstelijke Paleizen bevindt.’ Alles intusschen even onjuist. Vooreerst is het bedoelde Decreet dat van 17 Juli 1806; maar dit decreet, dat betrekking had op ontslagen galeiboeven, had alle kracht verloren daar de straf der galeien hier te lande niet bestond; en in de derde 
{==72==} {>>pagina-aanduiding<<}
 plaats was in art. 5 van bedoeld decreet niet eene bloote kennisgeving voorgeschreven, maar eene bijzondere machtiging als vereischte gesteld om zich, gelijk in dit geval binnen Amsterdam waar zich een Koninklijk Paleis bevond, te vestigen 1. Het doel van Box was dus geen ander dan om, gelijk hij zulks reeds voor de Rechtbank had gedaan, Libry-Bagnano nogmaals in het openbaar voor de voeten te werpen, dat hij een galeiboef was, iets dat door hem nooit is ontkend, ofschoon hij beweerde dat andere tijden en andere rechters een juister oordeel zouden hebben geveld over zijne zoogenaamde misdaden, waarom hij dan ook voortdurend het oog gevestigd hield op pogingen om tot eene herziening van de tegen hem bestaande vonnissen te geraken 2. In elk geval deed het er niets toe af, wie Libry-Bagnano vroeger was geweest; in vroeger dagen had Box volstrekt geen bezwaar gemaakt, om met den galeiboef in nauwe betrekking te staan, en tot half Augustus 1834 had hij hem zelfs het Journal gratis toegezonden 3; zijn wrok sproot alleen voort uit de omstandigheid, dat Libry-Bagnano hem in de kaarten keek, en gevaarlijk dreigde te worden voor zijne middelen van bestaan. Toch was dat gevaar denkbeeldig 4. Libry-Bagnano intusschen was er de man niet naar om zich straffeloos te laten honen; niet bij den rechter, maar bij de openbare meening zou hij steun zoeken. Onbewust van zijn naderend einde zette hij zich aan zijnen laatsten arbeid. Zoo verscheen kort voor zijn' dood 5, 
{==73==} {>>pagina-aanduiding<<}
 in het voorjaar van 1835 het Appèl, waarin voor goed met Box werd afgerekend, en deze in al zijne nietigheid ten toon gesteld. Hoe helder en duidelijk geschreven ook, laat dit geschrift zich evenwel gemakkelijker lezen, dan bewerken als geschiedkundige bron, omdat zijne herinneringen den schrijver onophoudelijk nopen tot het mededeelen van feiten, die niet altijd juist in onmiddellijk verband staan tot het in behandeling zijnde punt van verdediging of aanval.
Intusschen had de Arnhemsche Courant reeds in Januari de partij opgenomen voor Libry-Bagnano. Het bericht in het Handelsblad van 8 December, gelijk werd medegedeeld vermoedelijk van Box zelf afkomstig, was waarschijnlijk door dezen ook toegezonden aan de Gazette des Tribunaux, althans in het nummer van 12 December kwam het insgelijks voor. Een goed vriend van Libry-Bagnano in Den Haag zorgde evenwel, dat de beschuldiging tegen dezen ingebracht, als zoude hij een plan hebben gemaakt om Koning Leopold van kant te maken, ernstig weersproken werd in de Quotidienne van 21 December 1834, en het was naar aanleiding van die tegenspraak, dat de Arnhemsche Courant in haar nummer van 3 Januari 1835 het ongerijmde der beschuldiging in het licht stelde, en Box duchtig onder handen nam. In plaats van het stilzwijgen te bewaren trad Box andermaal in het strijdperk, en zond aan de Arnhemsche Courant een stuk waarin hij zijn beweren trachtte vol te houden. De Arnhemsche, die het stuk in haar nummer 
{==74==} {>>pagina-aanduiding<<}
 van 20 Januari 1835 opnam leverde evenwel, dank zij de onderscheidene schrifturen waaraan het gebeurde reeds het aanzijn had geschonken, gelijktijdig eene snijdende critiek die Box met zich zelf in strijd trachtte te brengen, en hem aan de algemeene verachting prijs gaf 1.
 
Het is jammer dat het geschrift Les mystères du Journal de La Haye, La Haye, chez A.P. Van Langenhuysen, 1844, 36 blz. 8o, aanvangt met de betuiging, dat het volledig blootleggen der verborgenheden, waardoor gedurende tal van jaren het zoogenaamd nationale denkbeeld, dat bij de geboorte van het Journal de La Haye ten grondslag strekte, op zoo zonderlinge wijze werd verwaterd, en de poging om den zoo doorzichtigen sluier op te lichten die aan aller oogen betreurenswaardige vereenigingen moest onttrekken, wel niet een onmogelijk werk was, daar de onwedersprekelijke bewijzen niet ontbraken, maar op dat oogenblik buiten bestek viel, - omdat daardoor de gegevens verloren zijn gegaan voor de geschiedenis van het Journal de La Haye tusschen 1835 en 1842. In die jaren evenwel moet zekere Dobelin, die in de Arnhemsche Courant van Woensdag 7 Januari 1846, No. 4, blz. 4, kol. 2, een talentvol man wordt genoemd, redacteur zijn geweest, terwijl W.D. Frerichs, die sedert 1831, en F. Douchez die sedert 1832, misschien wel als opvolger van Charles Durand, aan het blad verbonden waren, als mede-redacteurs bekend staan 2. Dat in 1832, 1833, 1837, 1838, 1841 en 1844 een enkele maal stukken van de hand van Mr. J.R. Thorbecke in het Journal de La Haye anoniem zijn opgenomen, is bekend 
{==75==} {>>pagina-aanduiding<<}
 uit de Bibliographie door Dr. Th. Ch. L. Wijnmalen, in de Levensberichten van deze Maatschappij 1875, blz. 226-228. Met betrekking tot de daar voorkomende eerste opgave veroorloof ik mij de volgende aanteekening en verbetering. Het trekt namelijk de aandacht, dat het eerste gedeelte van Thorbecke's beoordeeling van Lipman's Geschiedenis van de staatkunde der voornaamste Mogendheden van Europa, in No. 257, du Dimanche 28 Octobre 1832, voorkomt op blz. 3 en 4 onder de rubriek ‘Littérature’, terwijl het vervolg in No. 260, du Mercredi 31 Octobre 1832, op blz. 1 als eerste bericht uit Den Haag is opgenomen. Met het verder vervolg in No 261, du Jeudi 1 Novembre 1832, is het desgelijks gesteld; dit derde gedeelte eindigt: ‘Dans un prochain article nous examinerons ce qui est relatif au congrès de Vienne’, en werkelijk vindt men dit artikel in No. 267, du Jeudi 8 Novembre 1832, pag. 1, eindigende blz. 2: ‘(La suite à un prochain numéro.)’ Het schijnt dat dit vervolg nooit is verschenen. Ook de artikelen in No. 273, 282 en 314, en van 1833 in No. 11, 26 en 33; 17; 16 en 21, moeten als hoofdartikelen, quasi van de redactie, worden aangemerkt.
Eene andere aanteekening betreft het artikel van Mr. Thorbecke voorkomende in No. 262, du Mercredi 3 Novembre 1841, onder de rubriek: ‘Pays-Bas. La Haye, 2 Novembre’, over ‘le droit de non-ratification du traité conclu et signé entre le plénipotentiaire du grand-Duché et ceux du Zollverein’. Het niet ratificeeren van dat traktaat heeft veel opzien gewekt. Er is beweerd, dat Koning Willem II dit weigerde te doen, omdat hij nog hoop voedde op eene restauratie in België, met welk doel Box in het voorjaar van 1841 onderscheiden malen in België moet zijn geweest. Box was het ook die Thor- 
{==76==} {>>pagina-aanduiding<<}
 becke heimelijk bij Willem II inleidde om Z.M. als zijn gevoelen voortedragen, dat de Koning de bevoegdheid had om die ratificatie te weigeren. Dat dus het Journal de La Haye gelijke meening was toegedaan spreekt van zelf. Uit het Journal de Luxembourg nam het blad in September 1841 in No. 229 en 231 (zie ook No. 233) artikelen over, die naar ik vermoed dezelfde zijn waarvan Thorbecke ten onrechte als schrijver werd beschouwd 1; maar wel was hij dat van het ‘Premier La Haye’ in No. 262. Luzac, die niet weten kon dat die regelen gevloeid waren uit de pen van zijnen hooggeleerden stadgenoot, bracht dat artikel ter sprake in de zitting der Tweede Kamer van Vrijdag 5 November 1841. Verstolk Van Soelen had namelijk naar aanleiding van het niet-ratificeeren van het traktaat zijn ontslag genomen als Minister van Buitenlandsche Zaken; na eenige vergeefsche pogingen bij anderen om die betrekking te aanvaarden, was J.W. Baron Huijssen Van Kattendijke bij Kon. Besluit van 6 October 1841 tot die waardigheid verheven, maar, toen weinige dagen later, bij gelegenheid van de beraadslagingen over de eerste tweejarige begrootingen na de herziening der Grondwet, ook het hoofdstuk van Buitenlandsche Zaken in behandeling kwam, waarvan de verdediging niet aan den pas benoemden Minister, maar aan dien van Financiën, Rochussen, was opgedragen, werd dit hoofdstuk, dat vrij algemeen als te hoog werd beschouwd, verworpen met 30 tegen 24 stemmen. Eerst in de nieuwe zit- 
{==77==} {>>pagina-aanduiding<<}
 ting kwam op Dinsdag 26 October een nieuw wets-ontwerp in, houdende vaststelling der begrooting van het Departement van Buitenlandsche Zaken voor 1842 en 1843. Bij de behandeling nu van dit ontwerp, dat weldra met 39 tegen 6 stemmen werd aangenomen, bracht Luzac op Vrijdag 5 November het volgende in het midden 1:
‘Het zij mij vergund uwe aandacht even te vestigen op een hoogst opmerkelijk artikel (betreffende de zoogenaamde Luxemburgsche quaestie), hetwelk in het Fransche dagblad van Woensdag ll., dat in deze residentie uitkomt en voor half-officieel gehouden wordt, is opgenomen. Heeft onze regering op het stellen van dit artikel invloed uitgeoefend, of moet het aan de Groothertogelijke Luxemburgsche regering worden toegeschreven? Ik wenschte daaromtrent stellige inlichtingen van Zijne Excellentie den Minister van Buitenlandsche zaken te ontvangen. In het bedoelde artikel komt eene uitdrukking voor, waarin van la peur gesproken wordt, die op de wijze van zien over de Luxemburgsche quaestie invloed zou hebben uitgeoefend; met welk woord in het verband, waar het daar voorkomt, niet wel iets anders dan lafhartigheid kan worden bedoeld. Aan U Edel Mogenden, die allen weet wat hier vroeger gesproken en bekend gemaakt is, behoef ik wel niet te betoogen, dat zulk een gevoel ons vreemd gebleven is. Niet die vrees, waarop men doelt, eene vrees voor dadelijken oorlog, maar de vrees, dat door den loop, dien het Luxemburgsche vraagstuk genomen heeft, eene bedenkelijke verkoeling, eene vermindering van vriendschap ten aanzien van Nederland in Europa zou kunnen ontstaan, heeft, ik 
{==78==} {>>pagina-aanduiding<<}
 erken het, mijne bezorgdheid opgewekt. Niemand van ons is dwaas genoeg van te gelooven, dat door het niet-ratificeren van het wegens Luxemburg gesloten verdrag een oorlog zou kunnen ontstaan.’
De Minister van Buitenlandsche Zaken antwoordde hierop: ‘Een geëerd spreker uit Leyden heeft gedoeld op een artikel, dat in zeker half-officieel dagblad zou voorkomen over de Luxemburgsche quaestie. Ik kan hier niet anders op antwoorden, dan dat ik geen half-officieel of ministerieel dagblad ken, en dat zoo zijn Edel Mogende mogt bedoelen een hier ter stede uitkomend dagblad in de Fransche taal, ik het artikel, waarop zijn Edel Mogende heeft gezinspeeld, niet anders heb leeren kennen dan gelijktijdig met alle mijne landgenooten.’
Welke gevolgen deze verklaring van den Minister van Buitenlandsche Zaken had voor het Journal de La Haye zullen we zoo aanstonds vernemen. Vooraf dienen eenige aanteekeningen te worden geleverd van bibliographischen aard, behoorende tot dat tijdperk in de geschiedenis der courant dat weldra tot het verledene zou behooren. Zoo werden met No. 272, du Lundi 17 Novembre 1834, toen voor den titel weder eene cursieve letter werd ingevoerd, de mededeelingen uit het hoofd naar den voet van het blad overgebracht, met weglating intusschen van den prijs der advertentiën, en met uitbreiding van het Parijsche adres. Daaraan werd met No. 29, du Mardi 3 Février 1835, een Brusselsch adres toegevoegd in den persoon van Th. Le Jeune. In die mededeelingen kwam verder met No. 105, du Lundi 2 Mai 1836, eenige ofschoon weinig beduidende verandering. Bijna anderhalf jaar later werd met No. 233, du Dimanche 1 Octobre 1837, het formaat van het blad met één derde vergroot, zonder prijsverhooging nogtans, ofschoon het zegel van 2 ½ tot 
{==79==} {>>pagina-aanduiding<<}
 3 Ct. was verhoogd. Eene geringe wijziging in de mededeelingen onder aan den voet van het blad merkt men op bij No. 269, du Lundi 13 et Mardi 14 Novembre 1837; maar wat de reden was dat de naam van Th. Le Jeune daarin verdwijnt met No. 96, du Dimanche 22 Avril 1838, kan ik niet bepalen: hem aangaande heb ik geen verdere gegevens. Andere geringe wijzigingen in die mededeelingen vindt men bij No. 123, du Jeudi 24 Mai 1838; No. 157, du Mercredi 4 Juillet 1838; en No. 307, du Mercredi 26 et Jeudi 27 Décembre 1838. Ingekort werden die mededeelingen met No. 236, du Dimanche 3 Octobre 1841. Eindelijk teeken ik aan hoe elk halfjaar, later elk vierendeeljaars, eene ‘Table des Matières contenues dans le Journal de La Haye’ werd uitgegeven.
De verklaring van den Minister van Buitenlandsche Zaken ter Tweede Kamer op 5 November 1841 afgelegd, dat hem geen half-officiëel of ministerieel dagblad bekend was ‘étonna mais ne convainquit personne; on savait trop bien que le Directeur (du Journal de La Haye) était alors Référendaire au ministère de la justice, où jamais il ne paraissait, absorbé sans doute par les travaux de la direction (de cette feuille!) - Après avoir si ostensiblement désavoué les services et les tendances de la feuille prétendue ministérielle, une nouvelle combinaison devenait donc nécessaire. Aussi, peu de temps après l'entrée de M. van Hall aux affaires 1, M. Box eut-il l'air de donner volontairement sa démission de la place qu'il occupait au département de la justice 2, et on vit bientôt l'ex-Référendaire, à qui l'on n'avait pas encore jusqu' 
{==80==} {>>pagina-aanduiding<<}
 ici supposé d'aussi grandes ressources financières, louer un local, y accumuler quatre superbes presses provenant de l'ancienne Imprimerie Normale 1, acheter des caractères et monter enfin une imprimerie sur une assez vaste échelle. - Qu'a coûté un pareil établissement? Dieu le sait et sans doute aussi les fonds secrets, toujours votés dans la Chambre avec facilité et sans trop de discussion’ 2.
Zoo werd dan, om het publiek de overtuiging te schenken dat inderdaad het Journal de La Haye noch een half-officiëel noch een ministerieel dagblad was, kort na het optreden van Van Hall, die vrijzinnig heette in tegenstelling met zijnen voorganger Van Maanen, Box als Referendaris bij het Departement van Justitie ontslagen 3, en onderging het Journal eene wedergeboorte, die het den schijn moest geven van eene geheel particuliere onderneming met volle onafhankelijkheid. ‘Ainsi reconstitué, le Journal de La Haye parut le 1er Juillet 1842, indiquant le nom d'un soi-disant imprimeur (Léopold Loebenberg), homme de paille, hessois de naissance et inconnu dans notre pays. - De plus, on avait eu soins de faire choix à l'avance d'un Rédacteur en chef’ (E. Gagneux). - ‘Il est bon de dire ici que le 26 mai 1842, à 10 heures du matin, les arrangemens ayant été convenus entre le Directeur et son nouveau Rédacteur et les paroles données de part et d'autre, M. Box revint dans la même journée chez son Rédacteur en chef pour lui annoncer que la conclusion de leurs arrangemens avait été apprise en Haut Lieu avec 
{==81==} {>>pagina-aanduiding<<}
 satisfaction. - Il faut convenir que nos prétendus habiles, nos soi-disant roués en affaires, sont parfois bien indiscrets!’ Want zoo verklapte Box zelf dat aan het particuliere zijner onderneming en hare onafhankelijkheid toch wel het een en ander ontbrak. En het fraaie van de zaak was, hoe het weldra blijken zou, qu'il était ‘dans les destinées du Journal de La Haye d'être constamment renié par ses pères!’ 1.
In No. 137, du Vendredi 10 Juin 1842, verscheen nu een hoofdartikel met het opschrift: ‘Le Journal de La Haye et sa nouvelle mission’, dat een zoogenaamd programma inhield van eene nieuwe inrichting. Met dat programma stak de oolijke Arnhemsche Courant vier jaren later, in haar nummer van Vrijdag 3 April 1846, No. 77, nog eens bitter den draak, na eerst te hebben gewezen op de, ik weet niet in welk nummer van 1842, door het Journal afgelegde verklaring: ‘Le Journal de La Haye est une entreprise particulière, indépendante de toute influence quelconque, et dirigée vers un seul but, celui du bien-être politique et matériel du pays. Nous n'appartenons à aucun pouvoir, et, bien loin d'obéïr au ministère, nous déclarons ici que nous sommes prêts à le combattre avec une persévérante énergie s'il était jamais anti-national dans ses actes et dans ses doctrines.’ Drie weken later volgde in No. 155, du Vendredi 1 Juillet 1842, dat met eene nieuwe letter gedrukt en eenigszins kleiner van formaat was, zoodat dan ook het zegel van 3 Cts. in een van 2 ½ Ct. was overgegaan, een tweede artikel: ‘A nos Abonnés.’ Het adres luidde: Imprimerie du Journal de La Haye, doch reeds bij No. 157, du Dimanche 3 Juil- 
{==82==} {>>pagina-aanduiding<<}
 let 1842, werd dit: La Haye, Imprimerie de Léopold Loebenberg, Assendelftstraat, hetgeen later met No. 280, du Jeudi 24 Novembre 1842, werd: A La Haye, cet. cet. Ter wederzijde van den titel vond men de volgende opgaven: ‘Prix de l'abonnement. Pour un an 26 fl. La Haye, 30 fl. Provinces; pour six mois 14 fl. et 16 fl.; pour trois mois 7 fl. et 8 fl. - Bureaux à la Haye. Petit Marché-aux-Herbes, No. 370. Prix des insertions. Les 5 premières lignes 1 fl. 50, timbre compris et 10 cts. par ligne en-sus.’ De verkrijgbaarstelling van het blad elders werd eerst toegevoegd aan het adres bij No. 158, du Lundi et Mardi 4 et 5 Juillet 1842. Onder de opgaven in het hoofd werd het pas met No. 283, du Dimanche 27 Novembre 1842, ‘Bureaux à la Haye. Assendelftstraat’. cet. cet. In 1843 veranderde het adres met No. 68, du Lundi 20 et Mardi 21 Mars 1843, in: La Haye, chez Léopold Loebenberg, Assendelftstraat, hetgeen met No. 125, du Vendredi 26 et Samedi 27 Mai 1843, werd: La Haye, chez Leopold Loebenberg, Lage Nieuwstraat, toen het ook in het hoofd werd: ‘Bureaux à la Haye, Lage Nieuwstraat.’ cet. cet. Met No. 126 werd dit laatste eenigszins uitgebreid, en de ‘Prix des Insertions’ dientengevolge naar de andere zijde van den titel overgebracht.
Tusschen die veranderde inrichting van het Journal de La Haye en de gelijktijdige oprichting van het Nederlandsch Nieuwsblad bestaat een nauw verband. In Les Mystères du Journal de La Haye wordt pag. 7 gezegd: ‘Il s'agissait - alors de reprendre le Journal de La Haye en sous-oeuvre et de fonder en même temps le Nederlandsch Nieuwsblad.’ M.a.w. van het Journal de La Haye wenschte men de aandacht af te leiden, zonder nogtans openlijk te erkennen dat het Nederlandsch Nieuwsblad, evenals wijlen De Avondbode (15 November 1837-31 
{==83==} {>>pagina-aanduiding<<}
 Maart 1841), een soortgelijk orgaan was. ‘Het werd,’ volgens De Bosch Kemper, Gesch. v. Nederland na 1830, dl. 4, Letterk. Aant., blz. 80, 81, verg. met 144, ‘geschreven onder onmiddellijken invloed van den minister, deels door ambtenaren aan het ministerie van justitie verbonden, deels door iemand, die later in de rechterlijke macht is geplaatst. De naaste aanleiding tot de oprichting was een poging om tegeninvloed te oefenen op de verkiezingen’. - ‘De eerste exemplaren werden aan alle rechterlijke ambtenaren toegezonden.’ De drukker en de uitgever van het blad waren dezelfden als die van het Journal de La Haye, namelijk Mr. H. Box en Leopold Loebenberg. Het eerste nummer verscheen op 1 Juli 1842, en sedert zag het dagelijks, behalve Zondags, het licht; het werd vergroot met 1 Januari 1843, maar met 1 Juli 1843 werd het, ten gevolge van verandering in het personeel der redactie, slechts viermalen 's weeks uitgegeven, en toen trad met 11 Juli 1843 M. Brinkman de Vri als uitgever, C. Blommendaal als drukker op. Doch op 31 December 1843 werd de uitgave reeds gestaakt. Alle onafhankelijke bladen hadden dan ook, volgens De Bosch Kemper, a.w., Letterk. Aant., blz. 124, geklaagd over den beleedigenden, vaak lasterlijken toon van het ministeriëele blad. De geest van ontevredenheid tegen de regeering, die door het onhandig ministeriëel geschrijf van het Nieuwsblad niet weinig was toegenomen, deed, bij de gebleken ervaring, dat het slechts het hartstochtelijke in den strijd vermeerderde, en bij de bezuiniging, die zelfs noodzaakte de subsidie aan het Journal de La Haye intekrimpen (a.w., blz. 162, 204), Van Hall terecht inzien dat het blad moest worden opgeheven. Bovendien waren er door de Tweede Kamer onder de aanmerkingen tegen de tweejarige staatsbegrooting, 
{==84==} {>>pagina-aanduiding<<}
 1844 en 1845, ook gemaakt tegen de verhooging van de kosten voor het Departement van Justitie ten behoeve van de aanstelling van nog één Refendaris, en de vraag was gedaan of die verhooging ook in verband stond met de oprichting van een nieuw dagblad 1. De regeering antwoordde, dat het tegendeel middagklaar bleek uit de omstandigheid dat zoodanige aanstelling wezenlijk noodzakelijk was om den dienst van het departement eenen regelmatigen loop te doen behouden; dat wanneer men verder lette op het betrekkelijk matig bedrag voor geheime correspondentie-gelden uitgetrokken, en men zich daarbij de kosten voor oogen stelde, die de uitgifte van een dagblad vereischte, dat het dan duidelijk was, hoe die gelden geen gelegenheid lieten om daarvan, zelfs een klein gedeelte, tot bestrijding van die kosten dienstbaar te maken, daargelaten nog de vraag of de Minister in staat kon worden geacht zich iets dergelijks te veroorloven, hetgeen hij vertrouwde dat geen lid der Staten-Generaal van hem zou vermoeden 2. En toen Van Hall in de zitting der Tweede Kamer van 20 September 1843 het ontwerp van wet betrekkelijk de rechterlijke organisatie, dat straks verworpen werd, tegen de geopperde bedenkingen verdedigde, achtte hij zich verplicht om naar aanleiding eener opmerking betreffende zeker nieuwsblad der residentie, in het midden te brengen, dat hij geen ander regeeringsblad kende dan de Staats-Courant; dat de regeering geen ander orgaan had; dat er in het door eenige leden bedoelde blad wel soms denkbeelden ontwikkeld 
{==85==} {>>pagina-aanduiding<<}
 werden, die hij beaamde, doch dat hij er ook wel gevoelens in zag blootgelegd, die niet één van 's Konings Ministers deelde, en dat het bedoelde blad de eigendom van eene zelfstandige redactie was 1.
Wil men, bij zulke verklaringen, Van Hall niet voor een' leugenaar uitmaken, dan dient te worden aangenomen, dat het Nederlandsch Nieuwsblad nooit eenig subsidie uit lands gelden heeft genoten, maar tevens, dat de Minister van die omstandigheid een handig gebruik maakte om de aanmerkingen van den kant der Staten-Generaal aldus optevatten en te beantwoorden, alsof daarbij alleen sprake was van het Nederlandsch Nieuwsblad, en niet tevens van het Journal de La Haye. Want dat aan laatstgenoemd blad lands gelden zijn besteed is boven allen twijfel verheven, al werd dan ook met Januari 1844, onder den dwang der gemaakte aanmerkingen, het bedrag min of meer belangrijk ingekort. Welke gevolgen dit had voor de leden der redactie van het Journal de La Haye wordt volgenderwijs uiteengezet in Les Mystères du Journal de La Haye, pag. 8 en volgg.
Op Donderdag 23 November 1843, des middags te 12 uur, het tijdstip waarop iedereen wist dat de Hoofdredacteur (E. Gagneux) alleen op het bureau was, kwam Box, de Directeur, hem zeggen, dat hij eene treurige mededeeling aan de redactie had te doen, namelijk dat het Journal de La Haye met 31 December zou worden opgeheven, zijnde dit het gevolg van maatregelen van bezuiniging door hooger hand genomen. Hetzij uit schaamte, hetzij uit voorgewend medelijden, aarzelde Box het personeel der redactie, dat zoo goed als van de oprichting 
{==86==} {>>pagina-aanduiding<<}
 af aan het Journal verbonden was, en zich onafzetbaar waande, daar de opheffing van het blad eene onmogelijkheid scheen, met den slag bekend te maken, en verzocht Gagneux de zaak voorloopig geheim te houden. De Hoofdredacteur hield woord. Toen deze evenwel 's anderdaags, 24 November, aan het Bureau kwam, hoorde hij van zijne mederedacteurs, hoe het nieuws van de opheffing van het blad, door de huisbedienden van Box verklapt, ter hunner kennis was gekomen. Nu herinnerde men zich de ontsteltenis op het gelaat van den Hoofdredacteur, toen den vorigen dag het onderhoud met den Directeur door de verschijning van de overige leden der redactie plotseling was afgebroken, en men eischte eene duidelijke verklaring of het bedoelde nieuws waarheid was. Aan ontkennen viel niet te denken. Terstond zocht nu Gagneux Box op om hem medetedeelen wat er gebeurd was. Deze werd hierdoor hoegenaamd niet van zijn stuk gebracht, maar beantwoordde de vraag hem door Gagneux gedaan, of het besluit van den Minister onherroepelijk was, met de wedervraag, hoe het mogelijk was dat hij, die zoo goed met menschen en zaken bekend was, eene dergelijke vraag deed, en of hij niet wist dat hetgeen waartoe eenmaal was besloten, niet kon worden herroepen. Hij, Box, was zelf het eerste slachtoffer van den genomen maatregel, en was bereid om er de gevolgen van te dragen; weldra hoopte hij zijn huis, dat toen iedereen wist dat met kostbaar ameublement en al te koop of te huur was, te kunnen verkoopen aan iemand in ruil met een ander eigendom; in de eerste dagen van Januari ging hij naar Parijs, en zou 15 April terugkomen om in Den Haag zijne zaken te regelen; daarna zou hij Nederland voor goed verlaten om zich in Italië te vestigen, waar het leven goedkooper was, 
{==87==} {>>pagina-aanduiding<<}
 en waar bovendien de belangen van het vermogen zijner vrouw hem riepen. Wel is waar liepen er gansch andere geruchten omtrent Box, steunende op hetgeen deze zelf aan goedgeloovige luî en leêgloopers geliefde te vertellen, maar de afgelegde verklaringen waren toch voor de leden der redactie redenen te over om aan eigen lijfsbehoud te denken. Vandaar dat de redactie het besluit nam, om door tusschenkomst van den Hoofdredacteur een bijzonder gehoor aan te vragen bij den Minister van Justitie, ten einde in de gelegenheid te zijn eenige opmerkingen in het midden te brengen betreffende de opheffing van het Journal, daar ze bezwaarlijk kon gelooven dat het besluit van den Minister onherroepelijk vaststond. Want dat vertrek van Mr. Box naar Parijs, waarover deze bij zijne vrienden den mond vol had, meende men, kon niet als afdoend bewijs worden aangemerkt voor de werkelijkheid der opheffing, daar het zeer wel kon zijn, dat Box den strijd moê en vol verlangen om te breken met de beslommeringen van een veelbewogen leven, zelf de opheffing van het Journal wenschte, waarbij hij vreesde geen rekening meer te zullen maken, eene ondervinding die hij reeds had opgedaan bij het Nederlandsch Nieuwsblad, dat tot 1 Juli 1843 door hem was gedrukt. Te 8 uur in den avond van Vrijdag 24 November 1843 werd nu door Gagneux in persoon aan de woning van den Minister de brief afgegeven waarbij een bijzonder gehoor werd aangevraagd; dat die maatregel alleszins gewettigd was bleek Gagneux, toen hij weinige oogenblikken later Box ontmoette op eene letterkundige en muziekale bijeenkomst, waar deze hem mededeelde hoe hij ook den corrector der drukkerij had doen waarschuwen dat het Journal zou worden opgeheven, en hoe deze beambte zich die mededeeling weinig had aangetrokken, omdat hij wel 
{==88==} {>>pagina-aanduiding<<}
 dacht elders als corrector geplaatst te kunnen worden.
Maar nu werd Gagneux den anderen morgen, Zaterdag 25 November, te half 10 bij Box ontboden, die hem ongeveer aldus toesprak: ‘Uwe onbescheidenheid heeft mij bij den Minister in een vreemd daglicht doen treden. Waarom hebt Ge mij niet gewaarschuwd dat Gij het voornemen hadt hem te schrijven? Dat schrijven heeft hem zeer verrast, want er is hoegenaamd geen sprake van opheffing van het Journal de La Haye en er is nog niets beslist; de Minister heeft mij opgedragen U dit te zeggen, en U tevens aan te raden alle stappen te vermijden, totdat hij U zijne voornemens zal hebben kenbaar gemaakt.’ Intusschen had reeds een goed vriend van Gagneux, die zich geheel onafhankelijk mocht gevoelen, bij het Ministerie van Justitie aangeklopt in het belang van den Hoofdredacteur. Toch begreep Gagneux, in weerwil van den wenk hem door Box gegeven, een schrijven te moeten richten tot den Minister van Justitie, waarin hij zijne denkbeelden omtrent de opheffing van het Journal trachtte bloot te leggen. In dit stuk, dd. 30 November 1843, wees Gagneux er op, dat, mocht het Journal de La Haye zijn opgericht met het doel om de aanvallen der buitenlandsche pers af te weren en onze nationale belangen te verdedigen, op een oogenblik toen Nederland van alle kanten door onrecht en kwade trouw werd besprongen, het blijk zou geven van eene groote dwaling als men meende dat de rol van het Journal vervuld was, nu alle verschillen met het buitenland waren bijgelegd; verre van dien, had het blad thans eene andere, niet minder schoone, niet minder nuttige rol te vervullen, deze namelijk, om het buitenland bekend te maken met onzen wezenlijken binnenlandschen toestand, die met zeker welbehagen miskend werd, en om dagelijks 
{==89==} {>>pagina-aanduiding<<}
 van onze vorderingen op staatkundig, wetenschappelijk, kunst en nijverheids gebied getuigenis af te leggen. Thans het Journal de La Haye op te heffen, omdat alles rustig was, zou gelijk staan met het vernietigen van arsenalen en krijgsbehoeften in vredestijd; dit zou wezen een vrijwillig opgeven van onze plaats onder de overige staten van Europa, waar onze taal niet doordrong, omdat zij er noch gesproken, noch gelezen, noch verstaan werd; het zou zooveel zijn als het optrekken van eenen Chineeschen muur om ons van alle andere natiën te scheiden. In den bestaanden toestand was geen onstaatkundiger handeling denkbaar. Zoo waar was het, dat het bestaan van een Fransch dagblad binnen Holland een eisch was van het oogenblik, dat zoodra de opheffing een feit zou zijn, eene gansche schaar van schrijvers en vreemde journalisten zich over ons land zou uitstorten, om zich meester te maken van de plaats die, dank zij een' harden maatregel, open was gekomen. Zou dit niet zijn een gevaarlijk wapen te geven in handen van staatkundige stokebranden? Was het wenschelijk om aldus de rust van het land in gevaar te brengen, op een oogenblik waarop men de grootste behoefte aan kalmte had, om belangrijke verbeteringen aan te brengen aan het gebouw onzer staatkundige instellingen? Eischten de staatsuitgaven zoo dringend bezuiniging, dan mocht, voordat eene nuttige instelling plotseling werd opgeheven, eerst nog wel eens worden onderzocht of er ook mogelijkheid bestond uitgaven te besnoeien die wellicht te hoog waren opgevoerd. Met het oog daarop nu had Gagneux de volgende becijfering gemaakt, voor de juistheid waarvan hij borg bleef. In ontvangst en uitgaaf werd voor het Journal de La Haye eene som van 25 hoogstens van 30,000 Gld. vereischt. Het zou noodig zijn dat dit cijfer van 
{==90==} {>>pagina-aanduiding<<}
 25,000 Gld. maandelijks in twaalfde gedeelten werd voorgeschoten; maar hier tegenover zou het bestuur van het Journal de La Haye om de drie maanden de rekening van ontvangsten en uitgaven met bijlagen moeten voorleggen aan een' door den Minister benoemden Commissaris-Directeur, die tevens toezicht zou moeten houden op de redactie. Het sprak van zelf dat van bedoeld bedrag van 25,000 Gld. zou worden afgetrokken de opbrengst van abonnementen en advertentiën; en, al onthield Gagneux zich van ramingen, omdat die opbrengst natuurlijk afhankelijk was van het al of niet toenemen dier abonnementen en advertentiën, zoo kon men zich toch verzekerd houden van eene meer of min belangrijke vermindering van genoemd bedrag. Hij was geheel onbekend met het cijfer tot dusverre toegestaan aan het Journal de La Haye, en hij had zich ook geen moeite gegeven om er achter te komen; in de opgave van het cijfer van 25,000 Gld. lag dus volstrekt geen critriek opgesloten van dat andere cijfer.
Deze brief, geschreven in den nacht van 30 November, werd den anderen dag, 's morgens te 9 ¼ uur afgegeven aan het huis van den Minister; twee uur later legde zeker iemand, die krachtens zijne betrekking dikwijls in onmiddellijke aanraking kwam met den Minister van Justitie, en diens vertrouwen deelde, namens den Minister de volgende verklaring af in handen van den bovengenoemden vriend van Gagneux: ‘Wanneer het Journal de La Haye overgaat in andere handen, dan zullen het geen andere zijn dan die van den tegenwoordigen Hoofdredacteur. Zeg dit uit mijn' naam aan den Heer B..st 1 
{==91==} {>>pagina-aanduiding<<}
 en ik heb hoop dat dit nieuws hem genoegen zal doen’. In het volle vertrouwen op deze onomwonden bewoordingen, begreep de redactie dat verdere pogingen om aan eigen lijfsbehoud te denken overbodig waren.
Ongeveer drie weken waren verloopen, toen op den 21sten December, des namiddags te 3 uur, Gagneux door Box volgenderwijs werd toegesproken: ‘De vrees die ik langen tijd koesterde heeft zich bewaarheid. De werkzaamheden der redactie eindigen met 31 December. Eene schadeloosstelling zal worden toegekend aan die leden der redactie die vóór Juli 1842, het tijdstip der veranderde inrichting van het Journal, aan het blad hebben medegewerkt. Het Journal evenwel wordt voortgezet, en gaat over in handen van een' vreemdeling’. En toen nu Gagneux vroeg hoe de naam was van dien nieuwen eigenaar, en of de gedane mededeeling geschied was namens den Minister, luidde het antwoord van Box, dat hem die naam niet bekend was, en dat de gedane mededeeling niet was geschied uit naam van den Minister, maar dat ze toch als officiëel moest worden aangemerkt; dat het voor hem al te grievend was dat noodlottig besluit aan de overige leden der redactie medetedeelen, en dat hij daarom Gagneux verzocht zulks uit zijn' naam te doen.
Reeds twee uren later leverden de beide mede-redacteurs van Gagneux, W.D. Frerichs en F. Douchez, een adres in bij den Minister van Justitie, waarbij zij de gunst vroegen om te worden gehandhaafd in hunne betrekking door den nieuwen eigenaar van het blad, wiens naam den Minister ten minste niet onbekend kon zijn. Van zijnen kant beijverde Gagneux zich om het gebeurde onmiddellijk ter kennis te brengen van zijnen meergemelden vriend, en het gevolg hiervan was dat nog denzelfden dag, 21 December, des avonds te 10 uur aan het huis 
{==92==} {>>pagina-aanduiding<<}
 van den Minister een brief werd afgegeven van de hand van den Heer B..st, waardoor Z.E. in kennis werd gesteld vooreerst met het feit van een' nieuwen eigenaar wiens naam men verborgen hield, en voorts met de mededeeling, die gezegd was niet te zijn gedaan namens den Minister, en die niettemin officiëel was; tevens vorderde men met betamelijken eerbied de uitvoering der vermelde beloften, namens den Minister door een' derde aan den schrijver van den brief gedaan. 's Anderdaags, 22 December, 's ochtends te 11 uur, ontving de Heer B..st, alweder door tusschenkomst van meergemelden derden persoon, ten antwoord, dat het Journal de La Haye werd voortgezet, dat de Minister geen kennis droeg van hetgeen de Heer Box deed of zeide, maar dat de Heer B..st zich over niets behoefde te bekommeren.
Dienzelfden 22sten December vond Gagneux op het bureau, waar Box toen toevallig ook was, want hij liet er zich spaarzaam zien, onder de proeven der artikelen bestemd voor de courant van den volgenden dag, een bericht waarvan de kopij hem niet was vertoond, houdende mededeeling dat, te beginnen met 1 Januari 1844, het Journal te Amsterdam zou worden rondgedeeld vóór 8 uur 's avonds. Namens de overige leden der redactie vroeg toen Gagneux aan Box naar den naam van den nieuwen eigenaar, want als Directeur van het blad kon Box bezwaarlijk de plaatsing van een bericht hebben gelast waarvan de herkomst hem niet bekend was. ‘Ik heb niet gezegd’, viel Box aanstonds in, ‘dat de nieuwe eigenaar mij onbekend was, maar wel dat ik hem kende doch op mij genomen had zijn' naam niet te noemen’. ‘Neen, waarde heer, dat hebt Ge gisteren niet gezegd,’ antwoordde Gagneux. ‘Maar ik heb ook gezegd dat eene schadeloosstelling zou worden uitgekeerd aan de vroegere mede- 
{==93==} {>>pagina-aanduiding<<}
 redacteurs gedurende drie maanden,’ ging Box voort ‘Neen, dat hebt Ge niet gezegd,’ hernam Gagneux. ‘Ge hebt alleen gesproken van eene schadeloosstelling, zonder van cijfers te gewagen, die, had ik ze gisteren vernomen, terstond door mij zouden zijn genoemd, om mijne mede-redacteurs gerust te stellen omtrent de allereerste gevolgen van een onverdiend ontslag.’ ‘Maar, mijne heeren’, ging Box verder voort, ‘waarom doet Ge dien heftigen uitval tegen mij? Ik ben niets meer dan de voorloopige drukker van het Journal, en alles hangt af van den nieuwen eigenaar die zijne redactie naar welgevallen kiezen zal.’ ‘Voor ons, mijne heeren,’ zeide nu Gagneux tot zijne mede-redacteurs, ‘is deze verklaring voor het oogenblik voldoende; bemoeien we ons verder niet met den Heer Box die zich van alle verantwoordelijkheid tegenover ons tracht te ontdoen; één ding is maar al te duidelijk, namelijk dat er een hand is die zich schuil houdt om des te gereeder te treffen en kwaad te stichten; maar weldra zullen wij een beroep doen op de openbare meening, op de gerechte verontwaardiging door het blootleggen van zulk eene handelwijze teweeggebracht, en dan zullen we die hand die zich in het duister verscholen houdt noodzaken voor den dag te komen. Wat U betreft, Heer Box, tegenover Uwe weigering om den naam te noemen van den nieuwen eigenaar, dien Ge nu bekent te kennen, stellen wij de verplichting van het hoofd eener inrichting, om, als een goed huisvader, ten behoeve van Uwe oud-gedienden een beroep te doen op de goede zorg van Uwen opvolger. Maar welke gunstige verwachtingen kunnen wij ook koesteren van een' Directeur, die twee uur vóór dat hij zijne redacteurs den verpletterenden maatregel mededeelde, reeds met zeker welbehagen dat nieuws aan anderen vertelde? Welk vertrouwen kunnen 
{==94==} {>>pagina-aanduiding<<}
 wij op dit oogenblik stellen in Uwe woorden, bij de wetenschap, dat door U op zekere plaats, en in tegenwoordigheid van meer dan één getuige, gisteren is verklaard, dat Gij zelf de nieuwe eigenaar zijt?’
Gagneux achtte thans het oogenblik gekomen om nogmaals een bijzonder gehoor aantevragen bij den Minister van Justitie, ten einde zoo mogelijk het laatste woord in deze zaak, die nu al vijf weken hangende was, te vernemen; hij deed zulks bij een beleefd schrijven dd. 24 December. 's Anderdaags kwam daarop Box den Heer B..st uit naam van den Minister mededeelen, dat het Journal de La Haye in handen van hem, Box, verbleef, die bevoegd was zulke schikkingen te maken als hem noodig voorkwamen, en dat de oude redactie met 31 December ontslagen werd. Dit bericht bracht Gagneux in de noodzakelijkheid om, nu hem ook zijne tweede aanvraag om een bijzonder gehoor bij den Minister geweigerd scheen te worden, tot de eerste openbare audientie, die op 27 December inviel, zijne toevlucht te nemen. Dien dag had tusschen beide personen het volgende onderhoud plaats.
Gagneux. ‘Daar ik niet de gunst heb kunnen verkrijgen van een bijzonder gehoor, ben ik zoo vrij mij te vertoonen op Uwe eerste openbare audientie, en U de vraag te doen, of de mededeeling, gisteren (lees: eergisteren) door den Heer Box aan zeker iemand gedaan, in werkelijkheid is de uitdrukking van Uwen wil.’
Z.E. ‘Ik heb geen wil uittespreken waar 't het Journal de La Haye geldt. Ik ken den Heer Box als redacteur van dat dagblad en hij staat met mijn ministerie alleen in betrekking voor geldelijke aangelegenheden.’
Gagneux. ‘En toch, Z.E., toen ik, op de eerste mededeeling van de voorgenomen opheffing van het Journal 
{==95==} {>>pagina-aanduiding<<}
 de La Haye, van Uwe welwillendheid een bijzonder gehoor vroeg met het oogmerk om aan Uw oordeel eenige opmerkingen aangaande dit punt te onderwerpen, hebt Ge toen niet de goedheid gehad om mij door den Heer Box te doen weten, dat van die opheffing hoegenaamd geen sprake was, en dat ik Uwe bevelen moest afwachten?’
Z.E. ‘Ik heb alleen aan den Heer Box mijne verwondering te kennen gegeven, dat er reeds gesproken werd van eene opheffing waartoe nog volstrekt niet was besloten, en ik herhaal het aan U, ik had geen bevelen te geven in zake het Journal de La Haye.’
Gagneux. ‘Maar Z.E., de tweede brief dien ik de vrijheid nam tot U te richten.…’
Z.E. ‘Met welk recht hebt Ge mij geschreven? Ik ken U niet.…’
Gagneux. ‘Hoe nu! Ge kent mij niet? Wist Gij niet dat ik Hoofdredacteur was van het Journal de La Haye?’
Z.E. ‘Ik ken geen anderen redacteur dan den Heer Box. Ik weet wel van hooren zeggen dat door U in het Journal de La Haye wordt geschreven, maar dat is ook alles. Waarheid is het dat ik aan iemand, die levendig belang in U stelt, heb doen zeggen, dat wanneer het Journal de La Haye in andere handen overging, er acht zou worden geslagen op U. Maar den Heer Box is eene som gelds aangeboden, hij heeft die aangenomen, en hij is meester om te doen zooals hem goeddunkt, en te kiezen wien hem gelieft tot hulp bij de redactie van zijn dagblad.’
Gagneux. ‘Alzoo staat het dus vast dat wij, die onzen plicht hebben gedaan, de slachtoffers zullen zijn van den Heer Box.’

{==96==} {>>pagina-aanduiding<<}

Z.E. ‘Slachtoffers! Maar de Heer Box is niet in staat die te maken en ik heb achting voor zijn karakter. Voor 't overige, Mijnheer, laten de ernstige zaken die mij zijn toevertrouwd mij geen tijd om mij bezig te houden met zulke kleine nesterijen betreffende redactie en Journal.’
Bij ieder die, gelijk de leden der redactie van het Journal, op de hoogte was, stond het vast, dat het Journal de La Haye tot dusverre altijd aan den Staat groote sommen gelds had gekost, die overgegeven waren aan de verkwisting van een slecht beheer. Met het oog op doortastende bezuiniging, het dringend gevolg van den toenmaligen staat van 's lands geldmiddelen, was er inderdaad een oogenblik ernstig sprake van de opheffing van dit al te dure ministeriëele blad. De Directeur van het blad had met het hem zoo eigen boosaardig doorzicht zeer goed begrepen, dat hij zich van het voortbestaan van het Journal alleen verzekerd kon houden wanneer hij op zijn budget belangrijke bezuinigingen toeliet, waarbij hij intusschen onmogelijk rekening kon maken; vandaar dat hij trachtte, nu eens door ontijdige mededeelingen, straks door geruchten handig te midden zijner talrijke handlangers verspreid, 't zij omtrent eene andere bestemming die aan zijn persoon zou worden gegeven, 't zij betreffende een aanstaand vertrek naar het buitenland, het oogenblik der opheffing van het Journal te verhaasten; want evenals groote staatslui wel eens verlangen dat liever de Staat te gronde gaat dan dat een beginsel worde prijsgegeven, zoo verlangde ook Box dat het Journal de La Haye zou ophouden gelijktijdig dat hij van het tooneel aftrad, die er de verpersoonlijking, het vleeschgeworden beginsel, van meende te zijn. Bij den Minister, die misschien nog aarzelde wat te doen, óf het blad te zien op- 
{==97==} {>>pagina-aanduiding<<}
 geheven door daaraan alle subsidie te onthouden, óf wel het bestaan te doen voortduren onder verminderde toelage, heeft het schrijven der redactie van 30 November niet onwaarschijnlijk den doorslag gegeven, omdat daarbij zeker de helft zoo niet minder werd gevraagd van het bedrag vroeger toegestaan. Had de Minister daarop nadere inlichtingen gevraagd, dan had hij kunnen vernenemen, dat zulk eene vermindering van het bedrag bij het Journal mogelijk was, mits Box slechts werd verwijderd 1, hij die zich zeer weinig met het Journal inliet, slechts nu en dan eens bij opwellingen van ijver, maar die niettemin het grootste gedeelte van het budget in eigen zak wist terecht te doen komen, en die toch al sedert lang, gelijk reeds werd medegedeeld, overal had gesproken van zijne buitenlandsche reisplannen, en zijne woning met meubilair en al te koop of te huur had aangeboden. Dan had de Minister tevens kunnen vernemen, hoe eene vermindering van 's lands toelaag gepaard kon gaan met verhooging van traktement voor de leden der redactie, wier arbeid meer regelmatig verdeeld zou worden; hoe toch het loon van zetters en drukkers hetzelfde kon blijven, en hoe er baten konden worden opgespoord die tot dusverre schandelijk waren veronachtzaamd. Dan had - want Les Mystères du Journal de La Haye dragen de dagteekening van 11 Januari 1844 - niet de redactie met Januari 1844 ontslagen, en het loon der zetters van 9 op 7 Gulden 's weeks teruggebracht behoeven te worden.

{==98==} {>>pagina-aanduiding<<}

De openbaringen door de leden der afgetreden redactie, E. Gagneux, W.D. Frerichs, F. Douchez, en F.W. Schmaling 1 gedaan, waren daarom van zooveel gewicht, en baarden daarom zooveel opzien in Januari 1844, omdat tot dusverre door de regeering wel was ontkend het bestaan van een half-officiëel of ministeriëel dagblad, en van een ander regeerings-orgaan dan de Staats-Courant, hetgeen volkomen juist was, maar omdat niet te gelijkertijd erkend was, dat er reden bestond voor de geruchten dat veel bij het Journal de La Haye toch eigenlijk niet in den haak was. Nu evenwel was plotseling het licht ontstoken! Wel mocht de juistheid der bewering van de afgetreden redactie, dat het Journal een ministeriëel blad was, worden betwijfeld, omdat de Ministers er geen gelden uit eigen middelen aan ten koste legden, maar daarentegen was thans zoo duidelijk mogelijk geworden, dat 's lands penningen daarvoor werden gebezigd, en daaraan jaren lang waren verspild. En dit terwijl het publiek van het blad niet gediend wilde zijn! Want de slechte richting die aan het Journal was gegeven, waarvan toch het gronddenkbeeld zoo nuttig ware geweest, mits het slechts op een waarlijk nationaal doel ware gericht geworden, had het blad reeds sedert lang in een' slechten roep gebracht, en het aantal der reeds weinige abonnés zoo verminderd, dat men zeggen kon dat het nog maar alleen werd gedrukt voor den vorm en als bewijs dat het nog bestond. Het ongelukkig gevolg van die verkeerde richting, van dat gemis aan een openhartig blootleggen der aangelegenheden des lands, had daarbij tengevolge gehad, dat het Journal, zoo het heette opgesteld met het doel om 
{==99==} {>>pagina-aanduiding<<}
 Europa voor te lichten omtrent onzen binnenlandschen toestand, niet anders in handen van onze naburen kwam dan door middel van ruiling met de buitenlandsche dagbladen.
Zeer opmerkelijk was het, dat weinige dagen vóór dat de openbaringen door de leden der afgetreden redactie het licht zagen, iemand anders, met name de (zoogenaamde) Heer G.A. Van der Biezen, een verzoekschrift opstelde dat den 30sten December 1843 bij de Tweede Kamer terechtkwam, waarbij in het algemeen belang met aandrang verzocht werd intrekking van alle toelage tot dusverre door de regeering aan dagbladen verstrekt. Dat op dit stuk niet besloten werd om over te gaan tot de orde van den dag, zullen we zoo aanstonds zien. Eindigen we met Les Mystères du Journal de La Haye door aanteteekenen, dat de afgetreden redactie, althans Gagneux, bekend maakte, hoe alle pogingen door haar in het werk werden gesteld om tot de oprichting van een nieuw Fransch dagblad te geraken, welk blad dan ook in Februari 1844 het licht zag.
Het heeft mij in hooge mate verbaasd dat De Bosch Kemper, in 1844 Advocaat-Generaal bij het Provinciaal-Gerechtshof in Noord-Holland, dus deel uitmakende van het Openbaar Ministerie te Amsterdam, dat weldra aanschrijving kreeg om den persoon van G.A. Van der Biezen te doen opsporen, in zijne Gesch. v. Nederland na 1830, dl. IV, blz. 204, sprekende van het verzoekschrift door dien Heer ter Tweede Kamer ingediend, zegt dat dit stuk afkomstig was van den Hoofdredacteur van het Handelsblad, Van der Biesen. J.W. Van den Biesen, de stichter en Hoofdredacteur van het Algemeen Handelsblad toch had er niets mede te maken, en wie G.A. Van der Biezen te Amsterdam was, is, voor zoover ik weet, nooit uitgekomen; om Van Hall te kwellen gaf 
{==100==} {>>pagina-aanduiding<<}
 G.A.v.d.B. later in de Arnhemsche Courant van Zaterdag 2 Maart 1844, No. 45, nog eens een Ingezonden Stuk ten beste.
Reeds in het voorjaar van 1842 was te Brussel een vlugschrift in het licht verschenen van de hand van den Heer Lebrocquy, ex-redacteur van het Journal du Commerce, - naar het schijnt worden hier bedoeld de Souvenirs d'un Ex-Journaliste 1820-1841, Par P. Lebrocquy. Bruxelles, 1842, 139 blz. kl. 8o. 1 - waarin de ondersteuning van de zijde der Nederlandsche regeering aan Belgische dagbladen verleend, met name aan den Messager de Gand, den Lynx, de Industrie, het Journal du Commerce, enz. werd opgesomd. Die ondersteuning beliep tonnen gouds. En de Heer Lebrocquy verklaarde ‘dat de hoofdredacteurs, ten einde hunnen ijver nog meer aan te sporen, de verzekering ontvingen, dat zij de som, welke hun jaarlijks werd uitgekeerd, als eene lijfrente konden beschouwen’. Wel deelde de Arnhemsche Courant in haar nummer van 27 April 1842 een uittreksel mede uit dat vlugschrift, maar de openbaringen van den Heer Lebrocquy trokken destijds niet zoo sterk de aandacht, omdat de zaak van algemeene bekendheid was. Thans evenwel meende men dat die ondersteuningen hadden opgehouden. En ziet, nu kwam juist iemand, al was het onder een' aangenomen naam, die in de gelegenheid scheen goed onderricht te zijn, het tegendeel verklaren 2, en bij de Tweede Kamer aandringen op de intrekking van gelden die door de regeering werden verstrekt aan het Jour- 
{==101==} {>>pagina-aanduiding<<}
 nal de La Haye, het Nederlandsch Nieuwsblad, en zeker Gentsch blad, welke intrekking aanzienlijke besparing in 's lands kas zou veroorzaken, hetgeen hem in de toenmalige omstandigheden allerwenschelijkst voorkwam.
In de zitting nu der Tweede Kamer van Woensdag 17 Januari 1844 bracht de Heer De Jong Van Beek en Donk namens de Commissie tot de verzoekschriften verslag uit over dit adres, waarvan de slotsom was het voorstel om daaromtrent overtegaan tot de orde van den dag.
Bruce verklaarde zich hiertegen. Het adres behelsde eene bepaalde klacht tegen een der ministers, namelijk dat er gelden buiten de begrooting zouden worden uitgegeven. Er was een bepaald verzoek in uitgedrukt, namelijk dat de Kamer pogingen zou aanwenden om dat misbruik te doen ophouden. Na hetgeen juist in die dagen van eene andere zijde (Les Mystères du Journal de La Haye) daaromtrent was medegedeeld, kwam het feit in het adres ontwikkeld niet zoo onwaarschijnlijk voor. Of, in de toenmalige omstandigheden, de Ministers een bepaald nieuwsblad noodig hadden, om hunne daden te verdedigen, was eene vraag, die hij op dat oogenblik niet zou beantwoorden; maar in elk geval zouden de fondsen daarvoor op de staatsbegrooting moeten voorkomen. Daar dus het adres een bepaald verzoek en eene bepaalde klacht inhield, eene klacht die bevestigd werd door de omstandigheden die van buitenaf bekend waren geworden, zoo stelde hij voor het stuk ter Griffie neder te leggen.
Van Goltstein vond evenzoo het adres van te veel belang, om daaromtrent overtegaan tot de orde van den dag. Hij was van meening, dat het niet alleen ter Griffie moest worden nedergelegd, maar dat het tevens naar den Minister van Justitie moest worden verzonden. Volgens het adres, werden er gelden aangewend, in strijd 
{==102==} {>>pagina-aanduiding<<}
 met het algemeen belang, tot ondersteuning van dagbladen, bestemd om de openbare meening te beheerschen en op een dwaalspoor te brengen. Dit zou niet zijn overeenkomstig de vrijheid van drukpers, die hier te lande moest bestaan en die ook bij de Grondwet gewaarborgd werd. Het was van belang eene bepaalde opgave van de zijde der regeering te ontvangen nopens de juistheid dier feiten, en van haar de zekerheid te erlangen, dat geen zoodanige verkeerde aanwending van 's lands gelden plaats had of verder zou plaats hebben. Hij stelde daarom voor het stuk zoowel ter Griffie neder te leggen, als het te verzenden naar den Minister van Justitie met verzoek om inlichtingen.
De Jong Van Beek en Donk erkende, dat het adres een bepaald verzoek inhield, en dat daarin ook bepaalde feiten werden aangewezen, die door het openbaar gerucht bevestigd werden. Hij zag echter niet in, dat die feiten aanleiding konden geven tot een der voorstellen, door de beide vorige sprekers gedaan. De adressant toch stelde geheel willekeurige feiten, namelijk dat er jaarlijks ƒ 50,000 aan het Journal de La Haye en aan het Nederlandsch Nieuwsblad, en ƒ 30,000 aan een Gentsch en andere dagbladen werden verstrekt, doch het bewijs van dit beweren bleef hij schuldig. Die feiten kwamen min of meer overeen met den inhoud van de toen juist verschenen Mystères du Journal de La Haye. Doch spreker was van meening, dat ware al niet het rapport der Commissie gereed geweest vóór de verschijning van dat geschrift, hij juist in dat laatste redenen zou hebben gevonden om het adres ter zijde te doen leggen. Immers zoo daaruit bleek, dat het Journal de La Haye vroeger gelden uit 's lands kas getrokken had, dan bleek tevens, dat dit nu niet meer het geval 
{==103==} {>>pagina-aanduiding<<}
 was. Het bleek toch dat vier redacteurs hun ontslag hadden bekomen, bewijs dus, dat de verleende toelagen thans waren ingetrokken. Spreker kon het begrijpen, dat bij de beraadslagingen over de begrooting een lid inlichtingen vroeg omtrent toelagen aan dagbladen verstrekt; doch hij hield het er voor, dat het in strijd was met de waardigheid der Kamer, om in eene enkele aanwijzing die mocht worden gedaan aanleiding te vinden om daarop acht te slaan, of wel om op elke willekeurige beschuldiging een besluit te nemen als werd voorgesteld. Zoo dit het geval was, dan zou de Kamer overstroomd worden met allerlei willekeurige beschuldigingen; dan zou men verhalen, dat aan dezen of genen ten onrechte gelden werden verstrekt. De Kamer zou alsdan door een antecedent gebonden zijn, en tot de verzending naar den Minister moeten besluiten van elk verzoekschrift, dat door geen bewijs hoegenaamd werd gestaafd. Om deze redenen derhalve bleef de rapporteur volharden bij de genomen conclusie.
Van Dam Van Isselt, die zich reeds in Juni 1832 ongunstig over het Journal de La Haye had uitgelaten, zeide, dat de Commissie zich op een verkeerd standpunt had geplaatst, of althans geredeneerd op gronden, die niet aanwezig waren. De Commissie beriep er zich op, dat in het adres geen bewijzen werden geleverd. Zou men dan, wanneer b.v. een ingezeten zich beklaagde, dat in zijn' persoon de Grondwet was geschonden, en die daaromtrent onderzoek der Kamer begeerde, op zoodanig verzoek overgaan tot de orde van den dag, omdat daarin de bewijzen niet waren aangevoerd? Neen, de Kamer zou die feiten moeten onderzoeken, en tot dat einde verzenden naar den Minister. De zaak, waarvan hier sprake was, was van minder gewichtigen aard. Ze was 
{==104==} {>>pagina-aanduiding<<}
 echter voor niemand een geheim, ofschoon vroegere ministers haar steeds hadden ontkend, en in weerwil dat de tegenwoordige Minister van Justitie, bij de beraadslagingen over de voordracht tot vermindering der gerechtshoven (zie boven) verklaard had maar ééne officiëele courant te kennen, en hij het niet rechtstreeks had ontkend dat andere bladen betaald werden. In strijd met hetgeen door een' vorigen spreker was gezegd, hield hij het intusschen voor een wettig recht van een ministerie in een' constitutioneelen staat om zich te kunnen verdedigen. Wanneer men, bij de herhaalde aanvallen, die er van verschillende zijden werden gedaan, zich niet op dezelfde wijs door een dagblad zou mogen verdedigen, dan zou het regeeren in zekeren zin onmogelijk worden. Toch leverde het adres, daar er feiten gesteld waren, overvloedigen grond op om ter Griffie neergelegd en naar den Minister verzonden te worden. Alvorens die feiten te beoordeelen, moest men weten, of die toelagen werkelijk uit de 500,000 Gld. voor onvoorziene uitgaven waren verstrekt, en of dus de beschuldiging tegen den daarbij betrokken Minister waarheid was. Het uitgekomen boekske bevestigde wezenlijk, dat er eene toelage aan het Journal de La Haye werd verleend. Door het ontslag der vier redacteurs had het Journal de La Haye niet opgehouden te bestaan. De redactie was alleen veranderd, hetgeen trouwens ook blijkbaar was: het subsidie had echter niet opgehouden. In het geschrift werd door vier personen, die als ingezetenen van het rijk konden beschouwd worden, verklaard, dat het Journal ondersteuning ontving. Spreker ondersteunde derhalve het gevoelen van den Heer Van Goltstein.
Van Rappard had daartegen slechts ééne bedenking. Hij deed opmerken, dat het adres was gericht aan de 
{==105==} {>>pagina-aanduiding<<}
 beide Kamers der Staten-Generaal, en niet aan de Tweede Kamer. Hij hield het er dus voor, dat deze in geenen deele bevoegd was over de zaak te oordeelen, en dat dus het adres ter zijde moest worden gelegd.
Van Rijckevorsel was van dezelfde meening.
Van Goltstein antwoordde hierop, dat het adres ook aan de Tweede Kamer gericht en zeker aan haar gezonden was. Het hoofd mocht luiden aan de beide Kamers, doch het adres was ook voor de Tweede Kamer bestemd. Wat de zaak zelve betrof, verwonderde hij zich, dat de rapporteur der Commissie de verzending aan den Minister zoozeer had bestreden. Die verzending strekte om opheldering te vragen. Het was evenzeer in het belang der regeering als in dat der Kamer, dat feiten toegelicht en opgehelderd werden. Het was van belang, dat de Regeering aan de Kamer te kennen gaf, dat 's lands penningen tot behoorlijke doeleinden werden besteed en niet gebruikt, of liever misbruikt tot ondersteuning van dagbladen, bestemd om de openbare meening op een dwaalspoor te brengen. En hij stelde de vraag, of die feiten dan zoo onzeker waren, dat er geen schijn van zou bestaan? Bij de beraadslagingen over de begrooting waren daaromtrent ophelderingen gevraagd, doch men had ze niet gekregen 1. Het was van belang de noodige inlichtingen te bekomen, ten einde tot de kennis te geraken, hoe de gelden van den Staat werden aangewend. Hij was te meer voor de verzending aan den Minister, opdat er zorg zou worden gedragen, dat zoodanige verkeerde aanwending in het vervolg niet meer plaats had.

{==106==} {>>pagina-aanduiding<<}

Kniphorst betoogde, dat omtrent alles wat aan de Staten-Generaal werd gericht, de Tweede Kamer het initiatief had, alles van hare zijde moest uitgaan, en zij naar de Eerste Kamer verzond. Dit was ook hier het geval, en ofschoon aan beide Kamers gericht, behoorde het adres tot de bevoegdheid der Tweede Kamer. Hij verklaarde zich voorts voor het nederleggen ter Griffie maar tegen het verzenden aan den Minister. Wanneer de drukpers en dus ook de aanval van de eene zijde vrij was, dan zou het eene groote inconsequentie zijn om de ministers niet de middelen te verschaffen zich te verdedigen.
Duijmaer Van Twist herinnerde, hoe hij dienzelfden dag, bij eene andere discussie, verklaard had, dat de Commissie concludeerde maar dat de Kamer besliste. Bij deze gelegenheid bracht hij dit gevoelen in toepassing. Hij zou stemmen tegen het rapport, maar hij was niet voor het nederleggen ter Griffie, waarvan hij niet het minste nut verwachtte. Eene verzending aan den Minister van Justitie daarentegen was noodzakelijk. De feiten in het adres aangevoerd moesten worden nagegaan. Hij herinnerde, dat er in eene vorige zitting door den Minister van Binnenlandsche Zaken was verklaard, dat wanneer men hem een adres had toegezonden, hij het voor kennisgeving zou hebben aangenomen. Uit dien hoofde drong spreker er op aan, dat het adres aan den Minister zou worden verzonden met het doel om te worden onderricht omtrent de feiten daarin aangevoerd.
De Jong Van Beek en Donk verklaarde hierop, dat het adres niet alleen aan de Eerste Kamer, maar ook aan de Tweede Kamer was gericht. Hij vooronderstelde dus, dat er waarschijnlijk een duplicaat aan de Eerste Kamer was gezonden. De Tweede Kamer was dus wel degelijk met het adres in kennis gesteld. Alle klachten over 
{==107==} {>>pagina-aanduiding<<}
 schending der Grondwet zouden z.i. niet aan den Minister moeten verzonden worden. In zijn oog beteekende eene verzending aan den Minister zeer veel. De Kamer toonde daardoor het grootste belang te stellen in een adres. Het was eene uitdaging van den daarbij betrokken Minister. Het was dikwijls gebleken, dat de Kamer veel gewicht hechtte aan eene verzending aan den Minister. Hij bleef volharden bij het voorstel om op het adres overtegaan tot de orde van den dag.
Van Rappard zeide nog, dat, daar hij nader door den voorzitter was ingelicht, dat het adres werkelijk aan de Kamer was gericht, hij voor het nederleggen ter Griffie zou stemmen.
Schooneveld zou stemmen voor de orde van den dag. In eenen constitutioneelen staat moest het ministerie zijne organen hebben, die gesubsidiëerd moesten worden. Er bestond alzoo geen reden voor het nederleggen ter Grifffie of de verzending aan den Minister. De verzending moest met een bepaald doel geschieden. De klacht zou, om in aanmerking te komen, moeten aanduiden de middelen, waaruit de toelagen werden verstrekt. Want geschiedde dit uit fondsen niet aan de gewone en strikte verantwoording onderworpen, dan had de Kamer er niets mede te maken.
Luzac zou stemmen voor de verzending aan den Minister. Het was noodzakelijk dat de Kamer omtrent deze aangelegenheid werd ingelicht, te meer, omdat hij bij vorige gelegenheden door den Minister van Justitie in de vergadering had hooren zeggen, dat er geen dagbladen gesubsidiëerd werden. Indien hij aannemen wilde, dat de regeering hare dagbladen hebben moest, dan moest het bewind daarvoor uitkomen, opdat men dan ten minste weten zou, welke beginselen door de ministers werden 
{==108==} {>>pagina-aanduiding<<}
 verdedigd. Het was met bijzondere belangstelling, dat hij de inlichtingen des ministers tegemoet zag. De vraag was: bestaan er werkelijk zoodanige gesubsidiëerde dagbladen, en zoo ja, welke?
Bij de stemming werd hierop het voorstel der commissie verworpen met 33 tegen 12 stemmen, en besloten tot het nederleggen van het adres ter Griffie, terwijl met 26 tegen 19 stemmen besloten werd om het adres te verzenden aan Z.E. den Minister van Justitie, om daarop inlichtingen te bekomen 1.
Die inlichtingen zijn nooit gegeven! Wel las men veertien dagen daarna, in het Algemeen Handelsblad van 30 Januari 1844, eene advertentie waarbij de persoon van G.A. Van der Biezen werd uitgenoodigd, om des namiddags, tusschen 12 en 2 uur te komen aan het parket van den Officier van Justitie bij de Arrondissements-Rechtbank te Amsterdam, Mr. J.B. Zweerts. En die advertentie gaf toen G.A.v.d.B. aanleiding om in de Arnhemsche Courant van Zaterdag 2 Maart 1844, No. 45, de vraag te doen, of die maatregel strekte om zich omtrent den persoon van den petitionaris te vergewissen, dat deze inderdaad behoorde tot de ingezetenen des rijks, op grond van Art. 159 der Grondwet alleen gerechtigd tot het indienen van verzoeken aan de bevoegde macht; of wel dat die maatregel was genomen om den verzoeker schrik op het lijf te jagen, en hem voor altoos het petitioneeren afteleeren; men wist toch, dat ieder huiverde van het denkbeeld om voor eenen Officier van Justitie te verschijnen, en geen goed huisva- 
{==109==} {>>pagina-aanduiding<<}
 der verlangende was dien ambtenaar van nabij te leeren kennen. Eene dergelijke ongrondwettige handelwijze mocht niet bij den Minister worden ondersteld; maar wat zou dan het gevolg van het onderzoek zijn? Als Van der Biezen zich nu niet te Amsterdam aan het bedoelde parket aanmeldde, zou men het er dan voor houden, dat Van der Biezen was een gefingeerd persoon en geen ingezeten des rijks, met dit gevolg, dat op het adres door Z.E. zou worden gerapporteerd, dat, aangezien de persoon niet bestond, het geheele verzoek buiten onderzoek behoorde te blijven. Men zou het voor een gevaarlijk systeem mogen houden, om een' persoon, die in Amsterdam niet scheen uitgevonden te kunnen worden, als een gefingeerd persoon, en omdat hij zich bij den Officier van Justitie niet had aangemeld, als niet bestaande te beschouwen. De bijzonderheid toch, dat het verzoek uit Amsterdam was gedagteekend, mocht niet verder strekken dan tot eene presumtive woonplaats des verzoekers, geenszins als eene conditio sine qua non, dat hij in Amsterdam en niet elders mocht en kon wonen. Men verwachtte dus, dat, voor en aleer tot deze conclusie werd overgegaan, alle mogelijke plaatsen des lands op gelijke wijze zouden worden onderzocht, opdat het blijken zou, zooals G.A.v.d.B. zelf hoopte, dat Van der Biezen niet bestond, en alzoo niet was een ingezeten des rijks; en verder, dat het gansche verzoek of de klacht, aan de Staten-Generaal gericht, was eene opgeraapte leugen en van allen grond ontbloot. Maar was dan, vroeg G.A.v.d.B. die status personae op grond van Artikel 159 der Grondwet zoo een essentiëel vereischte, om eenig verzoek, aan de bevoegde macht gedaan, te onderzoeken? En moest een verzoeker, alvorens met vrucht te kunnen petitioneeren, zijn certificat d'origine vertoonen en bij het 
{==110==} {>>pagina-aanduiding<<}
 verzoek overleggen? Hij las dit niet in Art. 159 der Grondwet; ook had de Tweede Kamer deze vraag reeds afgesneden door te doen gelijk zij gedaan had. Eindelijk bejammerde hij het gebeurde, omdat daardoor een nieuwe schok aan de in vele opzichten zoo milde Grondwet werd gegeven! Bemoeilijkte men het richten van verzoeken aan de Staten-Generaal, het getal zou zeker merkelijk minder worden, maar niemand zou voortaan de klachten, die hem rechtmatig voorkwamen, onder de oogen der bevoegde macht brengen. In ons klein land, waar de meeste staatsmachten door camaraderie en nepotisme samenhingen, wachtte men zich de stem der waarheid te laten hooren uit vrees van dezen of genen te zullen kwetsen, waardoor men zich eene volslagen nederlaag in zijne staatkundige of burgerlijke betrekking zoude zien berokkend. Daarom waagde men zijn' eigen naam niet aan de rechtmatigste verzoeken en grofste misbruiken, maar deed dien dikwerf den naam en de onderteekening van zijnen barbier of kleêrmaker geven. Zulks schaadde ook eene welingerichte regeering niet, maar was veeleer de beste waarborg om alle misbruiken te leeren kennen. Zou men dezulken in de officies van Officieren van Justitie ter verantwoording roepen, en zich niet alleen tot het onderzoek der daadzaken bepalen? Geen klachten zouden voortaan weder bij de Staten-Generaal komen, maar het smeulend vuur zou eensklaps in fellen brand overslaan.
Natuurlijk gaven de beschouwingen ter Tweede Kamer gehouden naar aanleiding van het adres van Van der Biezen stof tot velerlei geschrijf in de dagbladen. Eene onderstelling als die van Van Dam Van Isselt, dat de toelagen aan zekere dagbladen verstrekt gevonden werden uit den post van 500,000 Gld. voor onvoorziene uitgaven op de begrooting toegestaan, bleef niet onbesproken. Hoe 
{==111==} {>>pagina-aanduiding<<}
 was zoo iets mogelijk? Want uitgaven voor een bestaand dagblad konden toch niet tot de rubriek onvoorziene uitgaven worden gebracht. Wat men den ministers misschien moest ontzeggen, zooveel voorzienigheid mocht men hun toch wel toekennen, dat zij zulke uitgaven vooruit konden berekenen. Denkbaar was het, dat de uitgaven voor een dagblad door hen te laag werden geraamd, en in zoodanig geval, maar dan ook alleen in dat geval, kon er sprake zijn, dat het ontbrekende onder de onvoorziene uitgaven gerangschikt en uit de 500,000 Gld. mocht gekweten worden. Hoe De Jong Van Beek en Donk beweren kon, dat uit Les Mystères du Journal de La Haye wel bleek dat dit blad vroeger gelden uit 's lands kas getrokken had, maar dat uit hetzelfde geschrift tevens bleek, dat dit nu niet meer het geval was, omdat vier leden der redactie hun ontslag hadden gekregen, mocht als een bewijs van logische redeneering gelden! Aan Curatoren der Leidsche Hoogeschool, werd dan ook, wanneer ze soms mochten hebben afgezien van den Heer Bakhuizen Van den Brink, de Heer De Jong voor het professoraat in de logica aanbevolen, om de logica te zien gedoceerd als nooit te voren! Verwondering en verbazing wekte de redeneering van Van Rappard. Het adres was gericht aan de beide Kamers, en niet aan de Tweede Kamer; hij hield het er dus voor dat deze in geenen deele bevoegd was over de zaak te oordeelen, en dat het adres derhalve ter zijde moest worden gelegd. Maar was het dan ook misschien aan de Eerste Kamer gericht? Wel neen, dan zou het even goed aan de Tweede Kamer zijn gericht. Het adres was gericht aan beide Kamers, ergo, volgens den Heer Van Rappard, noch aan de Eerste, noch aan de Tweede Kamer. Hoogst opmerkelijk evenwel is het, dat Kamer en pers in 1844 
{==112==} {>>pagina-aanduiding<<}
 eenstemmig van meening waren, dat aan de ministers gelden moesten worden verstrekt ten behoeve van een blad waarin ze hunne handelingen konden rechtvaardigen, mits slechts die gelden bij de begrooting werden toegestaan. Wat omtrent dit punt in de Kamer door Bruce, Van Dam Van Isselt, Kniphout, Schooneveld, en Luzac was aangevoerd is hierboven reeds aangewezen. In de pers werd met ronde woorden gezegd: ‘Weinigen zullen de noodzakelijkheid van het bestaan van een ministeriëel dagblad in eenen constitutionelen staat betwijfelen; de ingezetenen hebben het regt de regeringsdaden te beoordeelen en hun oordeel in publieke bladen kenbaar te maken; men begrijpt de billijkheid, dat ook de ministers, die tegenover de ingezetenen, in vele opzigten, staan, gelegenheid hebben hunne aanmerkingen tegen die oordeelvellingen te maken en deze onder de oogen der ingezetenen te brengen. Het geschiktste middel hiertoe schijnt wel een dagblad te zijn; de oprigting en instandhouding van een dagblad, vooral een ministeriëel, gaat gepaard aan vele kosten; wie moet die kosten dragen? De ministers? Misschien ware dit niet schreeuwend onbillijk, - maar stellig billijker zou het zijn, indien de burgers, de staat, zich die getroosteden, om den ministers een vrij en ruim strijdperk te openen, van waar zij den handschoen, hun zoo dikwijls door de menigte toegeworpen, zouden kunnen opnemen. Indien dus de burgers, de staat, de kosten van een ministeriëel blad op zich nemen, dan spreekt het van zelf, dat die uitgaven op de begrooting moeten voorkomen, want dan zijn het staats-uitgaven.’ En daags nadat deze regelen in een Ingezonden Stuk in de Arnhemsche Courant waren opgenomen, verklaarde de redactie van hetzelfde vrijzinnig orgaan in een hoofdartikel: ‘Het bestuur behoort een blad te hebben, waardoor het 
{==113==} {>>pagina-aanduiding<<}
 verdedigd wordt, dat de dwalingen, in welke andere vallen, herstelt; dat de natie omtrent de noodzakelijkheid en het nut der ministeriëele maatregelen of ontwerpen inlicht. De ministers staan aan allerlei aanvallen bloot, zij behooren niet van alle middelen van verdediging beroofd te zijn. Deze verdediging is een pligt, en te duurder, naar mate de belangen van meerderen aan hen toevertrouwd zijn, welke zij toonen moeten wezenlijk te behartigen. Is daarvoor geld noodig; wij zullen die uitgaven niet bestrijden, integendeel, ondersteunen. Daartoe evenwel behooren die uitgaven op de wettige wijs te geschieden. Gelijk alle andere behooren zij - de grondwet wil dit - op de begrooting voor te komen’ 1.
Naar men wil was Gagneux, die oorspronkelijk handedelaar in wijnen was, zijne loopbaan als publicist begonnen met correspondentie-artikelen te leveren aan den Constitutionnel; toen die artikelen wat al te hevig werden, was men tot het besluit gekomen hem voor de regeering te winnen, en toen hij daarop met eene leverantie van wijn aan eenen zeer hoogen persoon was begunstigd, zou hij hebben opgehouden tegen dien persoon te schrijven. Daarna had Box hem met Juli 1842, ter vervanging van den talentvollen Dobelin, omtrent wien ik hoegenaamd geen mededeelingen heb gevonden, tot Hoofdredacteur bij het Journal de La Haye aangesteld 2. Eerst opposant, toen ministeriëel, werd Gagneux daarna weder opposant, om andermaal ministeriëel te worden. Op Dinsdag 6 Februari 1844 toch zag het eerste nummer het licht van het blad, waarvan de aanstaande verschijning aan het slot van Les 
{==114==} {>>pagina-aanduiding<<}
 Mystères du Journal de La Haye was aangekondigd, onder den titel van Le Temps, Journal des Pays-Bas. Het werd gedrukt bij A.P. Van Langenhuysen, te 's Hage, in 4 blz.folio, van drie kolommen, voorzien van een 2 ½ Cts. zegelmerk. De prijs per kwartaal was voor 's Hage 5 Gld., voor het binnenland 5 ½, voor het buitenland 7 Gld.; immers het blad verscheen slechts driemaal 's weeks: Dinsdag, Donderdag en Zaterdag. Het bureau was gevestigd achter de Groote Kerk, E, No. 24. Volgens De Staatkundige Tooverlantaarn, of Utopisch-Politische Snelwagen, blz. 311, werd Le Temps, waarvan mij geen volledig exemplaar onder de oogen kwam, uitgegeven bij Smaling, in welken uitgever ik den vroegeren corrector van het Journal de La Haye, F.W. Schmaling, meen te herkennen. Bij De Bosch Kemper, Gesch. v. Nederland na 1830, dl. IV, Letterk. Aant., blz. 214, vind ik opgeteekend, dat het blad later slechts éénmaal 's weeks verscheen, en op Zaterdag 28 September 1844, na acht maanden te hebben bestaan, voor het laatst is uitgekomen. Opmerkelijk zeker was het, dat het blad in zijn vóórlaatste nummer, bij eene ongunstige beschouwing van den publieken geest in Nederland, de woorden uitsprak: ‘la Hollande a eu son temps,’ woorden die weinige dagen later geheel werden bewaarheid. Ofschoon Le Temps de hevigste oppositie voerde, raakte hij desniettemin weinig bekend, omdat hij ‘geheel onbeduidend (was) bij gemis aan grondige eigen politieke beschouwing’ 1. Zelf heeft Gagneux zich volgenderwijs over dit blad uitgelaten:
‘Le journal le Temps, dont j'étais le rédacteur principal, en compagnie d'un collaborateur, a été publié à nos risques et périls. Après les deux premiers mois de 
{==115==} {>>pagina-aanduiding<<}
 sa publication, des hommes de l'opposition ont cru un instant, à tort ou à raison, que l'existence de ce journal pouvait être utile aux intérêts qu'eux-mêmes défendaient; ils ont compris qu'il fallait soutenir cette entreprise, et de leur propre mouvement, ils ont arrêté le plan d'une souscription volontaire à laquelle mon collaborateur et moi avons consenti. Il n'est pas nécessaire que j'examine ici pour quelle cause ce journal d'opposition ne s'est point maintenu, quand surtout il est avéré, à mes yeux et au jugement de tous les hommes sensés, qu'il en sera toujours ainsi de tout journal rédigé par l'écrivain qui n'en a pas mission 1. La liquidation du journal le Temps a été désastreuse pour moi, qui avais publié cette feuille; ainsi jamais la main qui l'écrivit, n'a pu se tendre en aucune circonstance pour implorer un honteux salaire de l'imprudente générosité des hommes de l'opposition. Je défie, qui que ce soit de fournir la preuve du contraire, et je donne à l'avance le démenti le plus formel à qui oserait affirmer un pareil fait’ 2.
En toch werd dit beweerd. K., die door een Ingezonden Stuk in de Arnhemsche Courant van Woensdag 17 December 1845, No. 260, aanleiding had gegeven tot het schrijven van Gagneux's A Monsieur l'Éditeur de l'Arnhemsche Courant’, waarin de medegedeelde regelen voorkwamen, verklaarde in eene kantteekening op dien brief: ‘Eén feit wordt ons betwist, namelijk dat de heer G. van de mannen der oppositie ondersteuning voor zijn blad zou hebben gevraagd. Uit eigen beweging kwamen zij dat aanbieden, zegt de heer G. en Zijn Ed. stemde er met 
{==116==} {>>pagina-aanduiding<<}
 zijnen medewerker slechts in toe om die ondersteuning aan te nemen. Hier is het geheugen van den heer G. hem een weinig ontrouw. Zijn Ed. heeft wel degelijk aan verschillende personen, en zoo ook aan den steller dezes, brieven geschreven met dringend verzoek om onderstand.
Het antwoord hierop van Gagneux in de Arnhemsche Courant van Zaterdag 10 Januari 1846, No. 7, blz. 4, kol. 1, is geweest: ‘J'ai dit dans ma première lettre, que des hommes de l'opposition étaient venus à moi. M.D.D. ou M.K., car c'est la même personne, à ce qu'il paraît 1, répond à cette assertion: ‘Cela n'est pas, votre mémoire est infidèle, car j'ai vu des lettres, dans lesquelles vous demandez des secours à des hommes de l'opposition’. Cette réponse contient d'abord une fausseté, et ensuite elle confirme la vérité de ce que j'avais avancé. La fausseté, c'est d'avoir parlé de lettres écrites à plusieurs personnes, tandis que je n'en ai écrit qu'une seule. Je défie, qui que ce soit, d'en montrer d'autres. Mais cette seule et unique lettre, comment a-t-elle été écrite! Sur la provocation probablement de celui-là, même, qui ne rougit pas de chercher à s'en faire aujourd'hui une arme contre moi’. - ‘A mon tour, je ferai observer à la personne qui a signé ce second article du Journal d'Arnhem, ou à M.D.D., car, je le répète, c'est tout un, que sa mémoire lui est infidèle. Comment a-t-elle pu si promptement oublier la lettre, qu'elle m'écrivit le 9 mai 1844, et la proposition tout officieuse qu'elle me fit alors dans les termes les plus explicites. Je n'avais rien sollicité de cette personne, avec laquelle je n'avais eu jusque 
{==117==} {>>pagina-aanduiding<<}
 là aucune relation, et qui ne m'était connue qu'à titre d'écrivain politique. Elle est donc venue à moi de son propre mouvement, et elle a cela de commun avec quelques hommes de l'opposition, ainsi que je l'ai déjà dit’. - ‘Je tiens cette lettre à la disposition de quiconque voudra prendre communication chez moi’. - ‘Cette lettre, datée du 9 mai 1844, est restée sans réponse de ma part jusqu' au mois de juillet 1844, c'est à dire quelque temps après la conférence, dans laquelle fut décidée la transmutation du journal le Temps en feuille hebdomadaire, et ou l'on arrêta le plan d'une souscription volontaire pour maintemir l'existance de ce journal’. - ‘Dans ma réponse je rendais compte à l'auteur de la lettre du 9 mai 1844, de la décision qui venait d'être prise. Du moment que j'avais consenti au plan proposé d'une souscription volontaire, il était de mon devoir de faire cette communication à la personne qui primitivement était venue à moi officieusement et de son propre mouvement’.
Toen Gagneux, die geen man van middelen was - zijne vrouw was eene bekende 's Gravenhaagsche modiste 1 - met 1 October 1844 door de staking van Le Temps zonder werk was, moet hij de uitgave hebben begonnen van een Fransch blaadje onder den titel Un de plus, dat volgens den Stads- en Residentie-Almanak van 1845, blz. 281, des Zondags verscheen, evenals Le Temps bij A.P. Van Langenhuysen, Kerkplein, E. 24, te 's Hage werd uitgegeven, en ƒ 2,50 per kwartaal, of 1 Gld. in de maand kostte, terwijl de prijs der advertentiën 20 Cts. de regel, behalve het zegelrecht, was. Uit Asmodée, No. 44, van 2 Août 1846, blz. 175, en uit het Avis in het Jour- 
{==118==} {>>pagina-aanduiding<<}
 nal de La Haye, No. 240, du Dimanche 5 Octobre 1845, bleek mij, dat, nadat Gagneux met 1 October 1845 weder bij het Journal de La Haye was geplaatst, Un de plus, als gewijd aan letteren, kunst en tooneel, met November 1845 aan het Journal de La Haye werd toegevoegd als Journal de La Haye du Dimanche, en aan de abonnés gratis werd uitgereikt. Met Augustus 1846 evenwel werd, blijkens het Avis in het journal de La Haye, No. 176, du Vendredi 24 Juillet 1846, de uitgave gestaakt.
Met welke hulp Box gedurende de vier eerste maanden van het jaar 1844 het Journal de La Haye in het leven hield is mij niet bekend 1. Dank zij den invloed van J.J. Rochussen, vroeger Minister van Financiën, en sedert 25 Juni 1843 Gezant bij het Hof van België, kreeg Box met 1 Mei 1844 een' medewerker in den persoon van Adriaan Van Bevervoorde, tot dusver particulier secretaris bij gemelden gezant 2. Rochussen toch, heet het, had weten te bewerken, dat, ofschoon de meerderheid der ministers het Journal de La Haye van alle ondersteuning had willen ontblooten en dientengevolge doen opheffen, het bestaan van het blad voorloopig nog verzekerd bleef, maar hij had dan ook als prijs voor den bewezen dienst aan den Heer Box, zich het recht voorbehouden om aan de redactie van het blad iemand te plaatsen van zijne keus. Tot diens ongeluk had Rochussen daarbij het oog gevestigd op zijn' particulieren secretaris. Hoe uitlokkend voor dezen ook het denkbeeld was om, evenals hij vroeger aan wijlen De Avondbode had gearbeid, op 
{==119==} {>>pagina-aanduiding<<}
 nieuw bij een dagblad optetreden, zoo huiverde hij toch om onder Mr. Box werkzaam te zijn, daar deze hem niet genegen scheen; maar Rochussen trachtte die huivering bij Van Bevervoorde weg te nemen door hem te wijzen op betere financiëele vooruitzichten, op de waarschijnlijkheid dat hij vroeger of later aan het hoofd van het Journal de La Haye zou komen, daar Box weldra naar het Zuiden zou gaan, op den invloed eindelijk dien hij zoowel op Box als op zijn blad had. Tegen genot van 1000 Gld. salaris, dat een paar maanden later op 1200 Gld. werd gebracht, werd nu Van Bevervoorde door Box hoofdzakelijk belast met het vertalen van het nieuws en van de hoofdartikelen zoowel uit de Hollandsche als uit de vreemde dagbladen, terwijl hem ook werd opgedragen het samenstellen der inhoudsopgave, die om de drie maanden op het Journal de La Haye werd uitgegeven.
Van Bevervoorde's werkzaamheid aan het Journal de La Haye heeft niet langer geduurd dan tot 1 Augustus 1845. Van zijn wedervaren in die betrekking heeft hij in December 1845 verslag gedaan in een geschrift onder den titel: Un chapitre d'un livre à faire, qui serait intitulé: le Directeur du Journal de La Haye cité à la barre du tribunal de l'opinion publique, 16 blz. kl. 8o, waarin opmerkelijke bijzonderheden voorkomen omtrent de verhoudingen der ministers tot het Journal de La Haye. Ze betreffen voornamelijk het tijdsverloop van 27 Juni tot 4 Augustus 1844 toen Box zich buitenslands ophield - ofschoon deze zich daarna nog gedurende twee maanden, zoo het heette wegens ongesteldheid, van alle medewerking aan het Journal onthield, - en het bestuur van het blad tijdelijk geheel bij Van Bevervoorde berustte. Zoo gebeurde het, dat toen Van Bevervoorde den 1sten Juli 1844 naar het ministerie was gegaan om den Heer Van Hall te spreken 
{==120==} {>>pagina-aanduiding<<}
 over eenige dagblad-artikelen, en over een hoofdartikel van eigen hand met het opschrift: Coup d'oeil sur la situation de l'Espagne, dat twee dagen later in het nummer van 3 Juli werd opgenomen, en hem, bij afwezigheid van den Minister niets overbleef dan het hoofdartikel achter te laten in handen van den Heer Rooseboom, 's Ministers particulier secretaris, - dat hij weinige uren later van dezen het stuk terugkreeg met de mededeeling, dat Z.E. niets tegen het opnemen daarvan had, doch niet wist in hoeverre de Minister van Buitenlandsche Zaken zich daarmede zou kunnen vereenigen. Natuurlijk begaf Van Bevervoorde zich 's anderendaags naar bedoelden Minister, den Heer De la Sarraz, om diens meening te vernemen; doch nu kreeg hij ten antwoord, dat als de Heer Van Hall er zijne goedkeuring aan schonk, Buitenlandsche Zaken er in berustte; dat men hem geheel vrij liet het bewuste artikel te plaatsen, maar op eigen verantwoordelijkheid, want dat men zich niet over de zaak wenschte uittelaten, daar, voor zoover men wist, tot dusverre nooit artikelen voor het Journal bestemd aan de goedkeuring van den Minister van Buitenlandsche Zaken waren onderworpen. Toen Van Bevervoorde den 5den Juli aan den Heer Rooseboom een artikel uit den Courrier Français overhandigde, waarin maatregelen van Van Hall werden beoordeeld, tegelijk met een artikel uit het Journal des Débats over het plotseling verdwijnen van de dochter van den Heer Heldewier, onzen Gezant te Turin 1, kreeg hij van den Heer Rooseboom den wenk, dat hij, wat die laatste zaak betrof, den Minister van Buitenlandsche Za- 
{==121==} {>>pagina-aanduiding<<}
 ken moest raadplegen, iets waarop de Heer Van Hall zelf, toen hij daags daarna Van Bevervoorde bij zich had ontboden, nader aandrong. En wat antwoordde nu Generaal De la Sarraz aan Van Bevervoorde? Dat hij zich niet wilde uitlaten over het al of niet opnemen van het bewuste artikel, en dat de Minister van Buitenlandsche Zaken niets had te maken met het Journal; en hij voegde hieraan toe: ‘Wanneer Ge den Heer Van Hall ziet, zeg hem dan wat ik U heb gezegd, en breng hem vooral letterlijk de woorden over door mij gebezigd.’ Toch had Van Hall, toen Van Bevervoorde hem had gewezen op hetgeen de Generaal hem reeds den 2den Juli had toegevoegd, in het midden gebracht: ‘Wanneer Ge den Heer De la Sarraz zegt dat Ge van mijnentwege komt, dan zal hij wel anders spreken.’ Toen daarop Van Bevervoorde den 8sten Juli Van Hall verslag kwam doen van zijn tweede onderhoud met den Generaal, legde Z.E. eene pijnlijke verwondering aan den dag, maar plooide daarna zijn gelaat tot een' spottenden glimlach, terwijl hij hem overigens verbood van de bewuste zaak melding te maken. Gelijktijdig deelde Z.E. aan Van Bevervoorde mede dat hij veertien dagen naar buiten ging, dat als hij hem iets had mede te deelen hij hem dan òf schrijven òf met den Heer Rooseboom spreken moest, en dat hij, tijdens zijne afwezigheid, het Journal maar zoo wat aan den gang moest houden. Alleropmerkelijkst zeker was de inhoud van een briefje, dat Van Bevervoorde tijdens die afwezigheid van den Minister, den 13den Juli van Van Hall ontving, en waarin deze hem schreef, dat hij zeer gaarne zoude zien dat er van hetgeen in zekere bijgevoegde courant ter aangehaalde plaats wegens de vrijwillige leening werd gezegd, partij werd getrokken, en vertaling gegeven in het Journal de La Haye. Niet minder aardig 
{==122==} {>>pagina-aanduiding<<}
 was het volgende. Den 29sten Juli ging Van Bevervoorde naar Van Hall om diens gedachten te vernemen omtrent twee artikelen die op dat oogenblik in Belgische dagbladen voorkwamen: het eerste betreffende ongeregeldheden die naar het scheen door het garnizoen van Maastricht waren gepleegd, het andere melding makende van agenten die de Engelschen naar onze koloniën wilden zenden om toe te zien dat de suiker er niet door slaven werd verwerkt. Het antwoord was, dat wat het eerste punt betrof de Minister van Oorlog, wat het tweede aanging, die van Koloniën moest worden geraadpleegd. Die van Oorlog, Generaal List, beloofde aan Van Bevervoorde het officiëel verslag van het gebeurde te doen toekomen, die van Koloniën, de Heer Baud, gaf te kennen dat hij er de voorkeur aan gaf om te zwijgen over die Engelsche agenten. Maar toen Van Bevervoorde 's avonds van een der ambtenaren bij Oorlog een' brief ontving aangaande die ongeregeldheden te Maastricht, was dat stuk zoo dubbelzinnig gesteld, dat hij er niets meê kon beginnen, maar zooveel begreep hij er uit dat Generaal List ook liever zag, dat het Journal geen gewag zou waken van het gebeurde. Toen Van Hall 's anderendaags den brief las, was hij van hetzelfde gevoelen, en daar Van Bevervoorde moeielijk zijne verbazing daarover kon terughouden, voegde Z.E. hem deze woorden toe: ‘Ja, dat komt U vreemd voor; maar dat zal U meer gebeuren met een gouvernements-blad.’ Eindelijk vermeldt Van Bevervoorde hoe hij den 3den Augustus bij Van Hall geroepen werd, en van dezen order kreeg om eene dwaling te herstellen door de Presse begaan, maar tegelijkertijd 's Ministers tevredenheid mocht vernemen over zijn bestier van het Journal bij afwezigheid van den Heer Box, die den volgenden dag werd terugverwacht, en die zelf ook reeds 
{==123==} {>>pagina-aanduiding<<}
 vroeger, bij een schrijven van 21 Juli, aan Van Bevervoorde had verklaard, dat hij geregeld het Journal ontving en op enkele weinig gewichtige aanmerkingen na, die hij hem wel mondeling zou mededeelen, zeer tevreden was. Trouwens Van Bevervoorde smaakte de zelfvoldoening, dat hij in die weinige weken dat het Journal onder zijn bestuur stond, het aantal abonnés met 13 had zien toenemen.
In den persoon van Adriaan Van Bevervoorde is de juistheid van het oordeel van Libry-Bagnano over Box volkomen bevestigd geworden. De jaloerschheid die dezen als 't ware verteerde, de nijd dien hij iemand toedroeg die eerbied genoeg voor zich zelf had om zich niet met hem gelijk te stellen, de behoefte die bij hem eene tweede natuur was geworden, om eene erkende bekwaamheid, die hij op zijn' weg ontmoette, in minachting te brengen, de weerzin om zich van zoodanige bekwaamheid te bedienen, wanneer hij geen kans zag die te verlagen tot het peil van volkomen dienstbaarheid, al die treurige hoedanigheden van Box zijn boven het hoofd van Van Bevervoorde tot volle uitbarsting gekomen. Wel mocht deze zich beklagen, dat Rochussen te kwader ure hem bij het Journal had gebracht! Spoedig genoeg moest het blijken, dat een talentvol jongman als Van Bevervoorde weigerde om Box tot schild, tot voetstuk te strekken! Hoe de verhouding tusschen hem en Box langzamerhand meer en meer gespannen werd, heeft Van Bevervoorde niet geschetst, maar wel heeft hij doen zien, hoe Loebenberg, tijdens de afwezigheid van Box, geheel handelende in diens geest, hem, die met zijn geld niet toekwam om in het onderhoud van vrouw en kind te voorzien, en nog uitstaande schulden te Brussel had, door het voorschieten van geld in afhankelijken toestand heeft trachten te bren- 
{==124==} {>>pagina-aanduiding<<}
 gen. Eerst in Maart 1845 kwam het tot eene uitbarsting, bij gelegenheid dat Van Bevervoorde een overzicht moest leveren van de beraadslagingen op Maandag den 10den dier maand ter Tweede Kamer gehouden over het toen aanhangig Ontwerp van Wet nopens den doorvoer, in welk overzicht hij het gesprokene door de leden der oppositie sterk deed uitkomen, hetgeen iets ongehoords was bij het Journal de La Haye, dat er steeds op uit was om die woordvoerders in geen voordeelig licht te plaatsen. Dat overzicht, alhoewel reeds gezet, werd dan ook niet opgenomen, maar vervangen door een ander, gevloeid uit de pen van Mr. Box. In zijne verontwaardiging hierover gaf Van Bevervoorde zijn hart lucht, niet tegenover Mr. Box die zich niet aan het bureau liet zien, maar in tegenwoordigheid van Loebenberg, den drukker van het blad, en van den corrector Desfossés, zeker als hij was, dat de laatste hetgeen hij zich had laten ontvallen zoo getrouw mogelijk aan Mr. Box zoude overbrengen. Dit had dan ook plaats. Onaangenaam gestemd was hem het vertalen van de redevoering van Van Hall, in de reeds vermelde zitting van de Tweede Kamer gehouden, waartoe hij in den avond van denzelfden dag, waarop hij zoo duidelijk van zijne verontwaardiging had doen blijken, van Box de opdracht kreeg, zeer tegen den zin, en zijn arbeid viel dan ook minder gelukkig uit. Mr. Box vond in een en ander aanleiding om, zonder Van Bevervoorde te hebben gesproken, dezen den 16den Maart schriftelijk kennis te geven dat hij had opgehouden te zijn redacteur van het Journal de La Haye, maar dat hem zijn traktement zou worden uitbetaald tot ultimo Juni om in de gelegenheid te zijn de som van 300 Gld. 1, die men hem had geleend, terugtegeven.

{==125==} {>>pagina-aanduiding<<}

Treurige mededeeling voorwaar voor iemand als Van Bevervoorde die gehuwd was - hij was getrouwd met eene dochter van Ferminet, den kapper, in de Kalverstraat te Amsterdam -, die vader was van een' zoon, en die van zijne pen moest leven! Het eerst riep hij de tusschenkomst in van den Heer Rochussen. Deze, die zich te midden van zijne toebereidselen bevond voor zijn vertrek als Gouverneur-Generaal van Nederlandsch-Indië, was intusschen door Box gewaarschuwd voor Van Bevervoorde, die gezegd werd Rochussen te hebben bedreigd met eene brochure, waarin hij geheimen aan het licht zou brengen die de Gezant hem te Brussel had toevertrouwd. Wel slaagde Van Bevervoorde om Rochussen te overtuigen dat dit niets dan laster was, maar aan eene andere betrekking hielp deze hem niet; het eenige wat Rochussen verklaarde voor hem te kunnen doen was hem in zijne vorige betrekking te herstellen, ja hij dreigde hem met zijne ongenade als hij weigerde het hoofd te buigen. Toen wendde hij zich tot Van Hall, en zeer eigenaardig was het antwoord dat hij van dezen op de openbare audientie ontving. ‘Gij weet, Van Bevervoorde,’ zoo luidde het uit den ministeriëelen mond, ‘dat ik mij niet met het Journal bemoei. Dat is de zaak van den Heer Box. Ook ben ik besloten mij niet met dit geval intelaten; te meer niet, omdat de Heer Rochussen zich op het oogenblik hier bevindt, en die Uw hooge beschermer is… Ik wil niet beslissen tusschen U en Box.’ 's Anderendaags richtte hij daarop een schrijven tot den Minister, waarin hij nogmaals zijn' toestand uiteenzette, en waarmede hij meer bepaald beoogde te doen uitkomen dat hij bij den minister, als werkelijk hoofd van het Journal de La Haye, in hooger beroep kwam van de willekeurige handelwijze van Mr. Box. Het antwoord 
{==126==} {>>pagina-aanduiding<<}
 hierop was vervat in een briefje van den Heer Rooseboom, waarbij aan Van Bevervoorde iets werd toegestaan dat hij niet had gevraagd, namelijk een bijzonder gehoor bij den Minister tusschen 1 en 2 uur des namiddags van den volgenden dag. Toen zeide Van Hall hem nogmaals: ‘Ik wil niet treden in de moeielijkheden die Ge met den Heer Box hebt. Ik keur Uwe wijze van handelen niet af, maar ik wil haar ook niet goedkeuren. Maar omdat ik U ken, spijt mij dit alles.’ Nu wendde Van Bevervoerde zich tot Z.M., met wien hij vroeger reeds meer dan eens in betrekking was geweest, doch deze zond hem in antwoord op zijne aanvraag om een' of anderen post, slechts eene tegemoetkoming van 100 Gulden. Zoo schoot hem niets over dan toetegeven aan het verlangen van den Heer Rochussen. Bij een later gevolgd onderhoud met Mr. Box, antwoordde deze aan Van Bevervoorde op diens vraag, wat toch de reden was geweest van het hem op staanden voet gegeven ontslag, dat het hem was toegeschenen, dat Van Bevervoorde zich liet voorstaan op de bescherming van den Heer Rochussen, en dat die bescherming een steun zou zijn machtig genoeg om hem te waarborgen voor zijne ongenade; dat hij hem daarom duidelijk had willen maken, dat waar het gold het aanstellen of ontslaan van leden der redactie bij het Journal de La Haye, hij zich om niets of niemand had te bekommeren.
Het was toen half April 1845, en Van Bevervoorde verlangde tijd om zich te beraden tot 1 Mei. In die veertien dagen deed hij op nieuw pogingen om eene andere betrekking te krijgen; nogmaals klopte hij bij den Heer Rochussen aan, maar te vergeefs. Toen moest hij zich onderwerpen aan den wil van Mr. Box, die hem nu niet als redacteur maar als vertaler aannam, in welke betrekking hij niet aan het bureau maar bij zich aan huis 
{==127==} {>>pagina-aanduiding<<}
 zou werken. Zijne dagen waren evenwel geteld. Ter nauwernood toch was de Heer Rochussen vertrokken, of Mr. Box wees Van Bevervoorde op het zeer onzekere zijner betrekking, vooral omdat het lang niet onmogelijk was dat het Journal de La Haye met het einde van het jaar zou worden gestaakt. Vast besloten om Mr. Box vóór te zijn, en hem te beletten zich voor de tweede maal van zijn' persoon te ontdoen, antwoordde Van Bevervoorde, dat het hem voorkwam alsdan hoog tijd te zijn zich een onafhankelijk bestaan te verschaffen, en Mr. Box scheen dat voornemen te beamen. En toen, peinzende op middelen om aan zijne voornemens gevolg te geven, viel het hem in dat op het destijds nog niet zoo uitgestrekt gebied der periodieke pers van Noord-Nederland eene gaping was, die misschien met eenige kans van slagen door hem kon worden aangevuld, het uitgeven namelijk van een geschrift, waaraan hij den naam gaf van Asmodée. De eerste maandelijksche aflevering zag bij het begin van Juli 1845 het licht met medeweten van Mr. Box, wien het evenzoo bekend was dat Van Bevervoorde in die dagen eene bloedspuwing had gehad, waarvoor hem algeheele rust was aanbevolen, hetgeen intusschen niet belette, dat Box, die half Juli voor twee maanden op reis ging en het bestier van het Journal de La Haye overliet aan een' vriend, toen commies-titulair bij het Ministerie van Justitie, hem 's avonds vóór zijn vertrek belastte met het leveren binnen 4 of 5 dagen van eene vertaling van het nieuwe vastgestelde tarief van rechten op den in-, uit- en doorvoer, dat niet minder dan 58 bladzijden van het Staatsblad heeft ingenomen. Toen daarop Loebenberg, daags na het vertrek van Box, schriftelijk bij Van Bevervoorde aandrong zoo spoedig mogelijk kopij te leveren, en wel naar gelang hij met zijn werk vorderde, 
{==128==} {>>pagina-aanduiding<<}
 begaf Van Bevervoorde zich naar het bureau van het Journal, en vroeg aan den plaatsvervanger van Mr. Box een verlof van eenige dagen, daar zijn geneesheer hem tot herstel van gezondheid een klein uitstapje had aangeraden maar allen arbeid had verboden. Dit verzoek werd hem kortaf geweigerd; maar nu verklaarde Van Bevervoorde dan ook dat hij in geen geval het verlangde werk zou doen, en met 1 Augustus zoude ophouden voor Mr. Box werkzaam te zijn. Schriftelijk herhaalde hij deze verklaring den 21sten Juli, met verzoek hiervan zoo spoedig mogelijk aan Mr. Box kennis te geven.
In een kort staatje van afrekening, die bij het scheiden tusschen Box en Van Bevervoorde moest plaats hebben, dat voorkomt aan het slot van Van Bevervoorde's geschrift, worden twee punten aangetroffen die de aandacht verdienen. In het Journal namelijk van 16 Juni, 28 Juli en 11 October 1844, waren drie stukken van zijne hand, getiteld: Grotius et Richelieu, Sacken en Grand Pierre le forban opgenomen als feuilleton, ‘les seuls qui depuis des années, aient paru dans le Journal, dont le feuilleton constitue un délit de contrefaçon permanente.’ Hoe Box voor die uitdrukking Van Bevervoorde kort daarna ter verantwoording riep, is reeds door mij medegedeeld in de Nederlandsche Spectator van 13 April 1878, No. 15. Op dit feit, dat het feuilleton in het Journal nooit oorspronkelijk werk der redactie inhield, werd weldra ook gewezen in een Ingezonden Stuk in de Arnhemsche Courant van Woensdag 7 Januari 1846, No. 4. In de tweede plaats blijkt uit dat staatje, dat er van den kant van het Journal op buitengewone wijze getracht werd invloed uit te oefenen op de buitenlandsche, in het bijzonder de Engelsche pers, want Van Bevervoorde had zeker hoofdartikel, opgenomen in het Journal van 
{==129==} {>>pagina-aanduiding<<}
 23 Juni 1844, overgezet in het Engelsch, hetgeen toen kant en klaar aan eenige Engelsche bladen was toegezonden in de hoop dat het zou worden opgenomen, in welke verwachting men te 's Hage evenwel bitter werd teleurgesteld. Zoodanige buitengewone handelwijze pleit voldoende voor het beweren, dat het buitenland geen kennis nam van het geschrijf van het Journal, het doel nogtans waarmede het was opgericht; dat het waar was, hetgeen in een Ingezonden Stuk in de Arnhemsche Courant van Woensdag 7 Februari 1844, No. 27, was beweerd, namelijk, dat de Fransche en Engelsche dagbladen er een diep stilzwijgen over bewaarden, dat de Belgische het eveneens lieten loopen, en dat het als eene uitzondering mocht beschouwd worden, dat een Duitsch dagblad, de Hamburgische Börsen-Halle, een orgaan der beurs, dat geen politieke kleur had, met een enkel woord van het Journal de La Haye repte. Hoe laag het blad aangeschreven stond in de achting en het vertrouwen van den vreemdeling, gaf eens het Journal de Bruxelles duidelijk te kennen, toen het verklaarde zeer goed te weten, dat het Journal de La Haye in Holland noch gelezen, noch geloofd werd 1. Een Groninger wist dan ook in een Ingezonden Stuk in de Arnhemsche Courant van Zaterdag 22 Februari 1845, No. 37, te vertellen, dat het Journal in het gansche land waarschijnlijk geen 200, in de hoofdstad, Amsterdam - dit was hem met zekerheid bekend - geen 50 abonnenten telde. Maar terwijl alzoo buitenlandsche dagbladen het Journal geen aandacht waardig keurden, werden ze des te meer door het Journal geplunderd, dat er meestal viervijfden van zijn inhoud meê vulde 2.

{==130==} {>>pagina-aanduiding<<}

In zijn Asmodée heeft Van Bevervoorde intusschen eerst voor goed afgerekend met Mr. Box. Leopold Loebenberg, ‘l'éditeur prête-nom’ van het Journal, zooals Van Bevervoorde met nadruk deed uitkomen, waarschijnlijk omdat Box eigenaar van het blad was, gaf de naaste aanleiding. Verstoord naar het schijnt, dat Van Bevervoorde in Asmodée gezegd had dat hij uit Hessen geboortig was, ofschoon Gagneux in Les Mystères reeds gesproken had van den ‘soi-disant imprimeur, homme de paille, hessois de naissance et inconnu dans notre pays’, maakte Loebenberg op zekeren avond Van Bevervoorde een standje in de koffiekamer van den schouwburg, hetgeen eene aanklacht bij den Officier van Justitie ten gevolge had, en Loebenberg op 22 December 1845 bij de Rechtbank eene veroordeeling tot eene geldboete van twee gulden en de kosten van het proces op den hals haalde 1. Voor de Arrondissements-Rechtbank had Van Bevervoorde als getuige de verdediging van Loebenberg moeten aanhooren zonder een enkel woord daarop te kunnen laten volgen. Hierop het stilzwijgen te bewaren was evenwel te veel gevergd; zijn antwoord op al wat Loebenberg ten zijnen nadeele had aangevoerd, gaf hij in het hierboven vermelde vlugschrift. Hoe dit geschrijf Van Bevervoorde eene gevangenisstraf van twee maanden bezorgde, en hoe hij daardoor des te meer geprikkeld Box en Van Hall met hun Journal de La Haye voortaan geen rust meer heeft gelaten, is door mij uitvoerig uiteengezet in mijne studie over Van Bevervoorde 2.

{==131==} {>>pagina-aanduiding<<}

Wat niemand, na de uitgave van Les Mystères du Journal de La Haye, had kunnen denken, gebeurde: Gagneux keerde met 1 October 1845 in den schoot van het Journal terug. Wel is waar niet als Hoofdredacteur, ‘mais comme attaché à ce journal seulement pour la partie littéraire.’ Toen hij over dien terugkeer lastig werd gevallen in een Ingezonden Stuk in de Arnhemsche Courant, heeft hij dit met nadruk doen uitkomen in zijn reeds vroeger vermeld schrijven ‘A Monsieur l'Éditeur de l'Arnhemsche Courant’; maar te gelijkertijd heeft hij zich nog op de volgende vrij zonderlinge wijze uitgelaten over zijn arbeiden aan Le Temps.
‘Par cela même,’ aldus schreef Gagneux, ‘que le Temps était une feuille virulente de l'opposition, il était facile de comprendre que ce journal était écrit sous l'influence d'une exaspération passagère; la conviction n'a pas recours à un pareil language; elle ne procède que par une dialectique calme et prudente. La malveillance a donc pu seule douter, que le rédacteur-en-chef de ce journal, revenu à des idées plus calmes et plus saines, ait promptement reconnu ses erreurs et qu'il se soit retiré du terrain brulant de la discussion politique. Depuis le 28 Septembre 1844, jour où a paru le dernier numéro du Temps, je n'ai plus écrit une ligne sur la question politique, et je n'en écrirai plus jamais. Non que je veuille dire par là que je refuserais, si j'y étais appelé, de soutenir la cause que le rédacteur politique du Journal de la Haye défend avec la passion de la conviction; je pourrais la soutenir à mon tour avec la passion du repentir, et cette passion-là épure bien des fautes. Le rédacteur du Journal de la Haye n'a jamais apostasié ses doctrines, et il n'a pas besoin de l'auxiliaire qui aurait une fois failli à ses premières convictions politiques. Mais 
{==132==} {>>pagina-aanduiding<<}
 le repentir a pu absoudre ce dernier, et s'il y a du courage à reconnaître publiquement ses fautes, il y a de la générosité à les oublier; on l'a prouvé en donnant à mon travail au Journal de la Haye la seule direction qui lui convienne aujourd'hui. Je le répète, je n'y suis attaché que pour la partie concernant les beaux arts. Toute assertion contraire serait un mensonge.’ K., die door zijn geschrijf in de Arnhemsche Courant aanleiding had gegeven tot deze verklaring van Gagneux, liet niet na in eene kantteekening akte te nemen van de bekentenissen, dat Gagneux het virulente oppositie-blad Le Temps niet schreef uit overtuiging, maar onder den invloed d'une exaspération passagère; dat hij niet weinig berouw gevoelde over die fout, en thans met den hartstogt van het berouw de zaak wilde verdedigen, welke de staatkundige redacteur van het Journal de La Haye met den hartstogt der overtuiging voorstond; dat hij uit aanmerking van dat berouw, genade had gevonden in de oogen van het bestuur, hetgeen hem bijzonder aangenaam was te vernemen. Zoodra hij, K., berouw mocht gevoelen over zijne fouten, zou zijn voorbeeld hem hoop inboezemen. Maar helaas! hij schreef niet onder den invloed eener exaspération passagère! Voor het overige moest de Heer Gagneux het hem niet kwalijk nemen, dat hij, met het oog op het gebeurde, voortaan alle vertrouwen en alle achting aan het Journal de La Haye ontzeide! In gelijken geest liet weldra T. zich hooren in de Arnhemsche Courant van Woensdag 7 Januari 1846, No. 4.
De bedreigingen en beleedigingen waaraan Mr. P.L.F. Blussé, naar aanleiding zijner pleitrede ten behoeve van Van Bevervoorde op Donderdag 12 Februari 1846, van den kant van Mr. Box had blootgestaan 1, noopten be- 
{==133==} {>>pagina-aanduiding<<}
 doelden Advocaat die pleitrede, ofschoon niet voor de pers bestemd, aan het Weekblad van het Recht toetezenden, met eene begeleidende missive dd. 2 Maart 1846. Toen een en ander in het Weekblad van Donderdag 5 Maart 1846, No. 683, was medegedeeld, kwam in No. 685, van Donderdag 12 Maart 1846, een schrijven voor aan de redactie van de hand van Mr. Box, dd. 's Gravenhage, 10 Maart 1846. Mr. Blussé toch had gesproken van vreemdelingen door wie hij meende dat het Journal de La Haye werd geschreven. Hiertegen kwam Mr. Box op, zeggende: ‘Geen vreemdeling, hoegenaamd, heeft intusschen het geringste deel aan de artikelen welke in het Journal de La Haye over de binnenlandsche staatkunde voorkomen; de buitenlandsche correspondenten alleen, zijn geen Nederlanders. Al wat onze Staatsaangelegenheden betreft, wordt door mij alleen geschreven, en ik ben voorzeker Nederlander,’ hetgeen hij verder aantoonde door medetedeelen hetgeen in het begin dezer studie omtrent zijn' persoon is bericht. Als ik mij niet vergis is dit de eenige keer geweest dat Box zich in druk over het Journal heeft uitgelaten. Dat de Arnhemsche Courant, aan het slot van het hoofdartikel in haar nummer van Woensdag 28 October 1846, No. 229, in weerwil van Box eigen opgave, dezen een' Belg noemde, kan kwalijk anders worden verklaard dan uit de omstandigheid, waarop reeds in een Ingezonden Stuk in dezelfde Courant van Zondag 10 Mei 1846, No. 106, was gewezen, dat Box als tusschenpersoon niet vreemd was aan pogingen tot verwezenlijking van den ouden wensch, de hereeniging namelijk met België, welk denkbeeld in 1846 nog niet door iedereen was losgelaten. Vermoedelijk staat met dat punt in verband de inhoud van twee brieven van Box, dd. Bruxelles, 12 Novembre 1846, de 
{==134==} {>>pagina-aanduiding<<}
 een aan den Minister van Buitenlandsche Zaken in België, de ander aan Briavoine, den Directeur van de Emancipation en eenige andere bladen, welke brieven in Asmodée, No. 74, du 28 Février 1847, zijn medegedeeld door Van Bevervoorde, nadat deze, naar aanleiding van den duisteren inhoud, die compromitteerend voor Box heette, op 16 Februari 1847 eene audientie bij Willem II had gevraagd, die hem den 17den schriftelijk geweigerd was. Box trouwens, die dank zijn optreden bij het Ministerie van Justitie lang vóór 1830, met Brussel goed bekend was, had men in vorige jaren reeds gebruikt om eene Memorie over Constant Polari - 8 Maart 1834 veroordeeld wegens diefstal van diamanten van de Prinses van Oranje - te schrijven, en om sedert 1838, en later onder leiding van J.J. Rochussen onderhandelaar te zijn met De Bast, den voormaligen Kapitein in Nederlandschen dienst, die sedert in België woonde 1 - in één woord om als tusschenpersoon te dienen bij geheimzinnige en schuinsche zaken waarvoor België de stof leverde.
Een zware stormwind brak boven het Journal de La Haye los in de zitting van de Tweede Kamer van Dinsdag 9 Februari 1847. Onverwachts stond dien dag de Heer Schooneveld op en vroeg het woord. Hij meende van de tegenwoordigheid van sommige ministers, en inzonderheid van Z.E. den Minister van Justitie, De Jonge Van Campens Nieuwland, gebruik te moeten maken, om in het openbaar eene vraag van belang aan Z.E. te doen, 
{==135==} {>>pagina-aanduiding<<}
 en wel ten einde eenige inlichtingen te erlangen betreffende het Journal de La Haye, dat vroeger gezegd en erkend was te zijn gesubsidiëerd. Indien het Journal, zeide spreker, voldeed aan hetgeen men van zoodanig blad kon verwachten, dan ware het ook niet te duur; maar het blad werd ook, behalve gesubsidiëerd, gezegd te zijn half-officiëel en het orgaan der regeering zoowel voor binnens- als buitenslands. Dit laatste achtte hij hoogst gevaarlijk. Dat de geest van het blad strijdig was met de ware constitutioneele begrippen, achtte hij voor het binnenland van minder belang, omdat daarbij niet dan onze Natie betrokken was, en deze daardoor niet aan het wankelen zou worden gebracht in hare constitutioneele overtuiging, en omdat hij volkomen vertrouwen stelde in de gevoelens der Natie. Maar naar buiten voerde het Journal eene polemiek, die geenszins de meening der Natie uitdrukte en die de belangen van het land in gevaar konde brengen, vooral wanneer men het blad als officiëel of als half-officiëel moest beschouwen. Gold het een blad van geheel particulieren aard, dan ware het overbodig daarover te spreken; doch hier betrof het de eenige courant, die in ons land half-officiëel genoemd en geschreven werd in eene taal, die het meest bij den vreemde in gebruik was, en waaruit deze de gevoelens der regeering en der Natie zou kunnen afleiden. Dit achtte spreker eene gevaarlijke zaak, en daarom nam hij de vrijheid aan den Minister van Justitie de vragen te richten: 1. Of het Journal de La Haye onder het toezicht van Z.E. stond, en 2. Of het was het erkend officiëel of zelfs half-officiëel orgaan der regeering? In het laatste geval mochten wel worden overwogen de artikelen, die in dat blad geplaatst werden. En indien er geen toezicht te dien aanzien bestond, dan behoorde dat toezicht, in 
{==136==} {>>pagina-aanduiding<<}
 verband tot het verleend wordende subsidie, te worden bevolen. Dit achtte spreker in het welbegrepen belang van de Natie en van de regeering.
Z.E. de Minister van Justitie onttrok zich niet om reeds dadelijk op de onverwachte vragen, die tot hem gericht waren, te antwoorden. Hij begon echter met de beantwoording der laatste vraag. Op die vraag, of het Journal de La Haye moest beschouwd worden als een officieël of half-officiëel blad, of als een orgaan der regeering zoowel voor de binnen- als buitenlandsche aangelegenheden, gaf Z.E. het meest stellig ontkennend antwoord. Neen, het Journal de La Haye was geen officiëel dagblad der regeering, in welken zin men dit ook nemen wilde; het was ook geen half-officiëel dagblad der regeering. De polemiek, daarin gevoerd, was alleen die van den redacteur. De artikelen van dat blad, en bijzonder die waarop de spreker waarschijnlijk doelde, waren geen gouvernements-artikelen; zij waren daarin opgenomen zonder medewerking van eenig minister. Hieromtrent kon ook geen twijfel bestaan, want de redacteur had dit nog laatstelijk op het nadrukkelijkst in het blad verklaard. Uit die artikelen was derhalve niets nadeeligs voor het land of de regeering afteleiden. De regeering had vroeger zelve erkend, dat het blad door haar werd gesubsidiëerd, omdat het geschreven werd in eene taal, die algemeen in den vreemde werd gelezen. Men maakte van dit blad alleen gebruik, om daarin datgeen geplaatst te krijgen, wat men verlangde en noodzakelijk oordeelde dat buitenslands bekend werd. Wat nu de vraag betrof, of er eenig toezicht over het Journal de La Haye werd gehouden, antwoordde de Minister mede ontkennend. Dat kon ook niet geschieden, want het Journal was eenvoudig eene bijzondere onderneming. Z.E. was ook bij 
{==137==} {>>pagina-aanduiding<<}
 geen wet of besluit belast zoodanig toezicht te houden. Indien er in dit blad iets mocht voorkomen, dat strijdig geoordeeld werd met 's lands wetten, dan zou het zich, evenals elk ander blad, aan vervolging blootstellen. Z.E. herhaalde, dat hij geen toezicht over dat blad uitoefende, en meende dat ook geen zijner ambtgenooten zich daarmede had belast.
Van Dam Van Isselt, hierop het woord verkrijgende, begon in de eerste plaats zijnen dank te betuigen aan het lid uit Zuid-Holland voor de gestelde vragen, en ten anderen aan Z.E. den Minister van Justitie, die zoo rond verklaard had, dat het Journal de La Haye noch een heel-, noch een half-officiëel blad was. De Kamer was dien dank vooral verschuldigd, omdat het verwijt reeds van vroeger dagteekende. In de ongelukkige jaren toch, die wij na den Belgischen opstand hadden doorgeworsteld, en gedurende welke datzelfde Journal ook werd gesubsidiëerd, kwamen daarin zoodanige artikelen voor, die zeker niet geschikt waren, om de mogendheden, van wie de beslissing van ons lot afhing, ten gunste van Nederland te stemmen. Ook in deze dagen voerde dit blad wederom eenen toon, die elken rechtgeaarden Nederlander tegen de borst stuitte. En wanneer men nu gehoord had, dat het Journal noch heel-, noch half-officiëel was, noch stond onder het toezicht van een van 's Konings Ministers, dan werd het hoog tijd, dat het onder dat toezicht geplaatst werd, en er niet langer 25,000 Gld. aan zijnen redacteur betaald werd, om, zooals men gezegd had, ons buitenslands bekend te maken, daar door dit dagblad én de Nederlandsche regeering én de Nederlandsche natie aan den hoon en aan de minachting van het buitenland werden prijsgegeven. Meermalen had spreker te kennen gegeven, en hij herhaalde het bij deze gelegenheid, 
{==138==} {>>pagina-aanduiding<<}
 dat het hoogst noodzakelijk was, dat de regeering een eigen orgaan had, waarin krachtig werden wederlegd of tegengesproken de vele ongegronde aanvallen of onwaarheden, waaraan zij dikwerf was blootgesteld. Hij zou bereid zijn haar daarvoor een subsidie toetestaan, doch hij wenschte dat dit geld niet werd gegeven zonder eenig toezicht. En als de redacteur dan zoo geheel vrij en onafhankelijk was, en van die vrijheid en onafhankelijkheid een zoodanig misbruik maakte, als waarvan gesproken was, dan geloofde de redenaar, dat er óf een toezicht noodzakelijk was, óf dat de 25,000 Gld. moesten worden onthouden.
Wat vooral in den laatsten tijd de algemeene verontwaardiging tegen het Journal de La Haye had gaande gemaakt, was de instemming die het blad betoond had met het verdrag den 6den November 1846 tusschen Oostenrijk, Pruissen en Rusland gesloten, waarbij het onafhankelijke Krakau bij de Oostenrijksche monarchie werd ingelijfd. Dat die aristocratische, absolutistische daad toejuiching had gevonden in het vrije Nederland kon alleen worden verklaard uit eene speculatie op eene Russische ridderorde of op Russisch geld, en men achtte het dan ook niet onmogelijk dat het Journal de La Haye, evenals het Journal de Francfort met Russisch, of misschien met Oostenrijksch geld werd gesteund 1. Het waren die ‘philoknoetische neigingen,’ gelijk de Arnhemsche Courant het, olijk als altijd, in haar hoofdartikel in het nummer van Dinsdag 16 Februari 1847, No. 34, uitdrukte, die de Heeren Schooneveld en Van Dam Van Isselt beducht hadden gemaakt, 
{==139==} {>>pagina-aanduiding<<}
 dat buitenslands op rekening der Nederlandsche natie zouden worden gesteld. Vandaar de aandrang van den Heer Schooneveld op toezicht. De Minister intusschen was bij zijne beantwoording langs de vraag heengegleden, en had zich op een ander terrein dan dat van de uitdaging geplaatst. En de Heer Schooneveld én de Heer Van Dam Van Isselt wilden een toezicht van regeeringswege, in verband met de 25,000 Gld. 's jaars, die de regeering aan den redacteur van het Journal de La Haye als civiele lijst toekende. De hoofdvraag was deze: ontving het Journal eene toelaag van de ministers, om van tijd tot tijd voor de regeering artikels te schrijven of optenemen? De Minister antwoordde: Ja. Hiermede was het half-officiëele karakter van het blad reeds erkend. Wanneer een minister, of het kabinet, aan den redacteur een artikel toezond of hem opdroeg een artikel te vervaardigen, om het een of ander in het algemeen belang tot verdediging van onze rechten, of ter verklaring van eenige maatregelen onzer regeering, buitenslands bekend te maken, dan was zulk een artikel half-officiëel, en het blad, dat zijne kolommen voor zoodanige vertoogen opende, was een half-officiëel blad. Het was de regeering die zich verdedigde, de regeering die het aangevallen recht handhaafde, de regeering, die haren maatregel toelichtte, - niet de redactie van het blad. De Minister erkende het. Om dit te kunnen doen, zeide hij, daarvoor ontving het Journal eene subsidie. Wie de persoon was, die het artikel voor de regeering schreef, of het een der ministers, een klerk of commies, of een lid der redactie was, was onverschillig. Ten gevolge van de subsidie was de redactie verplicht het artikel der regeering optenemen, onverschillig of het met de meeningen en gevoelens der redactie zelve streed of niet.
Wanneer, aldus ging de Arnhemsche Courant voort, 
{==140==} {>>pagina-aanduiding<<}
 het Journal de La Haye niet reeds zoo laag in de publieke opinie gezonken was - in 1846 heette het blad niet meer dan 13 abonnés te hebben 1 -, dat eene diepere minachting onmogelijk was, zoo moest deze verklaring des ministers het den genadeslag toebrengen. Het Journal de La Haye was eene bijzondere onderneming, een vrij en onafhankelijk blad. En dit vrij en onafhankelijk blad stelde zich voor 25,000 Gld. veil, om alle artikelen te plaatsen, die de regeering het geliefde toetezenden! Het Journal had zijne eigene kleur, het volgde alléén zijne eigene sympathieën, het polemiseerde volgens zijne eigene bijzondere overtuiging, maar.… het leende zijne kolommen, opdat de regeering, wier gevoelens, wier sympathieën, wier polemiek misschien tegenovergesteld waren aan die van het Journal, gelegenheid zou hebben om te verkondigen, wat het Journal voor anti-nationaal, voor holle, vreemde, gevaarlijke theorieën hield, en tot prijs zijner geriefelijkheid hield het Journal de hand op, om - 25,000 Gld. te verdienen. Inderdaad, het was zeer stichtelijk en zeer zedelijk; het bewees evenzeer voor de kieschheid der regeering, die zoodanigen koop sloot, als voor de belangeloosheid van het blad, dat den koop aannam. De regeering kocht zich van het vrije en onafhankelijke blad het recht, om, zoo dikwerf het haar geliefde, hare leer in zijne kolommen te verkondigen, het verder aan het vrije en onafhankelijke blad overlatende, om morgen dezelfde leer te bestrijden en aantevallen, die het gisteren beleden had. Volgens de leer der zedelijkheid en de geloofsleer, die, meende men, ook de schrijvers van het Journal beleden, kon 
{==141==} {>>pagina-aanduiding<<}
 niemand twee meesters te gelijk dienen; het vrije en onafhankelijke blad evenwel was bereid zich aan elke regeering te prostituëeren, die zijn talent met een kwart ton gouds niet te duur betaald meende.
De Minister verklaarde, dat de regeering van de geriefelijkheid van het vrije en onafhankelijke blad slechts zeldzaam gebruik maakte. Vreemd, dat niemand vroeg, of de subsidie evenwel doorging? Of het Journal zich zelfs de gunsten liet betalen, die het niet bewees? Alle waar was naar haren prijs; elke arbeider was zijn loon waardig: - maar had men ook aanspraak op den prijs voor de waar, die niet geleverd, voor den arbeid, die niet gedaan was? Of werd het Journal nog daarom steeds gemaintineerd, omdat het zijne talenten anders misschien aan andere contantbetalers zou te koop bieden?
Bij het beantwoorden der vraag, of de regeering voor hare 25,000 Gld. zich ook het recht had voorbehouden, om toezicht uitteoefenen op de overige producten van het talent der schrijvers van het vrije, onafhankelijke, gesubsidiëerde blad, scheen den Minister ‘al het talent, hem door den Hemel gegeven,’ eensklaps te begeven. De Heer De Jonge antwoordde zeer onnoozel, dat hem geen censuur ‘bij eenig besluit of eenige wet’ was opgedragen. Maar er was ook hier geen sprake van een besluit of eene wet; er was sprake onder welke bedingen of voorwaarden de koop was gesloten, bij welke het vrije, onafhankelijke blad zich ter beschikking der ministers had gesteld. Het minste, dat men had kunnen doen, was, dat men eischte, dat er eenheid, dat er overeenstemming in het blad heerschte, dat de polemiek ‘toujours décente, toujours consciencieuse’ der redactie van het blad niet heden gispte, wat de Heer Baud of de Heer Van Hall gisteren hadden aangeprezen. Een vrij en on- 
{==142==} {>>pagina-aanduiding<<}
 afhankelijk blad, dat eigene meeningen verkondigde, eigene polemiek voerde met 25,000 Gld. subsidie, om de officiëele meeningen der regeering te verkondigen, en de officiëele polemiek der regeering te voeren, was iets zoo ongerijmds, dat men met eene dubbele dosis ‘Nederlandschen zin’ begaafd moest zijn, om er in te kunnen berusten. Men moest erkennen, dat het blad zijne gunsten op prijs wist te stellen. Voor 25,000 Gld. gunde het den Minister nog niet eens het uitsluitend gebruik.
De Minister zeide, dat het Journal alleen daarom onderhouden werd, ‘opdat, wanneer het noodig werd gerekend om het een of ander in het algemeen belang tot verdediging van onze rechten of ter verklaring van eenige maatregelen onzer regeering, buitenslands bekend te maken, daarvoor de gelegenheid zou openstaan.’ Maar hoe? vroeg de Arnhemsche Courant, zou men ooit dit doel kunnen bereiken met een vrij en onafhankelijk blad, als het Journal, dat alleen schreef uit eigene overtuiging? Waaraan zou men onderkennen, of de décente en consciencieuse polemiek van het Journal over Krakau, en de verdediging der Engelsche aanmatigingen op Borneo, de officiëele gevoelens van het Haagsche kabinet of de personeele meeningen der vrije en onafhankelijke redactie waren? En welk uitwerksel kon, bij zoodanige onzekerheid, dergelijk artikel in het buitenland hebben? Bij voorbeeld de Heer Baud zond een uitmuntend artikel om de ongerijmdheid aan te toonen van het autocratisch bestuur der koloniën. Het Journal was, door zijn verdrag, gebonden het artikel optenemen. Doch, daar het een vrij en onafhankelijk blad was, schreef de redactie een tegenartikel, waarin zij met kracht aanwees, dat een meer constitutioneel beheer der koloniën lijnrecht in strijd zou zijn met alle Nederlandsche beginselen; of de Heer De 
{==143==} {>>pagina-aanduiding<<}
 la Sarraz kwam op tegen de sequestratie van de dochter van den Hollandschen afgezant in Sardinië, bestreed de argumenten der Morning Chronicle over de bezetting van Laboan, of protesteerde met nadruk tegen de schending der Weener verdragen, - maar de redactie van het Journal, vrij en onafhankelijk als zij was, beschouwde dit als faits accomplis, best met den mantel der liefde te bedekken, en .… de vreemde kabinetten mochten kiezen welk artikel zij liefst voor het officiëele zouden opnemen.
Er was hier geen transactie mogelijk. Hetzelfde blad kon niet tevens orgaan der regeering en onafhankelijk van de regeering zijn. Men moest weten waaraan zich te houden. De regeering zou zich moeten getroosten, óf als medeplichtige gehouden te worden van alle artikelen, die de vrijheid en onafhankelijkheid der redactie goed vond in haar blad te plaatsen, óf aan hare dotatie de voorwaarde te verbinden, dat het Journal geen gevoelens verkondigde, die de regeering niet kon beamen. Het een was onafscheidelijk van het andere.
Er zou één reden kunnen uitgedacht worden, meende de Arnhemsche Courant, die de regeering tot zoodanig verdrag had kunnen leiden, maar zij zou zoo laaghartig en onzedelijk zijn, dat zij voor de eer der ministers nog liever aan hunne onnoozelheid wilde gelooven. Men zou de berekening aldus hebben kunnen maken: wanneer wij het Journal zonder toezicht van onze zijde laten polemiseeren en apologiseeren, dan kunnen wij, - wanneer de geduldige Nederlander de leer van het Journal begint tegen te stribbelen, of de niet zoo geduldige vreemde kabinetten zich vertoornd betoonen, - ons steeds met de uitvlucht redden, dat die meeningen niet de onze, niet de officiëele waren, maar de vrije en onafhankelijke gevoelens der vrije en onafhankelijke redactie. 
{==144==} {>>pagina-aanduiding<<}
 Zoo doende kunnen wij steeds de vruchten plukken, zonder ooit in het gedrang te raken. De redactie offert zich op ten gevalle der ministers en der 25,000 Gld., met welke haar de schade vergoed wordt, die hare reputatie bij dergelijke mislukte manoeuvres geleden mocht hebben. Mocht dit het geval zijn, zoo vond de Arnhemsche Courant den prijs, waarvoor het Journal lijf en ziel aan de regeering verkocht had, ten uiterste matig. Er waren diensten, die onbetaalbaar zijn. Het Journal had dan zijne reputatie al zeer laag geschat. Het had met recht eens, ja dubbel, zoo veel mogen vorderen.
Lucifer, die eenige dagen later, in de Arnhemsche Courant van Donderdag 25 Februari 1847, No. 41, onder de Ingezonden Stukken, ook zijne stem liet hooren, trok deze vergelijking van het Journal de La Haye met eene publieke vrouw samen in de volgende bewoordingen, die hij kort te voren in een vermaard tijdschrift had gelezen: ‘Mannen, die hunne pen verhuren, stel ik, op het gebied van den geest, gelijk met die gezonkene wezens der maatschappij, welke hun ligchaam aan den eerstkomende, voor een verachtelijk loon, overgeven. Overtuiging laat zich, evenmin als liefde, voor goud koopen.’ Die woorden kwamen voor aan het slot van Lucifers geschrijf, dat meer bepaald bedoelde de Heeren Schooneveld en Van Dam Van Isselt opmerkzaam te maken, dat het Journal de La Haye niet het eenig dagblad was, waaromtrent eene ministeriëele verklaring noodig scheen. Het bleek namelijk geheel in vergetelheid te zijn geraakt, dat de Messager de Gand van den 10den Mei des vorigen jaars eenen luiden klaagtoon had aangeheven, dat aan genoemd blad de helft van het Nederlandsch subsidie (verg. hierboven wat Lebrocquy in 1842 en de pseudoniem Van der Biezen 
{==145==} {>>pagina-aanduiding<<}
 in 1843 daaromtrent hadden openbaar gemaakt) ontnomen was, om daarmede een nieuw opgericht blad, den Courrier d'Anvers, te ondersteunen. En het was nog op dat oogenblik een in België erkend en bekend feit, dat vier dagbladen van dat land, waaronder beide genoemden, door Hollandsch geld werden op de been gehouden. Het meest ergerlijke van de zaak was, dat terwijl drie van die bladen ten minste nog Orangistische bladen waren, die de hoop moesten levendig houden op een herstel der orde van zaken van vóór 1830, de Courrier d'Anvers het erkende Belgische Jezuïeten-blad was, een ijverig voorvechter van de ultramontaansche partij, die aldus met het geld van het Protestantsche Nederland werd onderhouden. Juist tijdens de oprichting van dat Jezuïeten-blad in 1846 had men het vreemde verschijnsel gezien, hoe de Katholieke leden der Tweede Kamer zich plotseling tegen eene grondwets-herziening gestemd toonden, die nog kort te voren door hen was aangeprezen; en daaruit was het vermoeden ontstaan van een verbond gesloten tusschen de ultramontaansche en autocratische partijen, beiden één in bedoeling: versmoring van het vrije woord, en inkerkering van den vrijen geest, de één door te dreigen met de straffen des Hemels, de ander met kerker en schavot.
Allervermakelijkst was het, toen een Hagenaar in een Ingezonden Stuk in de Arnhemsche Courant van Zaterdag 27 Februari 1847, No. 42, in herinnering bracht het feuilleton van het Journal van 30 October 1842. Het was een hoofdstuk uit den geestigen roman ‘Jérome Paturot, à la recherche d'une position sociale.’ Na verschillende lotswisselingen is Jérome gepromoveerd tot publiciste officiel. ‘Er was,’ verhaalt hij, ‘een nieuwsblad ten dienste der regering noodig, heftiger en minder bezadigd dan de gewone ministeriële bladen. Ik zou de 
{==146==} {>>pagina-aanduiding<<}
 Fakkel oprigten, een blad, dat dagelijks moest uitkomen, dat officiële inspiratiën ontving en mededeelingen van verschillende ministeriën. Eene voldoende subsidie werd toegelegd, om het blad aan den gang te houden.’ - ‘Ik was dan nu directeur van de Fakkel, een blad geheel gewijd aan het bestuur en in het leven gehouden door eene maandelijksche toelage. Het was een moeijelijke rol om naar eisch te spelen. Van opgang te maken - geene gedachte; het publiek bekreunt zich niet om bladen, wier onafhankelijkheid in kluisters ligt; als maatschappelijke stand - niets zekers, niets bestendigs; een gril des ministers breekt af, wat een gril des ministers heeft opgebouwd. Men smaadt en hekelt de officiële schrijvers, men behoorde hen liever te beklagen. Hunne taak schijnt gemakkelijk, en er is geene moeijelijker ter wereld. Een knecht weet wat hij te doen heeft, wanneer hij slechts éénen meester heeft; als hij zijnen smaak weet te vatten, zijne luimen te vleijen, kan hij zeker zijn, dat men zijne dienst niet zal afwijzen en dat hij alle eischen zijns meesters zal kunnen bevredigen. Maar ik had negen meesters te dienen, en dan nog welke meesters! Maak u, zoo gij kunt, een denkbeeld van de taak van iemand, verpligt, ten gevolge zijner soldij, deze negen hoofden te bevredigen, die ieder wat anders willen. Oorlog wil, dat men een artikel wijdt aan de hervorming der slobkous-knoopen en de verbetering der bajonetscheden; finantiën beweert, dat de schatkist dien last niet dragen kan. Wat moet de arme redacteur doen, geplaatst tusschen deze twee strijdige meeningen? Verklaart hij zich voor de slobkousknoopen-hervorming, men werpt hem bij het ministerie van finantiën van de trappen; zegt hij, dat de oude slobkousknoopen provisioneel nog goed genoeg zijn, dan spreken al de ijzervreters van den minister van oorlog af, hem 
{==147==} {>>pagina-aanduiding<<}
 levend te gaan villen. Zóó met al de rest; wat men voor den eenen doet, mishaagt den anderen; prijst men dezen, gene toont er zich door beleedigd, elke ministeriële ijdelheid rekent, dat men haar ontsteelt, wat men aan eene andere ministeriële ijdelheid toekent. Waar vindt men eenen schuilhoek? Waar zich te verbergen? Stilzwijgen? Het wordt u kwalijk genomen. Polemiseren? Tien tegen één, dat men er zich ongenoegen mede op den hals haalt. Dat is, mijnheer, het lot van den schrijver, die zijne onafhankelijkheid heeft verkocht!’ Zoo had het Journal zelf, vier maanden nadat het luide verklaard had te zijn ‘une entreprise particulière, indépendante de toute influence quelconque,’ helpen aanwijzen de ellende en den jammer van redacteur van een gesubsidiëerd blad te zijn.
Aan razernij gelijk scheen het hoofdartikel, dat het Journal als bij uitzondering - het zweeg altijd over eigen aangelegenheden - in No. 39, du Dimanche 14 Février 1847, aan de interpellatie wijdde. Het vond die zeer inconstitutioneel. De Heer Schooneveld had er een voorstel van moeten maken, dat naar de afdeelingen had moeten worden verzonden. Daarop had de Kamer er over behooren te beraadslagen, en was het door haar aangenomen, dan had het aan de Eerste Kamer moeten verzonden zijn, en daarna de bewilliging des Konings ingewacht moeten worden. ‘Men moest wel diep op eene vertegenwoordiging nederzien,’ werd in de Arnhemsche Courant van Zondag 28 Februari 1847, No. 43, uit 's Gravenhage geschreven, ‘om zulke impertinentiën uit te kramen.’
Was het wonder dat, nu de Regeering, ten gevolge der interpellatie, hoe langer hoe meer in de knel bleek te geraken met hare verhouding tot het Journal, het volgende praatje in de residentie in omloop kwan: ‘Het 
{==148==} {>>pagina-aanduiding<<}
 Journal zou met 1o Juli 1847 gesupprimeerd, dat is, publiek à contant verkocht worden, bij wege van over-de-handdoen; de ex-directeur zou, om redenen van zeer hoog belang, bij die, of pour sauver les apparences, bij eene eenigzins latere gelegenheid, tevens niet voor de leus, maar in waarheid en mogelijkheid, ex-referendaris worden, maar gepensioneerd als zoodanig met p.m. ƒ 3333 en voor de rest gratuiten toegang blijven behouden voor komedie's, carrousels, assauts, gala-bals bij gezanten en diplomaten, enz. enz.’ Verder liep er in de residentie nog een ander gerucht, dat ten naastenbij hierop neêrkwam: ‘Ten huize, of liever ten hôtelle van den feitelijk adhuc-directeur, zou reeds op den 2den Februari (Maria-Lichtmis), en alzoo zeven dagen vóór de interpellatie van en repudiatie door den minister van justitie, een zeer quite festijntje gegeven geworden zijn aan vrienden en consortibus; een festijntje, fungerende als lijkfeestje ter geänticipeerde uitvaart, - oh! profanation des choses les plus saintes!, - van het Journal.’ - ‘Op het dessert, nu, van dat soupéetje dinatoir, zou de ex-directeur, op algemeen vereerend verzoek om eene aardigheid te vertoonen of het een of ander lied, - hij maintineerde eene zeer schoone basse-taille, p.m. drie toonen lager dan de stemme des onweders, - voor te dragen, geïmproviseerd hebben het volgende bas-aria.
 
(Wijze: In diesen heil'gen hallen.’)
 
(Uit de zäuberflöte.)

Zoo in de residentie, 
Als in geheel het land, 
Houdt niet één' existentie 
Bestendig stoor'loos stand. 
Dat leerde u, laci! weer de val } ter. 
Van 't afgeleefd en dood Journal! } ter. 

{==149==} {>>pagina-aanduiding<<}

Ach ja, het is verloren 
En brrr! 't subsidie ook; 
Die maar toet naar me in de ooren.… 
Mijn hoop bleek wind en rook. 
Bleef 't ref'rendaris-loon, dat 'k had } ter. 
Tot nog toe, mij maar, 't was nog wat } ter. 
  
Maar, zoo ook dat m' ontviel, ach! 
Totaal geruïneerd, - 
Wat bleef me, bij mijn ziel, ach!? 
Roef! - gerepatriëerd! 
Tenzij men, - ging 't maar met fatsoen, } ter. 
Me als ref'rendaris gaf pensioen. } ter. 
  
Enfin! melieve heeren! 
Hoe 't nog met mij zal gaan, 
Zal dra de tijd mij leeren, 
Daar - is geen twijfel aan. 
En 'k troost me met wat 't spreekwoord zegt: 
Courage! ‘Alles komt te regt!’ 1 


Dat een en ander niets meer dan eene aardigheid was bleek spoedig genoeg. Bij de toenemende spanning in den lande, en onder den invloed van het antwoord van den Minister van Justitie in de zitting van 9 Februari, werd weldra in het voorloopig verslag der Tweede Kamer op de ingediende tweejarige begrooting, in § 128, waar over de Nederlandsche Staats-Courant werd gesproken, het Journal de La Haye ter sprake gebracht, en vrij algemeen de wensch geuit, dat, daar de regeering ten stelligste iederen invloed op den geest en de wijze van samenstelling van dat dagblad had ontkend, ook iedere verdere geldelijke toelaag daaraan mocht ophouden. Op eene onbewimpelde verklaring te dezen aanzien werd ten sterkste aangedrongen. Doch de Regeering liet dit 
{==150==} {>>pagina-aanduiding<<}
 punt bij hare memorie van antwoord stil rusten 1. Toen evenwel in den avond van Maandag 2 Augustus 1847 het hoofdstuk Justitie in behandeling was, kwam Van Dam Van lsselt, in de volgende woorden ongeveer, terug op zijne vroegere interpellatie aan den Minister:
‘Ik herhaal hier eene reeds vroeger door mij gedane vraag opzigtens een ellendig prulle-blad, hetwelk hier in het Fransch wordt uitgegeven en in last heeft ons te vertegenwoordigen bij het buitenland: eene vertegenwoordiging, welke geschiedt op eene wijze, waarover wij moeten bloozen. Ik grijp deze gelegenheid, waarbij alle ministers des Konings tegenwoordig zijn, aan, om eindelijk te vernemen, wie hunner belast is met het toezigt over dat ellendig blad.’
De Minister van Justitie, De Jonge Van Campens Nieuwland, gaf hierop het volgende antwoord: ‘Men heeft weder, bij deze gelegenheid, gesproken van zeker dagblad, dat, in de Fransche taal geschreven, in de residentie wordt uitgegeven. Daar dit onderwerp niet regtstreeks tot mijn departement behoort, meen ik ook niet te moeten treden in een onderzoek van de wijze, waarop dat blad wordt geredigeerd. Ook omtrent de qualificatie, die aan dat blad gegeven moet worden, meen ik mij niet te moeten uitlaten. Ik zal alzoo niet treden in eene behandeling der vraag, of het blad als half-officiëel kan worden beschouwd. De regering is tot dusverre van oordeel geweest, dat daarin moeten worden opgenomen stukken, óf teregtwijzingen, óf ophelderingen betrekkelijk den handel en de scheepvaart, - vooral tot verdediging onzer betrekkingen met het buitenland. Die vertoogen hebben dikwerf de beste (?) vruchten gedragen. Doch 
{==151==} {>>pagina-aanduiding<<}
 de regering draagt in geenen deele de verantwoordelijkheid van hetgeen in dat blad voorkomt. Toen ik aan het departement ben gekomen, kreeg ik kennis van de verleend wordende subsidiën; tot dusverre is dat op denzelfden voet gebleven. Wat er nu verder met het Journal (de La Haye) zal gebeuren, wat deswege voor het vervolg zal worden besloten, is mij onmogelijk thans mede te deelen, wel dat er bij de regering nog geen bepaald besluit te dien aanzien is genomen’ 1.
Daarbij bleef het, want het hoofdstuk Justitie werd met 35 tegen 23 stemmen aangenomen.
In December 1847 liepen er, volgens Asmodée, weder allerlei min of meer geloofwaardige geruchten te 's Hage omtrent het Journal rond. Nu eens zeide men dat met het nieuwe jaar het formaat van het blad zou verkleind worden; dan weder dat er vijf of zes letterzetters zouden afgedankt worden; dan weder dat de subsidie van 25,000 Gld. zou worden ingetrokken. Dit laatste besluit heette te zijn genomen ten gevolge van een verschil, dat eenigen tijd te voren zou hebben plaats gehad tusschen den Heer Van Hall en den Heer De Jonge. De eerste namelijk zou zich, toen hij van het Departement van Justitie tot dat van Financië n was overgegaan, het beheer der geheime fondsen hebben voorbehouden, en de Heer De Jonge zou, - daar het hem eindelijk begon te vervelen langer te blijven aanzien tot welke doeleinden men die geheime fondsen gebruikte - zijn recht hebben laten gelden dat hij als Minister van Justitie had om die gelden te beheeren, daar de 400,000 Gld. die op de begrooting voor de zoogenaamde onvoorziene uitgaven waren uitgetrokken en die men gewoonlijk de geheime fondsen noem- 
{==152==} {>>pagina-aanduiding<<}
 de, altijd hadden behoord tot de begrooting van het Departement van Justitie. De Heer Van Hall zou, zeide men, hebben moeten onderdoen, en van dien tijd af zou het Journal de La Haye, evenals alle anderen (en zelfs meer dan iemand anders) die van de geheime fondsen gesubsidiëerd werden, zich in eenen zeer precairen toestand bevinden; hetgeen Asmodée zeer wel wilde gelooven, daar onder de goede eigenschappen van den Heer De Jonge een diepe afkeer van het Journal de La Haye behoorde. Maar zoozeer hij geneigd was aan deze geruchten geloof te slaan, even weinig meende hij geloof te moeten slaan aan het gerucht, volgens welk het Journal de La Haye eene zending aan een buitenlandsch hof zou verkrijgen met den rang van raad van legatie. Het was hem, hij zeide het ronduit, onmogelijk aan zoo iets geloof te slaan; al zag hij het met eigen oogen, nog zoude hij zeggen: het is onmogelijk.
Van een en ander was dit waar, dat er in den boezem van het ministerie ernstige verdeeldheid was ontstaan over de door Koning Willem II bij de opening der Staten-Generaal in October toegezegde veranderingen in de huishouding van staat, en dat die verdeeldheid van zoo ernstigen aard was, dat Van Hall en De la Sarraz nog vóór het nieuwe jaar was aangebroken op hun verzoek van het staatstooneel aftraden. Al was nu de groote beschermheer van het Journal gevallen, zoo onttrok het Ministerie van Rappard, even behoudend als het afgetredene, niet de beschermende hand aan het blad; trouwens, het ontwerpen eener grondwets-herziening waartoe het nieuwe ministerie aanstonds moest overgaan, was eene zaak van meer belang. Zoo bleef dus de subsidie aan het Journal verzekerd, totdat in Maart 1848, toen de Tweede Kamer de 27 ontwerpen, waarin de aanstaande herziening der Grondwet 
{==153==} {>>pagina-aanduiding<<}
 was vervat, onvoldoende had verklaard, het Ministerie Donker Curtius optrad. Aan het hoofd van No. 75, du Lundi 27 et Mardi 28 Mars 1848, verscheen nu de mededeeling: ‘A dater de ce jour toutes relations politiques entre le gouvernement et le Journal de La Haye ont cessé d'exister.’ Dat daarmede de uitgave van het blad niet werd gestaakt, werd het publiek duidelijk gemaakt in No. 92, du Dimanche 16 Avril 1848. Het Journal namelijk, thans gesteund uit de particuliere middelen van Koning Willem II 1, ging over in andere handen. Van Bevervoorde vertelde in De Burger, No. 43, van 19 April 1848, dan ook: ‘Box gaat heen; het Journal de la Haye zal voortaan geen subsidie meer genieten uit 's Lands kas; Box doet de regering een proces aan, wegens eene door de vorige regering met hem aangegane verbindtenis; hij zou gaarne nog eenige duizenden guldens uit de schatkist naar buiten 's lands mede nemen. Dit alles is ons verzekerd van eene zijde welke geene betwijfeling gedoogt. Het Journal zal nu door twee VREEMDELINGEN, den Heer Loebenberg, en den Franschman Gagneux, voor eigene rekening worden voortgezet.’ Van dat proces van Box is mij niets naders bekend. Wel vind ik opgeteekend dat toen de Nieuwe Rotterdamsche Courant had verteld, dat te 's Hage een nieuw Fransch dagblad zou uitkomen, dat op een geheel onafhankelijk standpunt geplaatst, constitutioneele ontwikkeling en echten vrijheidszin zoude voorstaan en verspreiden, het Journal de La Haye dit bericht tegensprak, maar tegelijkertijd verklaarde, hoe het met Mei 1848 in andere handen was overgegaan, en zich voortaan hoofdzakelijk ten doel had gesteld, om zich aan de zijde van dat gedeelte der Hollandsche drukpers 
{==154==} {>>pagina-aanduiding<<}
 te scharen, welks zending en plicht de verdediging van het nieuwe constitutioneele systeem was 1.
Vier weken later deelde een correspondent van L'Observateur Belge, van den 29sten Mei, nog de volgende bijzonderheden mede: ‘Het Journal de la Haye is in nieuwe handen overgegaan. Zijn tegenwoordige eigenaar is de heer Jonker, directeur van eene postwagen-onderneming (d'une entreprise de messageries), die niet gelukkig was in hare handelszaken. Gij moet hem kennen, want voor 1830 was hij drukker te Brussel en majoor bij de schutterij dier stad. Tijdens de revolutie speelde hij eene dubbele rol (un rôle double), en sedert diende hij voortdurend den Koning, eerst als Prins van Oranje daarna als souverein der Nederlanden, in onderscheiden geheime zendingen. Het is tot belooning der diensten, welke hij in den loop dier verschillende zendingen mag hebben bewezen, dat hij den eigendom van het Journal de la Haye bekomen heeft.’
De Arnhemsche Courant leverde bij die mededeeling in haar nummer van Zaterdag 3 Juni 1848, No. 114, de volgende kantteekening: ‘In hoeverre een en ander waar is, weten wij niet; doch het is voor het publiek niet onbelangrijk opheldering te erlangen omtrent het duistere punt der geldelijke ondersteuning van het bedoelde dagblad; het Journal de la Haye toch, gelijk iedereen weet, is geen blad 't welk zijne kosten dekt, veelmin nog 't welk winst oplevert; de bloote eigendom dus van hetzelve zou geenszins als eene belooning kunnen worden beschouwd. Zonder geldelijken onderstand, à pure perte gegeven, kan het Journal geen maand blijven verschijnen. Nu is de vraag: wie geeft dien onderstand? Is het - gelijk men 
{==155==} {>>pagina-aanduiding<<}
 uit de woorden van l'Observateur Belge zou moeten onderstellen - de Koning, dan vraagt men: of het wel overeenkomt met het hooge en onpartijdige standpunt, 't welk een constitutioneel vorst moet bekleeden, dat hij een dagblad subsidiën geve en zich alzoo noodwendig blootstelle om als de voorstander te worden beschouwd der theoriën, welke dat blad voordragen en voorvechten zal?’ - ‘Wij voor ons kunnen niet ontveinzen, dat wij het als hoogst nadeelig voor de waardigheid der Kroon zouden achten, bijaldien eenig dagblad als orgaan des Konings gold. Dit zal nu echter opzigtens het Journal de la Haye het geval wezen, als de bewering van l'Observateur Belge niet officiëel tegengesproken en wederlegd wordt. Daartoe, iedereen begrijpt het, is eene bloote ontkentenis niet voldoende, er wordt buitendien opheldering vereischt omtrent de gelden waaruit de verliezen van het Journal zullen worden bestreden.’
In het volgende nummer der Arnhemsche Courant, No. 115, van Zondag 4 Juni 1848, las men daarop dit bericht:
 
‘Arnhem, 3 juni.’
‘Wij hebben gisteren den volgenden brief ontvangen.’
‘‘'s Gravenhage, 31 mei 1848.’’
‘‘Wel Edele Heeren!’’
‘‘Zooals UWEd. in het nommer 131 van het Journal de la Haye zullen gelieven op te merken, is de eigendom daarvan in andere handen overgegaan, als een gevolg van de intrekking der vroeger van regeeringswege verleende geldelijke toelage.’’
‘‘Het Journal de la Haye bestaat sedert het jaar 1830, is het eenige dagblad, hetwelk in de Nederlanden, in de Fransche taal dagelijks wordt uitgegeven, en dus zeer geschikt om de belangen van ons vaderland buiten 's lands 
{==156==} {>>pagina-aanduiding<<}
 voor te staan en tegen onjuiste beoordeelingen, en veelal zeer partijdige aanvallen te verdedigen. Deze overweging heeft het besluit doen opvatten het Journal de la Haye aan te koopen en te blijven uitgeven.’’
‘‘Het Journal zal vrij zijn van allen invloed, en bij gevolg geheel onafhankelijk.’’
‘‘Ten einde eene meer algemeene verspreiding van het Journal de la Haye te bevorderen, zal de nieuwe redactie zich beijveren, daarin die veranderingen en verbeteringen te brengen, welke de tijdsomstandigheden vereischen.’’
‘‘Onder mededeeling van het bovenstaande, neemt de redactie de vrijheid UWEd. beleefdelijk uit te noodigen, voortaan aan het Journal Uwe veelvermogende ondersteuning te willen schenken, bereid zijnde elke aan te wenden poging te onderschragen, om door middel van de vrije drukpers ook iets tot het geluk van ons dierbaar vaderland te kunnen bijdragen.’’
‘‘Het zal voor de redactie aangenaam zijn, met eenig antwoord te worden vereerd.’’
‘‘Met alle hoogachting,’’
‘‘Wel Edele Heeren!’’
‘‘De Redactie van het Journal de la Haye,’’
‘‘Namens dezelve, C. Van der Meer,’’
‘‘Uitgever.’’
‘Wij hebben,’ zeide de Arnhemsche Courant, ‘op dezen brief geenerlei ander antwoord te geven, dan dat wij natuurlijk alle pogingen ‘om door middel van de vrije drukpers iets tot het geluk van ons dierbaar vaderland te kunnen bijdragen,’ met genoegen zullen ondersteunen.’
In weerwil van die groote verandering, die er in de levensomstandigheden van het Journal plaats grepen, onderging zijn uiterlijk geen wijziging van eenige beteekenis. 
{==157==} {>>pagina-aanduiding<<}
 Was reeds bij het eerste nummer van den jaargang 1848 gebleken dat het Bureau der redactie verplaatst was naar het Spui, No. 75, - hetgeen gepaard ging met eene kleine toevoeging aan die mededeeling in het hoofd -, zoo was toch eerst met No. 3 het adres overgegaan in: La Haye, chez Léopold Loebenberg, Spui, 75. Dit nu werd met No. 129, du Lundi 29 et Mardi 30 Mai 1848: A La Haye, chez C. Van der Meer, Spui, No. 75. In het hoofd werd daarna nog met No. 161, du Samedi 8 Juillet 1848, eene vereenvoudiging gebracht in de opgave van den abonnements-prijs, terwijl eerst in No. 147, du Jeudi 22 Juin 1848, aangeteekend was, dat de prijs der advertentiën van 1-5 regels ƒ 1.50, elke regel meer 20 Cts. was.
Zonder geldelijken onderstand, had de Arnhemsche Courant voorspeld, kon het Journal geen maand blijven verschijnen. Geen halve maand, leerde de uitkomst. Want, nadat Koning Willem II den 17den Maart 1849 overleden was, verscheen het laatste nummer, No. 78, op Zaterdag 31 Maart 1849, aan het hoofd waarvan deze woorden te lezen stonden: ‘Des obstacles imprévus, et qu'il n'a tenu à nous d'aplanir, nous obligent de cesser, au moins momentanément, la publication du Journal de La Haye.’ Naar men verzekert moet Z.M. Willem III omstreeks dien tijd gezegd hebben, dat een blad 't welk zich zelf niet staande houden kon, niet geschikt was om anderen te schragen 1.
 
Mr. H. Box, die volgens Van Bevervoorde in het Appendice au No. 24 du Courrier Batave, du Vendredi 5 Mai 1848, met eene toelage van ƒ 10,000 werd tevreden 
{==158==} {>>pagina-aanduiding<<}
 gesteld, schreef sedert 1861 voor het Dagblad van Zuid-Holland en 's Gravenhage achtereenvolgens Hamburgsche en Parijsche brieven; laatstelijk was hij, als grijsaard te Parijs woonachtig, werkzaam als 2de Fransche correspondent voor dat blad 1. In Augustus 1872 overleed hij te Pau, in den ouderdom van 75 jaren; zijn artikel over Thorbecke in het Dagblad van 28 Juni 1872 was zijn laatste arbeid voor dat orgaan.
Gagneux is volgens De Bosch Kemper, Gesch. v. Nederland na 1830, dl. IV, Letterk. Aant. blz. 144, te Parijs in armoede gestorven.
Leopold Loebenberg overleed, na een smartelijk lijden van vele maanden, in den ochtend van Zaterdag 28 September 1878 te 's Gravenhage, in den ouderdom van 66 jaren. Terwijl L'Indépendance Belge in haar No. 277, du Vendredi 4 Octobre 1878, in de rubriek Nécrologie, in den overledene den schrijver van hare Haagsche correspondentie van latere jaren betreurde, wijdde het Dagblad van Zuid-Holland en 's Gravenhage van Zondag 29 en Maandag 30 September 1878, No. 230, eenige regelen aan Loebenberg's nagedachtenis, waarin deze ‘een in vele opzigten geleerd man’ werd genoemd. Werkelijk ging er dan ook, gelijk nog te 's Gravenhage bekend is, van dezen Israëliet een groote roep uit wegens zijne talmudische geleerdheid; bij vraagstukken van liturgischen aard werd zijne meening ingeroepen, totdat het uitlekte dat de man (wellicht uit armoede) tot de geheime politie behoorde. Van toen af lieten de aanzienlijken onder de Israëlieten hem links liggen. Toen het Journal de La Haye had opgehouden te verschijnen, was Loebenberg ten behoeve van de Fransche, Belgische, Oostenrijksche, 
{==159==} {>>pagina-aanduiding<<}
 en waarschijnlijk nog andere legatiën, werkzaam als vertaler van de officiëele Nederlandsche stukken. Dat de vreemde ministers te 's Hage tevens den ouden spion gebruikten om zaken te weten te komen die niet voor de hand lagen, is even zeker als dat vele Nederlandsche Ministers zich van hem bedienden om, zooals zij meenden, achter de geheimen der buitenlandsche gezantschappen in Nederland te komen. In de allerlaatste jaren van zijn leven had hij echter, ook door ziekelijkheid (asthma), zich aan dergelijken arbeid onttrokken, maar was hij daarentegen bijna dagelijks in het Zuid-Hollandsche koffiehuis te vinden in de rol van politieken tinnegieter.
 
Mr. W.P. Sautijn Kluit.
 
Amsterdam, November 1878.



{==161==} {>>pagina-aanduiding<<}




II. Magdalena Moons en haar verhouding tot Valdes. door R. Fruin.

Het is een bekende zaak, waaraan ik slechts met een enkel woord behoef te herinneren, dat het verhaal, volgens hetwelk de Spaansche Veldheer Francisco de Valdes in 1574 voornemens was het belegerde Leiden te bestormen, maar het voornemen liet varen ter liefde van zijn Hollandsche beminde, die naderhand zijn echtgenoote werd, afkomstig is van Strada, en het eerst voorkomt in diens Decas prima, verschenen te Rome in 1632. Dat de door hem niet genoemde dame Magdalena Moons heette, is niet lang daarna verbreid door een van haar naneven, wiens verhandeling over dit onderwerp wel eerst in 1739, achter een herdruk van Fruitiers, in druk is verschenen, maar reeds in 1659 was opgesteld 1. Na anderen heeft wijlen Dr. Bergman dit alles nauwkeurig en breedvoerig uitéen gezet in twee stukken, te vinden onder de Mededeelingen onzer Maatschappij van de jaren 1868 en '69. Dat het verhaal, wat de hoofdzaak betreft, geen geloof verdient: dat er van geen bestormen der stad sprake heeft 
{==162==} {>>pagina-aanduiding<<}
 kunnen zijn, dewijl het bres-schieten, dat aan de bestorming noodzakelijk vooraf had moeten gain, niet geschied is, en bij gebrek aan grof geschut ook niet had kunnen geschieden, heb ik aangetoond in mijn ‘Beleg en Ontzet van Leiden’, waarheen ik voor breeder naricht verwijs. Sedert ik dit boek, in 1874, schreef, is mij een nieuwe bijzonderheid betreffende de heldin van het verhaal bekend geworden, die wel tot de hoofdzaak niet afdoet, maar toch dezen of genen wetenswaardig kan schijnen en daarom verdient meegedeeld te worden.
Vooraf iets over de verhandeling, die achter Fruitiers gedrukt staat. De naneef, die haar opstelde, is Mr. Jan Moens, eerst Pensionaris van Rotterdam en vervolgens Advocaat-Fiscaal bij het Hof van Holland, overleden in 1669. Uit zijn boedel althans had Alkemade het stuk bekomen, zooals hij in een brief van 23 Juli 1728 aan Mr. Johan van den Bergh, Burgemeester van Leiden, getuigt. Mr. Jan Moens was de kleinzoon van een halfbroer van Juffrouw Magdalena Moons; en het was dan ook om de eer van zijn oudtante en tevens van zijn gansche geslacht te handhaven, dat hij zijn verhandeling schreef. Hij had namelijk ondervonden, dat velen in den lande, die de overlevering vooral uit de tooneelvertooningen der Leidsche rederijkers kenden, in den waan verkeerden, dat Magdalena Moons niet anders geweest zoude zijn dan de bijzit van den Spaanschen veldheer, ‘welke calumnie (zegt hij) bij avonture te meer aangenomen ofte gevoed zoude kunnen zijn daaruit, dat ondertusschen bij seeker autheur ofte inventeur in druk uitgegeven is geweest een gedigtsel, als door een tooneelspel, representeerende en voorstellende daarbij het beleg en ontzet der stad Leiden, waarinne hij gebragt heeft een vrouwspersoon, noemende deselve Amelia, dewelke hij 
{==163==} {>>pagina-aanduiding<<}
 qualificeert de bijzit van Baldeus. Of denselven autheur 't selve daarinne alsoo voorgestelt heeft uit haat van de regte waarheyt derselver saake of door onweetentheyt.… sal men daar laten’. De auteur, hier bedoeld, is Reinerus Bontius en zijn gedichtsel het ‘Treur-blijeindspel van de Belegering ende het Ontset der Stadt Leyden’, waarover Dr. Bergman insgelijks in deze Mededeelingen nauwkeurig heeft gehandeld. Dat stuk had opgang gemaakt, was jaar aan jaar vertoond, en had, toen de Fiscaal schreef, reeds zeven of acht uitgaven beleefd. De talrijke lezers en toeschouwers, voor zoover zij wisten, dat de zoogenaamde Amelia eigenlijk Magdalena Moons had geheeten, moesten wel meenen, dat deze werkelijk in dezelde betrekking tot Valdes had gestaan, waarin zij op het tooneel werd voorgesteld. Om die ergerlijke dwaling ten opzichte zijner oudtante te weerleggen, stelde de Fiscaal zijn naricht op, maar hij verzuimde, wat toch noodig zou geweest zijn, het uit te geven; het bleef ongedrukt tot in 1739. Dat het met dat al niet zonder uitwerking is gebleven, kan blijken uit de vergelijking van twee uitgaven van het Treur-blijeindspel van Bontius, die beide in 1659, het jaar waarin de Fiscaal schreef, het licht zagen. De eerste van de twee, bij Daniel Burghorn te Leiden uitgekomen, heet ‘den achtsten Druck, door den Autheur op nieuws oversien en verbetert’; zij herhaalt nog hoofdzakelijk den vroegeren tekst: de beminde van den veldheer is nog steeds ‘Amelia, Boel van Baldeus’. De andere uitgaaf daarentegen, ‘uyt de Druckerij van Jan Zacheriasz. Baron’ te Leiden afkomstig, en die zich ‘den lesten, besten en geheel verbeterden en vermeerderden Druck’ noemt, heeft blijkbaar den invloed van den Fiscaal en van diens weerlegging ondervonden. Zij is niet meer door den Auteur bezorgd, - deze was reeds ge- 
{==164==} {>>pagina-aanduiding<<}
 storven, - maar door of van wege den uitgever, en ten dienste van een bijzonder tooneelgezelschap: ‘het college der Baptistize of Nederduytze Comedianten’, d.i. de troep van Jan Baptist Fornenburgh, waarover ik gehandeld heb in mijn Aanteekeningen op de ‘Geheugchenis van Droste’, blz. 285. In deze gewijzigde redactie is ‘de Boel Amelia’ vervangen door ‘M.M. eene Edele Jonckvrou’, en is de tekst dienovereenkomstig hier en daar veranderd. Ook wordt ter rechtvaardiging van deze nieuwigheid in de Inhoudsopgave, die voorafgaat, verhaald, hoe Baldeus aan zijn oversten bevelen gaf om de stad van alle quartieren te bestormen. ‘Dit komt, door een bijzondere beschikkinge, ter ooren van een edele Jonckvrou M.M., ten huwelijk verzocht van den voorsz. Baldeus (en namaals met hem wettelyck getrout: leest Strada)’ enz. Vreemd genoeg meent Dr. Bergman, dat deze nieuwe redactie niet het gevolg, maar de oorzaak geweest is van de verhandeling van den Fiscaal. ‘Kan het wel onbescheidener en onbeschaamder!’ roept hij uit. ‘Is het wel te verwonderen zoo nog in hetzelfde jaar een harer nabestaanden de pen opvatte om de zoo openlijk geschonden eer zijner voorzate te handhaven.’ Integendeel, de nazaat ziet hier het doel, waarmee hij de pen kort te voren had opgevat, grootendeels bereikt, nu de rol, die vroeger door de bijzit van Valdes was vervuld, wordt overgedragen op de Edele Jonckvrou M.M., die reeds door den veldheer ‘ten huwelijk gevraagd was en spoedig zijn wettige echtgenoote zou worden.’ Mij dunkt, dit spreekt zoo duidelijk, dat een breeder weerlegging van Dr. Bergman's gevoelen overbodig zou wezen.
Van toen af, en vooral sedert de uitgaaf der verhandeling in 1739, is de eer van Magdalena Moons buiten alle verdenking gebleven. Niemand, zoover ik weet, heeft 
{==165==} {>>pagina-aanduiding<<}
 ooit de waarheid van hetgeen de Fiscaal omtrent haar verzekerde in twijfel getrokken. Er bestond ook geen aanleiding om er aan te twijfelen. Geen enkel feit was bekend, dat met zijn voorstelling der zaken in strijd scheen. Wat hij verhaalde kwam hoofdzakelijk hierop neer: Valdes had tijdens het beleg van Leiden de Juffrouw reeds ten huwelijk gevraagd en haar toestemming zoowel als die van haar bloedverwanten, na eenige aarzeling, verworven. Het trouwen was echter uitgesteld, eerst tot na de spoedig te wachten overgaaf der stad, vervolgens na het onverwacht ontzet en het daarop gevolgde soldaten-oproer en de verjaging der Spanjaarden uit Rijnland, tot geschikter gelegenheid. Toen die gelegenheid zich eindelijk opdeed, werd het huwelijk niet in den Haag, maar te Antwerpen, waar een zuster van Magdalena gehuwd was en woonde, voltrokken, omdat Valdes zich niet in het vijandelijke Holland kon wagen. Sedert hadden de echtgenooten samen geleefd tot op het overlijden van den echtgenoot ‘in 1580 of '81 of daaromtrent’. Nog vóór hem waren de twee kinderen, die hij verwekt had, gestorven. Zijn weduwe hertrouwde na eenigen tijd eerst met Jonkheer De Bie, en toen ook deze gestorven was, met Jonkheer Van Lennep, als wiens echtgenoote zij te Utrecht overleed ‘nu omtrent seven of acht en veertig jaaren geleden’ - zoo moet men lezen in plaats van ‘seven of acht en twintig jaaren’, zooals de uitgaaf heeft. In dat gansche verhaal was niets ongeloofwaardigs. Een gedeelte ervan werd van elders bevestigd. Uit een rechtsgeleerd advies, dat in de ‘Hollandsche Consultatiën’, III, blz. 12 vlg. gedrukt staat, blijkt met volkomen zekerheid, dat Juffrou Magdalena Moons, echtgenoote van Jonkheer Joriaan van Lennep, Commissaris van de Monsteringe der Staten-Generaal, in het jaar 1613 te Utrecht overleden is. Daar door dit bericht de tweede helft van 
{==166==} {>>pagina-aanduiding<<}
 de getuigenis van den Fiscaal zoo stellig bewaarheid werd, bestond er wel geen reden, waarom wij ook niet de eerste helft op goed geloof, bij gebrek aan rechtstreeksch bewijs, zouden aannemen. Ons geacht medelid, de Gemeente-archivaris Jhr. Rammelman Elsevier, schrijft dan ook in het Gemeenteverslag over 1878, als slotsom der jongste onderzoekingen: ‘Zij [Magdalena Moons] is in 1577 te Antwerpen, ten huize van hare zuster Maria, echtgenoote van Paulus Swijckers, gehuwd met den bekenden Spaanschen bevelhebber Franciscus Valdez, die in 1580 overleed. In 1609 huwde zij voor de derde maal, als wed. van Jhr. Willem de Bie, met Jhr. Jurriaan van Lennep, wedr. van Maria van Duivenvoorde. Zij overleed te Utrecht, den 24sten Juni 1613, oud 72 jaren, zonder kinderen of testament nagelaten te hebben. Over hare nalatenschap is in 1614 proces gevoerd voor het Hof van Holland.’ Ons medelid maakt blijkbaar geen onderscheid tus schen hetgeen in dezen uit onwraakbare bescheiden gebleken is en hetgeen slechts op gezag der berichten van den Fiscaal wordt geloofd; hij voegt die twee gegevens te zamen als waren zij beide even geloofwaardig.
Eerst onlangs heb ik aanleiding gekregen om aan de waarheid van sommige dier bijzonderheden te gaan twijfelen. Een nazaat van het geslacht van Juffrouw Magdalena, die Engelschman van geboorte en ook in Engeland, te Tweed bij Lymington, gevestigd is, maar niettemin in zijn Hollandsch voorgeslacht groote belangstelling toont, heeft het onderzoek, vóór twee eeuwen door den Fiscaal begonnen, dezer dagen opgevat en voortgezet met de nauwkeurigheid, die aan onzen tijd eigen is. In de Rijks- en Gemeente-archieven van Nederland en van België heeft hij al wat op het geslacht Moens betrekking heeft met den meesten ijver nagespoord, en hij is gelukkig genoeg ge- 
{==167==} {>>pagina-aanduiding<<}
 weest om zooveel te vinden, dat bij er een vrij volledigen stamboom uit samenstellen kon. Van zijn vondsten vernam ik van ter zijde het een en ander. Het meest trof het mijn aandacht te hooren, dat de Heer Moens in de Antwerpsche archieven de acte van het huwelijk, door Juffrouw Magdalena aldaar gesloten; terug had gevonden, maar dat daarin haar bruidegom onder een anderen naam dan dien van Francisco de Valdes voorkwam. Ik begreep van de zaak, zooals zij mij verhaald werd, en van de verklaring, die er tot haar recht verstand werd bijgevoegd, volstrekt niets; en mijn nieuwsgierigheid - want hooger titel durf ik aan mijn drijfveer niet geven - deed mij daarom naricht zoeken aan de bron zelf, het Gemeente-archief van Antwerpen. Ik nam de vrijheid den Archivaris, den Heer P. Génard, wiens vriendelijke hulpvaardigheid algemeen bekend is, om een afschrift der huwelijks-acte te verzoeken, en door zijn goedheid, waarvoor ik hem bij dezen dank zeg, ontving ik weldra het volgende
 
Extract uit de Huwelijksboeken van S. Jacobs-parochie te Antwerpen, fo. 100.
Jan Cues { contraxerunt 16a. Augusti ao. 78, coram

Magdalena Moons { contraxerunt 16a. Augusti ao. 78, coram

testibus Anthonis Speeck et Johanna van Soel,

cum licentia pastoris in Vilvoerden.
Voor de niet zeer belangrijke quaestie, die ons bezig houdt, een inderdaad belangrijk document, waaraan wij, als aan een onbedriegelijken toetssteen, de geloofwaardigheid van hetgeen ons de Fiscaal bericht, kunnen beproeven.

{==168==} {>>pagina-aanduiding<<}

De eerste vraag, die zich voordoet, is natuurlijk deze: hebben wij in de acte met dezelfde Magdalena Moons te doen, die volgens den Fiscaal met Valdes gehuwd is? Mij dunkt, na rijpen rade kan het antwoord op die vraag niet anders dan toestemmend zijn. De naam en de voornaam zijn geen van beide alledaagsch; aaneengekoppeld zullen zij slechts hoogst zelden voorkomen, bepaaldelijk te Antwerpen, waar het geslacht niet te huis hoort. Volgens den Fiscaal is zijn oudtante tusschen 1575 en '80 te Antwerpen getrouwd: is het dan te gelooven, dat de Magdalena Moons, die aldaar in 1578 getrouwd is, een andere zou zijn dan de door hem bedoelde? Bovendien, een hoogst nauwlettend onderzoek heeft tusschen die twee jaren geen andere acte kunnen opsporen, waarin een Magdalena Moons als bruid voorkomt. Deze twee omstandigheden vullen elkander aan en leveren te zamen een bijna stellig bewijs voor de identiteit van de persoon.
Nu komt de tweede vraag aan de beurt: kan achter den naam van Jan Cues de Maestro del campo Francisco de Valdes schuilen? Dit komt mij om meer dan éene reden bedenkelijk voor. Dat er voor Valdes een goede reden bestond om in Augustus 1578 zijn aanwezigheid te Antwerpen verborgen te houden is zeker, en zal ik straks aantoonen. Maar daaruit volgt niet, dat diezelfde reden bestond om zijn naam te verzwijgen in een acte, die geheim kon worden gehouden voor een ieder, met uitzondering slechts van den priester en de getuigen, op wier discretie men vertrouwen mocht, en die slechts behoefden te zwijgen, zoolang zich de veldheer in de stad ophield. Zonder onvermijdelijke noodzakelijkheid was het toch niet raadzaam, in de acte een valschen naam te laten schrijven, want daardoor werd die geheele acte krachteloos en 
{==169==} {>>pagina-aanduiding<<}
 kon zij nooit de wettigheid van het gesloten huwelijk bewijzen. Indien werkelijk het gevaar voor Valdes te Antwerpen op dien oogenblik zoo dreigend was, dat hij bij het sluiten van zijn huwelijk een valschen naam moest opgeven, dan zou het een onbegrijpelijke dwaasheid zijn geweest het huwelijk onder zulke omstandigheden daar te sluiten, te meer omdat de gehuwden terstond daarna de stad verlaten en zich begeven moesten naar de streek, die door het Spaansche leger bezet werd, en waar de veldheer in volkomen veiligheid openlijk onder zijn eigen naam de plechtigheid had kunnen voltrekken. Er is dus wel een reden denkbaar, waarom Valdes in Augustus 1578 zijn naam te Antwerpen kan hebben verzwegen, maar geen reden, waarom hij liever te Antwerpen een huwelijk zou hebben gesloten, waarvan de wettigheid nooit te bewijzen zou zijn, dan elders, b.v. te Namen, waar hij het op wettige wijs kon laten geschieden en in de registers opteekenen.
Maar er is nog meer, wat tegen de identiteit van Jan Cues en Valdes getuigt. In de acte wordt vermeld, dat het huwelijk te Antwerpen is voltrokken ‘cum licentia pastoris in Vilvoerden’. Die woorden vinden hun verklaring in het decreet van het Trentsche Concilie ‘de reformatione matrimonii’, hetwelk voorschrijft, dat het huwelijk door den parochie-priester, onder wien de verloofden leven, gesloten moet worden, of bij uitzondering door den priester van een andere parochie, maar dan niet zonder uitdrukkelijke toestemming van hem, dien deze vervangt. ‘Qui aliter quam praesente parocho, vel alio sacerdote de ipsius parochi seu ordinarii licentia, et duobus vel tribus testibus matrimonium contrahere attentabunt, eos sancta synodus ad sic contrahendum omnino inhabiles reddit.’ De woorden ‘cum licentia pastoris in Vilvoerden’ bewijzen dus, dat het huwelijk eigenlijk te Vil- 
{==170==} {>>pagina-aanduiding<<}
 voorden had moeten geschieden, omdat de bruidegom, zoo niet de bruidegom en de bruid beiden, aldaar leefden. Er valt uit dien hoofde niet aan te twijfelen, of Jan Cues hoorde te Vilvoorden thuis. Maar dan kan hij onmogelijk dezelfde zijn als Valdes, want deze had, sedert hij na de Pacificatie van Gent, dus anderhalf jaar geleden, het land had geruimd, zich te Vilvoorden niet opgehouden, waar de rebellen meester waren en garnisoen hielden: zie b.v. Del Rio, II. 129, III. 91. Ik twijfel dan ook niet, of een onderzoek in het Gemeente-archief van Vilvoorden zou het bestaan van dien Jan Cues, of ten minste het bestaan van een geslacht Cues aldaar, waartoe hij behoord kan hebben, aan den dag brengen. Ook de namen der getuigen kunnen bij zulk een genealogisch onderzoek behulpzaam zijn. Op zichzelf geven zij ons echter geen licht.
Na dit alles is het bijna overbodig ten slotte nog aan te toonen, dat de Spaansche veldheer in de eerste helft van Augustus 1578 onmogelijk zijn post aan het hoofd van zijn tercio of regiment kon verlaten, om te Antwerpen, onder het gebied van zijn vijanden, te gaan huwen. In de tweede helft van Juli maakte Don Juan aanstalten om met zijn gansche legermacht een aanval te wagen op het Staten-leger, dat tusschen Herenthals en Lier post had gevat (zie de Archives, VI. p. 419). Hij naderde gestadig en waagde werkelijk den 1sten Augustus bij Rijmenam een slag, die nadeelig voor hem uitviel (zie de Corresp. de G. le Taciturne, IV. p. 56 vg. en Strada, p. 491 vlg.), zoodat hij zich genoodzaakt zag af te trekken in de richting van Namen en toe te laten, dat Aarschot en andere plaatsen door de overwinnaars werden bezet. Zijn stelling was in die dagen sterk bedreigd, daar tevens Johan Kasimir van de eene en Alençon van 
{==171==} {>>pagina-aanduiding<<}
 de andere zijde op hem aanrukten; hij wist geen raad dan in een geretrancheerd kamp bij Namen zijn macht te concentreeren. Onder deze omstandigheden is hij den 1sten October daaraanvolgend overleden. Is het nu denkbaar, dat Valdes, die, volgens het verhaal, zijn huwelijk sedert den zomer van 1574 gedurig verschoven had, eindelijk zou zijn overgegaan om het te Antwerpen te laten afkondigen, terwijl hij met zijn Spanjaarden op het Staten-leger afkwam, en het te voltrekken, terwijl zijn regiment, na een verloren gevecht, in vollen aftocht naar het Zuiden was? Mij dunkt, waarschijnlijker dan die aaneenschakeling van ongeloofelijke zaken is het vermoeden, dat de Fiscaal Mr. Jan Moens ons door een misverstand, of opzettelijk tegen beter weten in, een onwaarheid heeft opgedischt, en dat de gewezen beminde van Valdes in 1578 een wettig huwelijk met een geheel ander persoon dan haar vroegeren minnaar heeft aangegaan.
Indien wij, met dit vermoeden gewapend, herlezen wat de Fiscaal geschreven heeft, dan bespeuren wij terstond, dat hij schreef zonder bewijs, zonder in het bezit te zijn der acte van het door hem voorgewende huwelijk. Had hij zulk een acte voor zich gehad, buiten twijfel zou hij er zich op beroepen hebben, evenals hij zich ten bewijze van de oudheid en het aanzien van zijn geslacht op de ‘Trophées’ van Butkens beroept, met de verklaring bovendien: ‘gelijk alle 't selve, des noods wesende, breeder soude kunnen worden aangewesen.’ Daarentegen spreekt hij van het huwelijk in het onbepaalde, zonder dag of datum te noemen, en tracht slechts de mogelijkheid, dat het gesloten is, te betoogen door op te merken: 1o. dat Valdes niet zoo aanzienlijk van afkomst was als men wel denkt, en volstrekt niet te aanzienlijk om met een dame als Juf- 
{==172==} {>>pagina-aanduiding<<}
 frouw Moons te trouwen; en 2o. dat, als de Juffrouw niet de echtgenoote, maar wel de maitres van Valdes geweest ware, Jonkheeren als de Bie en van Lennep het beneden zich zouden hebben geacht haar ten huwelijk te nemen. De zwakheid van deze redeneering valt in het oog; en dat zij niet zou zijn aangewend, indien het afdoende bewijs, dat in een huwelijks-acte ligt opgesloten, voorhanden was geweest, spreekt van zelf. Wel schijnt de Fiscaal een acte van boedelscheiding tusschen Magdalena Moons en een neef van haar eersten man bezeten te hebben, hij maakt er althans gewag van; maar dien neef noemt hij uitdrukkelijk een zusterszoon, als om bij voorbaat te waarschuwen, dat hij een anderen naam dan dien van Valdes voert. Ook beroept hij zich niet op die acte om de echtheid van de huwelijksverbintenis met Valdes buiten twijfel te stellen, gelijk hij toch had kunnen doen, zoo deze daarin als de erflater genoemd was.
Het blijkt ook, dat de Fiscaal meende of wilde doen gelooven, dat het huwelijk nog vóór de Pacificatie van Gent, reeds in 1575 of '76, gesloten was; want hij zegt uitdrukkelijk, dat het te Antwerpen werd gesloten, omdat Valdes, na het ontzet van Leiden en het ontruimen van Holland ‘niet wel met fatsoen ende reputatie noch sonder pericul aldaar weder konde komen’. Nu was, gelijk wij zagen, tijdens Magdalena Moons in het huwelijk trad, het verblijf te Antwerpen voor den Spaanschen veldheer even weinig passend en even gevaarlijk als het verblijf in Holland. Vóór de Pacificatie, of beter gezegd bij het even van Requesens, daarentegen bestond de tegenstelling, die de Fiscaal tusschen Holland en Antwerpen maakt, inderdaad. In diezelfde onderstelling, dat het huwelijk nog vóór de Pacificatie gesloten is, zoekt hij ons wijs te maken, dat ‘toen het Spaansche krijgsvolk 
{==173==} {>>pagina-aanduiding<<}
 ingevolge van de Pacificatie was komen te vertrekken, Valdes toch omtrent de frontieren van Nederland gebleven is, om te verwachten eenige commissie van ander employ of om elders te worden geëmployeert’. Het kwam hem namelijk minder waarschijnlijk voor, dat Juffrouw Moons haar man naar Italië zou hebben vergezeld. Maar, waarschijnlijk of onwaarschijnlijk, dat Valdes, met of zonder vrouw, zijn tercio op den aftocht uit Nederland naar Italië gecommandeerd heeft, is zeker. Del Rio (I.p. 267) zegt uitdrukkelijk, dat het opperbevel over de geheele Spaansche macht, die het land verliet, aan den Graaf van Mansfeld werd opgedragen, omdat de Spaansche Generaals, Vargas, Avila, Romero en Valdes, allen weigerden zich onder het bevel van een hunner te schikken; en Strada (I.p. 433) herhaalt dit, zonder de minste verandering. Beide schrijvers, beide zoo uitmuntend ingelicht, weten dus niet beter, of Valdes is met de overigen weggetrokken. Ook vindt men zijn naam niet meer genoemd vóór de terugkomst van zijn tercio, tegen het eind van 1577. Dan komt hij weer meermalen in de beschrijvingen van veldtochten en belegeringen voor, totdat de Spaansche troepen in het voorjaar van 1580 voor de tweede maal werden weggezonden. Zijn tercio werd toen in Sicilië gelegerd (Strada, II. 149, 151). Van hem zelf wordt bij die gelegenheid wel niet gesproken, maar er bestaat geen reden om te gelooven, dat hij hier te lande alleen zou zijn achtergebleven; waarschijnlijk heeft hij zijn regiment vergezeld, en is hij buiten 's lands overleden. De Fiscaal daarentegen schijnt te meenen, dat hij na zijn huwelijk Nederland niet meer heeft verlaten en dat Magdalena Moons hem ergens in België heeft verloren.
Ik geloof, dat het tot hiertoe betoogde voldoende is om mijn meening te staven, dat Juffrouw Moons nooit 
{==174==} {>>pagina-aanduiding<<}
 met Valdes is gehuwd, en dat al wat de Fiscaal daarvan verhaalt op misverstand of op voorbedachtelijke logen berust.
Maar, kan men vragen, indien de Fiscaal tot zulke misleiding in staat was, mogen wij dan wel op zijn gezag alleen aannemen, dat de dame, die Strada op het oog heeft, Juffrouw Moons en geen andere geweest is? Met eenige zekerheid kunnen wij dat zeker niet uitmaken. Maar aan den anderen kant bestaat er toch ook geen grond om het tegendeel te vermoeden. De eer van het geslacht vorderde, dat zij, die voor de bijzit van den Spaanschen veldheer gehouden werd, tot de waardigheid zijner wettige echtgenoote werd verheven. Maar er is geen reden te bedenken, waarom de familie Moens een dame van haar geslacht in die bijzit zou hebben erkend, zoo daartoe geen wezenlijke grond had bestaan. Dat Valdes gedurende het beleg van Leiden met een Haagsche juffrouw geleefd heeft, verhaalt ons een zegsman van groote geloofwaardigheid, Bor, die vóór Strada en vóór den Fiscaal schreef, en dit gedeelte van zijn groot werk in 1621 in druk gaf. ‘Ten tijde als Valdes Leiden hadde belegert’ - zoo zegt hij - ‘was hij hem veeltijds onthoudende binnen den Hage, alwaar hij amoureus geworden zijnde van een Haagsche Juffrouwe, die hij onderhielt, te meer hem aldaar liet vinden’. Waarschijnlijk kenden Bor en zijn tijdgenooten den naam van die juffrouw heel goed, - evenals men een eeuw later algemeen de namen kende der Utrechtsche dames, die in 1672 en '73 met de Fransche hoofd-officieren hadden verkeerd - en heeft de geschiedschrijver alleen uit bescheidenheid Magdalena Moons niet genoemd. Wat de Fiscaal verhaalt, dat in dien tijd haar moeder als weduwe in den Haag woonde, is van elders te bewijzen. In de Resolutiën-Holland lezen wij, op 24 Juni 
{==175==} {>>pagina-aanduiding<<}
 1575: ‘Op 't versoeck van de weduwe van Pieter Moons Willemsz. in den Haeg, dat den ontfanger van de geannoteerde [dat is ter verbeurdverklaring opgeschreven] goederen aldaer, haer suppliante ongemolesteert late van twee jaren huyrs, alsoo sij geen huyre met Mr. Willem Goossens gemaekt en heeft - Is geapostilleert: de suppliante sal betaelen de huyshuyre in questie tot taxatie van de Burgemeesteren ende Wethouders van Den Hage, daermede den Rentmeester in desen geordonneert werdt hem te genoegen’. Of het geannoteerde huis, dat de weduwe bewoonde, voorheen aan haar man had toebehoord, en in beslag was genomen wegens Spaanschgezindheid van dezen, waag ik niet te beslissen, hoewel de zaak zich wel zoo laat aanzien 1. In alle geval woonde de moeder in den Haag, tijdens Valdes vandaaruit het beleg van Leiden bestuurde, en het is hoogstwaarschijnlijk dat, gelijk de Fiscaal zegt, de ongehuwde dochter bij haar zal hebben ingewoond. Niets verhindert ons derhalve aan te nemen, dat de familie-overlevering, die de Fiscaal bijna een eeuw later te boek stelde, in zoo ver waarheid behelst als zij den minnehandel tusschen de jonge dame en den Spaanschen Generaal betreft. De opsiering, te weten: vooreerst het later gevolgde huwelijk, en ten tweede de door haar invloed verhinderde bestorming der stad, is daarentegen in strijd met hetgeen wij van elders weten, en moet als fabel worden verworpen. De waarheid, die op deze wijs in al haar naaktheid overblijft, is zoo weinig bekoorlijk, dat het ons waarlijk niet verwonderen kan, dat liefderijke nabestaanden haar met het kleed der 
{==176==} {>>pagina-aanduiding<<}
 verdichting hebben bedekt en opgetooid. Mogen zij het ons vergeven, dat wij dat kleed thans weer meedoogenloos hebben afgerukt. De historie is slechts met eenvoudige waarheid gediend, en rust niet voordat zij deze van allen bedriegelijken opschik ontdaan heeft.



{==177==} {>>pagina-aanduiding<<}





III. Kleine bijdrage tot de geschiedenis der Reinaertsage door Dr. M.J. de Goeje.

In het vorige jaar kocht ik te Beirût in Syrië eenige Arabische handschriften, waaronder een werk van Ibno'l-Djauzî, den bekenden geschiedschrijver, die in 1200 overleed, waarvan mij het bestaan geheel onbekend was. Het behoort tot die klasse van geschriften, welke ten doel hebben, den rijkdom der Arabische taal aanschouwelijk te maken in verhalen, gesprekken en gedichten, en welke men Makâmât noemt. Het door Rückert's vertaling ook aan niet-Orientalisten welbekende werk van Harîrî is van deze soort van werken het beroemdste. De inleiding van Ibno'l-Djauzî bevat het volgende verhaal:
Ons heeft bericht Abu'l-Mon'im al-Ançârî zeggende: ons heeft bericht Dja'far ibn Ahmed as-Sarrâdj zeggende: ons heeft bericht Abû Mohammed al-Hasan ibn Mohammed al-Khallâl zeggende: ons heeft verteld Othmân ibn Ahmed ad-Dakkâk zeggende: ons heeft verhaald Ibrâhîm ibno'l-Walîd zeggende: ons heeft bericht Zakarîja ibn Jahjâ, de leerling van Alî ibn Âçim, op gezag van Dâwud ibn abî Hind, op gezag van as-Scha'bî, die zeide:
De leeuw was ziek, en al de wilde dieren kwamen hem bezoeken, doch alleen Abu'l-Hoçein (woordel. de vader 
{==178==} {>>pagina-aanduiding<<}
 van het kasteeltje, d.i. de slimmert, die zich door zijne geslepenheid weet te beschermen) de vos bleef van hem weg. De wolf stond nu op en zeide tot den leeuw: ‘o heer der dieren, ziet gij wel dat Abu'l-Hoçein de vos U niet bezoekt met de anderen die U bezoeken, zoo gering schat hij het recht dat U toekomt.’ - De leeuw zeide: ‘gij hebt gelijk; herinner er mij aan, wanneer hij tegenwoordig zal zijn.’ - Dit kwam den vos ter oore. Toen nu alle dieren vergaderd waren, zeide de wolf: ‘o heer der dieren, hier is nu Abu'l-Hoçein tegenwoordig.’ - De leeuw riep: ‘o Abu'l-Hoçein!’ - De vos zeide: ‘tot uw dienst, o heer der dieren.’ - De leeuw sprak: ‘wee u! ik ben ziek geweest en gij hebt mij niet bezocht, uit geringschatting van het recht dat mij toekomt.’ - ‘Neen’ zeide de vos. - ‘Waarom dan?’ hernam de leeuw. - De vos zeide: ‘ik had vernomen dat gij veel pijn leedt, en ging voor u een geneesmiddel zoeken. Zoo heb ik ervaren, dat uw geneesmiddel een knobbeltje is, dat de wolf in zijn dij heeft.’ - De leeuw gaf daarop een slag op de poot van den wolf, die geducht aankwam. Ondertusschen sloop de vos weg. De wolf liep treurig en teleurgesteld heen. Een poos later kwam de vos hem tegen, terwijl hij nog droop van bloed, en riep hem toe: ‘hoor eens, mijnheer met de roode laars (daarmede zijn bloedende poot bedoelende), als gij later weer eens bij koningen zit, let dan op wat er uit uw bek uitgaat.’
De verhaler as-Scha'bî stierf in 723 in den ouderdom van 77 jaar. In dien tijd kan men nog niet denken aan invloed van Germaansche volken op het Oosten. Nu schijnt mij deze vertelling geheel in overeenstemming te zijn met de Reinaertsage. Men vindt er den koning leeuw, het antagonisme tusschen wolf en vos, waarbij de eerste door de slimheid van den vos zoo treurig van 
{==179==} {>>pagina-aanduiding<<}
 zijne booze plannen afkomt, de bespotting van den wolf door den slimmert, welke trekken, als ik mij niet vergis, alle kenmerkend zijn. Is nu het verhaal zoo oud, als ons de ketting van overleveraars schijnt te waarborgen, dan mogen wij misschien besluiten, dat de Reinaertsage reeds in het Oosten eene gestalte had gekregen, die in de Middeleeuwen in Duitschland slechts werd aangevuld en toegepast. Ik moet echter de beslissing hieromtrent aan meer bevoegden overlaten.



{==180==} {>>pagina-aanduiding<<}





IV. Nog iets over den Reinaert door H. Broese van Groenou.

Telkens wanneer ik den Reinaert in het groene kleed der Gentsche uitgave van de plank neem, waarop de oude Nederlanders elkander gezelschap houden, voert de herinnering mij ruim dertig jaren terug naar een huis in de hoofdstad op de Keizersgracht niet ver van den Amstel, de woning van Mr. H.J. Koenen. Zijne benoeming tot Verzorger van Amsterdams Doorluchte School verplichtte hem, naar hij meende, zich niet alleen met de hoogleeraren, maar ook met de studenten in betrekking te stellen, zoodat hij eenigen hunner uitnoodigde tot beoefening der letterkunde onder zijne leiding. Ik had het voorrecht tot dezen te behooren en nimmer zal ik vergeten de aangename uren, die elke woensdagmiddag ons bracht, wanneer Koenen in zijn gezellige studeerkamer ons onderhield, gelijk hij, de man van kennis en smaak, dat kon, met de lezing en bespreking van verschillende schrijvers. Wij begonnen gewoonlijk met den Reinaert en geenszins vermoedde ik toen, dat het lot mij eenmaal brengen zoude in dezelfde landstreek, die het tooneel is van de gebeurtenissen, in het epos beschreven. Ten minste ik zal trachten aan te wijzen dat de Reinaert, in zijn Midden-Nederlandschen vorm, te Aardenburg, of althans dicht in 
{==181==} {>>pagina-aanduiding<<}
 de nabijheid, vervaardigd moet zijn. Natuurlijk blijft de kwestie buitengesloten, in hoever de maker zijne stoffe aan oudere voorgangers heeft ontleend, en het betreft slechts het gedicht, dat ook Jacob Grimm heeft uitgegeven en ruim 3400 verzen telt.
Nadat Willems - zijn naam is nog altijd geeërd - in 1836 te Gent eene uitgave van den Reinaert bezorgd had, die meer waarde zou hebben, zoo zij minder de sporen van overhaasting droeg, gaf Dr. Snellaert na den dood van genoemden geleerde, wijl hij schier niets ter verbetering aanbracht, als het ware een tweeden druk daarvan. Welkom was derhalve in 1856 de verschijning des boeks ‘van den vos Reinaerde,’ uitgegeven en toegelicht door Dr. W.J.A. Jonckbloet. Aan dezen uitstekenden taalkenner hebben wij een veel beteren en zuiveren tekst van den Reinaert te danken, weshalve ik bij mijne aanhalingen van zijne uitgave zal gebruik maken; nochtans mag ik niet onvermeld laten, dat Dr. Ernst Martin, hoogleeraar te Praag, vijf jaren geleden te Paderborn ook een Reinaert uitgaf met eene uitvoerige en rijke inleiding en vele verklarende aanteekeningen bovendien, onder den titel: Reinaert. - Willems gedicht van den Vos Reinaerde und die Umarbeitung und Fortsetzung von Reinaerts historie.
Omtrent het vaderland van het werk bestaat geene tegenspraak meer, vooral sedert Jacob Grimm - zijn naam is eene autoriteit - het noordelijk deel van Vlaanderen als zoodanig heeft aangewezen - dat zelfde stukje gronds, waartoe ook eenmaal het eiland Wulpen behoorde, den lezers der Goedroen-sage bekend.
Wie thans noordelijk Vlaanderen bezoekt, waarvan een groot deel tot Nederland behoort en den naam draagt van Zeeuwsch-Vlaanderen, zou die vlakke akkers van het voortreffelijkst bouwland, die boerenhofsteden, zoo arm 
{==182==} {>>pagina-aanduiding<<}
 aan boschgrond, weinig geschikt achten voor tooneelen, als in den Reinaert beschreven worden. Doch eeuwen geleden was het er anders gesteld. Die rijke gronden lagen nog bedolven onder het zoute water of werden, na elke inpoldering, telkens weder de prooi der golven, wanneer de dijken, wien de verdediging was toevertrouwd, te zwak bleken te zijn om hen te beschermen tegen de woede der zee. In de Bourgondische Bibliotheek te Brussel berust de oudste kaart van Vlaanderen. Op die kaart is de tegenwoordige wijde Scheldemond, de Honte, slechts een enge zeeboezem. De groote uitstrooming der rivier was ‘de Dullaert’ tusschen de eilanden Walcheren en Zuid-Beveland. Wanneer een storm uit het noord-westen, in deze oorden zoo gevreesd, de baren der zee opzweepte tegen Vlaanderens noordelijk strand, sloeg den landzaat de vrees om het hart: en als hij dan in éénen storm de vrucht van jarenlange vlijt zag verloren gaan, besloot hij liever een rustig woonoord te zoeken aan de duitsche boorden der Oostzee, waar men, naar de zeevaarders verhaalden, niets te duchten had van hoogen watervloed¹. Daarom was de landstreek, hoe dankbaar overigens voor den arbeid der bewoners, schaars bevolkt. Slechts aan den zeekant, bij een veilige haven, bloeide hier en daar eene handeldrijvende stad - Biervliet, Sluis, Mude, Aardenburg. Wat verder, landwaarts in, bedekten dichte bosschen den bodem, die, reeds op korten afstand der zee, een onafzienbaar heideveld was, hier en ginds met een nederig kerkje of klooster gestoffeerd. Dat was juist een streek voor wild gedierte! Geen beter terrein voor een dierendrama dan dit. Van de vorige woestheid getuigt nog de naam van het dorpje St. Jan in Eremo (εν ερημω in de woestijn). Behalve den mystieken leeuw, het sieraad van Vlaanderens wapenbord, zijn dan ook al 
{==183==} {>>pagina-aanduiding<<}
 de dieren, in den Reinaert voorkomende, in Noordelijk Vlaanderen inheemsch geweest. Wolven waren er zelfs nog in menigte aan het eind der 16de eeuw², toen het platte land door den oorlog was ontvolkt.
Hoever het terrein van den Reinaert zich uitstrekte, laat zich opmaken uit de namen der plaatsen, waar de dichter zijne viervoetige helden handelend laat optreden. We vinden de bekende rivieren de Schelde (Scouden) en Leije (Lieve) vss. 3023 en 2644. De eerste begrensde ons gebied ten noorden, de tweede ten zuiden. In het midden bloeide Aardenburg, in de grijze oudheid Rodanborgh geheeten. Tegenwoordig is het een eenvoudig landstadje, doch het heeft een roemvol verleden. Reeds in het jaar 646 bouwde de H. Eligius er een christenkerk. Het oudste charter van 1201, nog ten raadhuize aanwezig, doet zien dat het toen reeds vele lotwisselingen had gekend. Gedurende de middeneeuwen was het eene aanzienlijke handelstad. De uit het zuiden gezeilde schepen overwinterden aldaar in een ruime en veilige haven, door het Zwin verbonden met de zee, om in het voorjaar den tocht naar de Baltische wateren voort te zetten. Het stadje bevatte twee fraaie kerken, de eene aan St. Bavo, de andere aan onze Lieve Vrouwe toegewijd, deze wegens een wonderdoend Mariabeeld rijk beschonken. Zelfs koningen van Engeland, Eduard III in 1340 en Eduard V in 1470, en de fransche koning Philippus de Schoone togen derwaarts ter bedevaart. Aan die kerken, door vier geestelijken bediend, behoorde een decanaat met twee-en-dertig parochiën.
Eén dezer geestelijken is ons bij naam bekend. Jacob van Maerlant vermeldt hem op vereerende wijze in den aanvang van zijn gedicht ‘Naturenbloeme’:

{==184==} {>>pagina-aanduiding<<}


Ic heb beloeft . . . . . . 
Te dichtene enen bestiaris; 
Nochtan wetic wel dat waer is 
Dat her Willem Utenhove, 
Een priester van goeden love 
Van Erdenborg, heeft een gemaect. 


Maerlant, die in of nabij Brugge woonde, heeft ongetwijfeld zijnen tijdgenoot en dichtbroeder Willem Utenhove gekend, want een wandeling van de eene naar de andere stad wordt in drie uren volbracht. Willems houdt het op grond van Maerlant's woorden voor waarschijnlijk, dat de Reinaert van de hand van Willem Utenhove is - te meer wegens het vermelden van het schier onbekende Hoeckenbroek³ in het tweede deel van den Reinaert (vs. 6904), volgens hem in de nabijheid van Aardenburg gelegen, terwijl de gebeurtenis, beschreven in vs. 6286 en vv., niet vergunt aan een ander te denken⁴. Wat Willems waarschijnlijk acht, is echter ver van zeker. Toch is er veel, dat iemand in verzoeking brengt den Aardenburgschen priester voor den schrijver van den Reinaert te houden. Wie door het vervaardigen van eenen ‘bestiaris’ reeds een zekere voorliefde voor de dieren te kennen gaf, kon er licht toe komen een dieren-epos te dichten - van het een tot het andere is slechts één stap - waarvoor hij de grondstof vond in ‘walscen boeken’, misschien door hem geraadpleegd om zijn zoölogisch werk samen te stellen. Zeker is het, dat de schrijver den naam van Willem droeg. 't Was dezelfde Willem, die den Madock, een verloren geraakt werk, gedicht had, luidens den eersten regel van den Reinaert. Ook de afschrijvers van het amsterdamsche of hollandsche handschrift, waarvan Willems eenige facsimile's geeft, met bijbehoorende illustraties, en dat naar het schrift te oordeelen van oude dagteekening is, misschien uit de veertiende eeuw, heeft dien 
{==185==} {>>pagina-aanduiding<<}
 Willem bepaald voor Willem Utenhove gehouden, gelijk onwedersprekelijk blijkt uit de wijze, waarop hij den eersten regel geschreven heeft.

{== afbeelding 	==} {>>afbeelding<<}
    

Behalve de kapitale W of dubbele U, heeft de copiïst de I van Willem in de hoogte verlengd en de dwarsstreep der letter T daaraan toegevoegd, terwijl hij de eerste helft der K van Madock eveneens verlengde, om daaraan van boven een kapitale H te hechten, met geen ander doel dan om door de drie hoofdletters W T H, nevens den voornaam Willem, den geslachtsnaam Wtenhove aan te duiden.
Onze rijks-archivaris Mr. L.Ph.C. van den Bergh, die het eerst op deze letter-versieringen gewezen heeft, stelt ze hooger dan de gewone krullen, die zoo dikwijls in de oude manuscripten voorkomen, en acht, ook vooral op dezen grond, het gevoelen van Willems niet onaannemelijk⁵.
Ik wil mij echter niet langer bezig houden met de vraag naar den naam des schrijvers van den Reinaert, maar liever het oog vestigen op de plaatsnamen in het epos, om aan te toonen, dat zij rondom Aardenburg te vinden waren en dat dus, ook zonder Willem Utenhove, 
{==186==} {>>pagina-aanduiding<<}
 het gedicht te Aardenburg of niet ver van daar vervaardigd is, daar elke middeneeuwsche dichter het liefst de tooneelen zijner voorstellingen in zijne nabijheid zocht en ze door eigen aanschouwing moest hebben leeren kennen.
Ik zal mij bepalen tot Elmare, Verman dois, Hulsterlo en Maupertuus. Het eerst vordert Elmare onze aandacht. Vs. 372 vermeldt van Reinaert:

Hi toochde mi palster ende slavine (met pelgrimsstaf en kleed) 
Die hi brochte van der Elmare; 


en naar vs. 1487 biecht de vos, dat hij Isengrijn gemaakt heeft ‘monc ter Elmaren’, hem daar de kloktouwen aan de voeten bond, waardoor hij zoo hevig luidde,

Dat alle, die ghinghen bider strate 
En waren binder Elmare, 
Waenden dat die duvel ware 
Ende liepen daer si luden horden. 


Elmare was een proostdij, gesticht door Nothold, monnik der abdij van St. Pieter te Gent, in het jaar 1144. Zooals gewoonlijk ontstond er een dorpje in de nabijheid. De kerk, in 1342 gebouwd, werd door de hooge watervloeden van 1377 ten deele en door die van 1404 geheel en al verwoest. Te zelfder tijd ging het klooster ten gronde, want in eene oude oirkonde van 1408 komt ‘Helmare’ voor als.… verdronken. Later verrees daar ter plaatse een nieuwe kerk, de Osamunda-kapel genaamd, welke op oude kaarten voorkomt. Tegenwoordig bevindt zich op dezelfde plek het gehucht Steenhoven (het steenen hof) en één der gebouwen draagt nog de sporen van zeer hoogen ouderdom⁶.
Van Elmare - 't lag in de buurt van Oostburg - leidde Reinaert den wolf ‘up enen dach’ (vs. 1512 vv.) 
{==187==} {>>pagina-aanduiding<<}
 - beide plaatsen waren dus niet ver van elkander verwijderd -

Tote des papen van Amblois; 
In al dat land van Vermendois 
Sone⁷ woonde gheen pape riker. 


Dien naam Amblois lezen wij in de uitgaaf van Dr. Martin. In de handschriften is hij niet duidelijk te lezen. Grimm giste reeds een woord uitgaande op blois. Willems las Vianois, doch hij stelde het tusschen twee haakjes, terwijl de hoogleeraar Jonckbloet den naam oningevuld liet.
't Is de plek, waar de geestelijke heer van al het land van Vermandois woonde. Als wij maar weten waar dat land heeft gelegen, kunnen wij tevreden zijn. Immers dat Vermandois is altijd een crux interpretum geweest en heeft zelfs sommigen doen overhellen tot de meening, as zou ons epos in Fransch-Vlaanderen geschreven zijn, terwijl anderen verklaarden, dat de dichter waarschijnlijk geschreven had in den tijd tusschen 1163 en 1186, toen het graafschap Vermandois met Vlaanderen verbonden was, daar van Vermandois niet gesproken wordt als ware het een plaats buiten 's lands.⁸. Kon het anders? Waar Elmare geweest was wist men, maar hoe dit kon gelegen hebben in de nabijheid van het land van Vermandois bleef een raadsel. Men kende een Vermandois in Frankrijk - was er dan ook een geweest in Noordelijk-Vlaanderen? In een oud boekske (Statuta dioecesis Brugensis per reverendissimum Dominum Guilielmum Bassery; Brugis 1693) leest men (p. 43 sqq.) dat het Brugsche bisdom in zeven decanaten verdeeld is. Deze worden vervolgens opgegeven met de daartoe behoorende parochiën. Uit deze opgave blijkt, dat de abt van St. Quintin in Vermandois patroon was van Lapschure, Moer- 
{==188==} {>>pagina-aanduiding<<}
 kerke, Damme, Oostkerke, Hoeke, St. Anna ter Muiden en Westkapelle. Mijn vriend H.Q. Janssen heeft het te recht zeer opmerkelijk gevonden, dat, terwijl de abt van St. Quintin van geene andere gemeenten onder het Brugsche bisdom als patroon meer wordt genoemd, juist al deze gemeenten aan elkander grenzen en een aaneengesloten grondgebied vormen. Van genoemde gemeenten was Oostkerke echter zonder twijfel de oudste, daar het langen tijd vóór Damme, Hoeke en Mude bestond en veel aanzienlijker was dan Lapschure, Moerkerke en Westkapelle: men noemde ze dan ook te zamen het Oostkerker ambacht. De abt van St. Quintin was dus patroon van al de kerken daarin gelegen, wat bevestigd wordt door een mandement van den Bisschop van Brugge van 15 September 1590, omtrent den verkoop van eenige tienden zijner Kathedraal aan zekeren Ferdinand de Salinas. Hoe de abt van Vermandois in Picardië in het bezit kwam zijner rechten over Oostkerker ambacht is eene geheele geschiedenis⁹. Er waren te St. Quintin, het oude Augusta Viromanduorum, twee kerken aan den H. Quintinus gewijd: de eene, de hoofdkerk, soms met eenen titulairen, de andere eene kloosterkerk, steeds met eenen aanzienlijken abt aan het hoofd. Laatstgenoemde was de vermaarde benedictijner abdij van St. Quintin en l'Isle, aldus genaamd, omdat zij op eene plaats buiten de stad was gesticht, waar de rivier de Somme een eiland vormde. De kerk, eerst van hout, werd in 977 van steen opgetrokken. Hare rijkdommen namen door allerlei giften verbazend toe. Bij het beleg van St. Quintin in 1557 werd zij geheel verwoest. Alstoen binnen de stad overgebracht behield zij echter den naam van vroeger. Onder de giften en geschenken, haar ten deel gevallen, behoort ook de gift van Oostkerke. Boudewijn II, abt van St. Quintin, ont- 
{==189==} {>>pagina-aanduiding<<}
 ving ze in 1163 met alle wereldlijke en geestelijke rechten van den bisschop van Doornik. Dat ambacht, grootendeels de streek tusschen Sluis en Brugge, mocht dus terecht den naam dragen van ‘land van Vermandois.’ En daar de abdij, aan wie het toekwam, zestig kanunniken telde en onder dezen den koning van Frankrijk, zoo is er geen grootspraak in als ons epos vermeldt, dat nergens een ‘riker pape’ woonde. Hoewel men niet juist kan zeggen, waar dat Vianois, dat Amblois, of hoe ook die villa des geestelijken opperheers geheeten moge hebben, gelegen was, zeker is het althans, dat de wandeling van Elmare derwaarts in niet veel meer dan twee of drie uren kon worden volbracht.
Thans is de beurt aan Hulsterlo.

In 't Oostende van Vlaenderen staet 
Een bosch ende heet Hulsterlo (v. 2554). 


Geen woester oord kon men zich denken, meer geschikt voor het doel, waartoe Reinaert het bezoeken wilde - het ontgraven van een schat! Het bosch draagt nog heden ten dage den naam van voor honderde jaren en de geheele omgeving herinnert de vroegere woestenij, want het ligt tusschen Wildenborg en Beernem (em, hem en ghem = heim, dus berenheim)¹⁰, derhalve ten noorden van Gent. Willems meent dat er nog een ander Hulsterlo geweest is. Waarom niet? De hulst groeit welig in Vlaanderen. Zelfs gaf de struik er den naam aan eene stad (Hulst). Wat er van zij, op het bosch Hulsterlo onder Beernem was geheel toepasselijk, wat Reinaert zegt vs. 2560 en vervolgens:

Here coninc, ghine dorft niet wanen 
Dat ic u der waerheit iet messe: 
Dats een die meeste wildernesse, 
Die men hevet in enich rike. 
Ic segghe u ooc ghewaerlike, 

{==190==} {>>pagina-aanduiding<<}

Dat somwilen es een half jaer, 
Dat toten borne comet daer 
No weder man nochte wijf, 
No creature, die hevet lijf, 
Sonder die ule entie scuvuut, 
Die daer nestelen in dat cruut. 


De besproken plaatsen, in den Reynaert voorkomende, liggen dus niet ver van Aardenburg. Elmare op een afstand van twee uren ten westen, Vermandois op gelijken afstand ten noorden, Hulsterlo wat verder ten oosten en een aardenburgsch schrijver kon het aanwijzen, gelijk in vs. 2554, als liggende ‘in 't oosten van Vlaenderen’. Zoo pleiten dan deze plaatsnamen voor een dichter uit Aardenburg of omstreken, die tot tooneel van de door hem beschreven gebeurtenissen de omgeving zijner woonplaats koos.
Nog meer wordt deze bewering versterkt door eene aardige bijzonderheid. In het gedicht wordt Maupertuus ook Malpertuus) het kasteel van Reinaert genoemd (vs. 512 v.v.) Die naam van franschen oorsprong bewijst, dat de dichter van het epos uit ‘Walsche’ bronnen heeft geput, gelijk hij zelf in den proloog betuigt (vs. 8), waarbij de Heer Jonckbloet te recht opmerkt (Inl. 52 en 109), dat hij niet slaafs vertaalde, maar zijn eigen weg ging en, waar hij dit niet deed, zijn voorbeeld zoo verbeterde, dat hij toch een Vlaamsch gedicht heeft geleverd, dat hij geheel zijn eigendom kon noemen, niettegenstaande de aanleiding daartoe in den vreemde gevonden was. En staat tegenwoordig te Aardenburg nog een gebouwtje nevens een uitgedroogde gracht, ter plaatse waar in de middeneeuwen de kraan stond, dat steeds den naam draagt van Malperdu, zonder twijfel in overouden tijd daaraan gegeven, met een zinspeling op Reinaerts kasteel, misschien door den schrijver zelf. 
{==191==} {>>pagina-aanduiding<<}
 Men heeft slechts te denken dat het bewoond werd door een vos, wandelende in de gedaante eens menschen, en de middeneeuwsche humor is verklaard.
Nog zijn er kleinigheden in het gedicht, die den schrijver als bewoner eener handelsstad, gelijk Aardenburg, aanwijzen. Zoo wordt er vs. 1153 gesproken van eenen ‘bizant’, een byzantijnsch geldstuk - vs. 300 van den schoonsten haan ‘die men vant tusschen Portaengen (Brittanje) ende Polanen’, even als er vs. 3003 ook van ‘Polanen’ gewaagd wordt¹¹. Slechts in zeeplaatsen werd van die landen gesproken.
Na zoovele inwendige bewijzen te hebben aangevoerd, acht ik het geen lichtzinnigheid eenen bewoner van Aardenburg of zijne omstreken voor den maker van den Midden-Nederlandschen Reinaert te houden.
Daar Maerlant aan het slot van zijn Rijmbijbel, voltooid ten jare 1270, den Madok vermeldt, moet de schrijver van den Reinaert vóór of in dien tijd hebben geleefd¹².
 
Aardenburg, 6 December 1878.

1 Over de landverhuizing naar de Oostzeestreken moet een merkwaardig werk bestaan van den heer de Burggrave, getiteld: colonies Belges en Europe, dat ik niet het genoegen had te leeren kennen. Ook wordt er op gewezen door Dr. Max. Beheim-Schwarzbach in zijn werk: Hohenzollernsche Colonisationen, Leipzig 1874, waarvan een verslag gegeven wordt in de Revue des deux mondes 1875. IV. 407. Hoe bekend die emigratie was blijkt hieruit, dat Vondel, in het slot van den Gijsbrecht van Amstel, den engel Gabriel tot den held van 't stuk, na het verwoesten zijner veste Amsterdam, aldus doet spreken,

Godts raet is dat gij trekt naer 't vette lant van Pruisen,

Waer uyt het Poolsch gebergt de Weichselstroom komt ruischen.

2 Van Male, Historie van Vlaenderen, blz. 286 vv.

3 Ofschoon ik het tweede deel van den Reinaert laat rusten, waarin van deze plaats wordt gesproken, wil ik evenwel met een en kel woord herinneren, dat de Heer H. Q Janssen (in Janssen en Van Dale, Bijdragen tot de oudheidkunde en geschiedenis van Zeeuwsch-Vlaanderen, IV. 263) Willems omtrent Hoekenbroek terecht wijst. In het gedicht (vs. 6900) wordt de otter sprekende ingevoerd, bij het schenken van een eendvogel aan Reinaert, ‘Die ic, zegt hij, enen vogelaer nam, Bi Helrebroec recht aen den Dam.’ Willems teekent hierbij aan: ‘Helrebroec bij Grimm Hoelrebroec en in de proza Hoeckenbroek.’ Het broek van Hoeke ligt tusschen Damme en Sluis. Zie de carte ehorographique van L. Capitaine.’ Janssen zegt: ‘doet men onderzoek naar dit Helrebroek, dan vindt men wel, dat ten noordwesten en westen van Hoeke een broek gelegen was, maar onder den naam van Hoekenbroek vindt men het, zoover ik weet, in geene stukken aangeduid: Willems noemt het dan ook ‘het schier onbekende Hoeckenbroek’. J. vermoedt op grond der verschillende lezingen, dat in het oorspronkelijke allerwaarschijnlijkst heeft gestaan ‘Heienbroec of Eienbroec, een gehucht dat nog bestaat en ligt nabij Oostkerke, ruim een half uur van Westkapelle en bijna even ver van Hoeke. Het ligt ‘recht aan den Dam’ recht ten noorden van Damme, een weinig oostelijk.

4 Uten Mase lezen wij daar. Dat van de Maas gesproken wordt zou doen denken, dat men de plaats elders zoeken moet, daar Vlaanderen ver van de Maas verwijderd is, doch wij hebben hier te doen met een schrijffout van het handschrift: de afschrijver heeft ongetwijfeld een woord, dat hij niet begreep, willen verbeteren. Volgens de gissing van Mr. Egberts Risseeuw, moet men lezen ‘uten wase’ en daaronder verstaan de slijkerige boorden van het naar Damme stroomende Zwin, die in het reglement van tol en navigatie op dit water te Sluis in 1252 uitdrukkelijk ‘de wase’ genoemd worden. Zie Janssen en Van Dale Bijdragen t.z. pl. Zoo heeft men tusschen Gent en Antwerpen het bekende Land van Waes.

5 De Nederlandsche volksromans, bl. 100.

6 G.P. Roos, Geschied- en aardrijkskundig woordenboek van Zeeuwsch-Vlaanderen, Westelijk deel, 1874 art. Elmare.

7 Sone = zoo en.

8 Zie vs. 1512 vv.

9 Zie Janssen en Van Dale, Bijdragen I. 187, IV. 254, VI. 331 en 339, waar geciteerd wordt: Colliette, Mémoires pour servir à l'histoire ecclésiastique, civile et militaire de la province de Vermandois 4to. Cambrai 1771.

10 Toevallig kreeg ik in handen een nummer van het annoncenblad van Eecloo, waarin ik las: ‘den 16den December verkooping van landerijen onder Evergem in de wijken Belzele en d'Hulst (Basele of Besele vs. 2103 is wat tegenwoordig Belzele heet.) Den 17den zal in de gemeente Beernem op het goed genaamd de Steert van Hulstloo hout worden verkocht. Den 21sten houtverkooping te Beernem en Hulstloo - Herinnert hier niet alles aan den Reinaert?

11 Ik verwijs naar de eerste aanteekening.

12 Dr. Martin (Einleitung s. XVIII) bepaalt als terminus ad quem het jaar 1270, toen Maerlant schreef, en den terminus a quo 1200 (gevoelen van Dr. Jonckbloet.)



{==1==} {>>pagina-aanduiding<<}





Levensberichten der afgestorvene medeleden van de maatschappij der Nederlandsche Letterkunde.

Bijlage tot de Handelingen van 1879. leiden, E.J. brill. 1879.


{==3==} {>>pagina-aanduiding<<}

Levensbericht van Mr. Gerrit Adriaan Fokker.

Nauwelijks was de levensschets van Mr. M.F. Lantsheer in het licht verschenen, of hij, die ze schreef, volgde hem in het graf. Op den 24 Augustus des afgeloopen jaars werd ook Mr. G.A. Fokker aan zijne echtgenoote, bloed- en aanverwanten, vrienden en vereerders door den dood ontrukt.
Zoo verloor Zeeland binnen een jaar tijds twee zijner voortreffelijkste zonen. Maar, zij mogen van ons geweken zijn, als vereenigd zullen beider namen - het nageslacht ten voorbeeld - in de geschiedrol van Zeeland, in de geschiedrol van Nederland onuitwischbaar geschreven staan.
Bij het levensbericht van Lantsheer mocht dus dat van Fokker niet ontbreken. Dit begreep de Maatschappij der Nederlandsche Letterkunde, wier Bestuur mij uitnoodigde zulk een bericht van haar verdienstelijk lid te geven. Ofschoon niet blind voor de bezwaren daaraan verbonden, kon ik die uitnoodiging niet wederstaan en nam ik de aandoenlijke taak op mij.

{==4==} {>>pagina-aanduiding<<}

Mr. Gerrit Adriaan Fokker werd op den 17den December 1811 te Middelburg geboren. Zijne ouders waren Abraham Fokker en Maria Adriana Thooft (uit Dordrecht). In leeftijd was Gerrit Adriaan de derde van de drie zonen, benevens eene jongere dochter, uit dat huwelijk geboren. Reeds vroeg moest hij (in 1814) zijne moeder missen, en pas 14 jaren oud, verloor hij zijn vader, die uit een tweede huwelijk nog drie zonen naliet. Daardoor werd hij, met de overige zes kinderen, toevertrouwd aan de zorg zijner stiefmoeder, die zich van deze drukkende taak op voortreffelijke wijze heeft gekweten.
Van zijne geboorte af was en bleef Fokker van een teeder lichaamsgestel, en nog herinneren zich deze en gene zijner toenmalige speelmakkers, hoe hij op de Fransche school voor de meeste leerlingen in physieke kracht moest onderdoen, waarbij echter menige forsche vuist der vriendjes, die hij zich door intellectueele overmacht had weten te maken, te zijner beschikking stond.
In 1826 werd hij op de Latijnsche school zijner geboorteplaats toegelaten, waarvan de registers nog aantoonen, hoe hij door geest en ijver uitmuntende, van de twaalf leerlingen zijner klasse bij afwisseling steeds de eerste of tweede was. Hij liep echter die school niet ten einde, maar verliet haar in Augustus 1830, een jaar vóór den daartoe bestemden tijd. Toen in dat jaar de Belgische opstand was uitgebroken, sloot hij zich onmiddellijk als vrijwilliger bij de Zeeuwsche Schutterij aan en snelde naar de grenzen ten dienste van het vaderland, hetwelk hij eens, in lateren tijd, met edeler dan stoffelijke wapenen dienen zou. Die daad des achttienjarigen jongelings schonk hem het volgend jaar de eer, in het Leidsch studentencorps zonder ‘groenloopen’ te worden opgenomen. Geen wonder ook, dat Fokker, toen schier een halve eeuw later de oprichting van een Antidienstvervangingbond ter sprake kwam, door den ontwerper werd opgezocht, op diens uit- 
{==5==} {>>pagina-aanduiding<<}
 noodiging in de Commissie tot organisatie voor Middelburg plaats nam, en, na de vestiging eener afdeeling aldaar, als voorzitter in die afdeeling optrad.
Nadat hij in Augustus 1831 in dezelfde betrekking van schutter den tiendaagschen veldtocht had medegemaakt, welke hem het metalen kruis bezorgde, werd hij in November van datzelfde jaar als student in de rechten aan de Hoogeschool te Leiden ingeschreven en daarna bij de de Jagers van het Studentencorps, alstoen van de grenzen met onbepaald verlof teruggekeerd, ingelijfd.
Was voor Fokker, gelijk voor zoovele anderen, een vol studiejaar verloren gegaan, zijn lust tot studie was hem bijgebleven. Ook werd hij bij zijne medestudenten om zijne vlijt en degelijkheid spoedig opgemerkt en gewaardeerd, en in menigen vriendenkring als gezellige makker opgenomen. Den 2den Mei 1834 werd hij op de meest loffelijke wijze candidaat in de rechten en, na reeds den 8sten Mei des volgenden jaars zijn doctoraal examen te hebben afgelegd, werd hij den 20sten Juni 1836 tot doctor in het Romeinsch en hedendaagsch recht summa cum laude gepromoveerd na verdediging zijner dissertatie De futura potestatis judiciariae ordinatione ex legibus 18 Apr. 1827 et 28 Apr. 1835; een geschrift, waarin hij, met het oog op de toen aanstaande invoering dier organisatie, het verschil tusschen de twee voornoemde wetten uiteenzette en daarna eenige critische aanmerkingen op sommige artikelen liet volgen.
 
Aldus met eene degelijke rechtskennis toegerust, vestigde hij zich in zijne geboorteplaats en werd hij den 5den October 1836 als advocaat bij de toenmalige Rechtbank van eersten aanleg aldaar, later, den 16den October 1838 bij het Provinciaal Gerechtshof in Zeeland ingeschreven. Daar echter de rechtspraktijk door eenige weinigen zijner oudere ambtsbroeders werd ingenomen, bleef hem alle gelegenheid tot verdere studie over.

{==6==} {>>pagina-aanduiding<<}

Maar Fokker was ook een hartstochtelijk beoefenaar der toonkunst, zoo zelfs dat door sommigen wel eens de meening geuit werd, dat hij daaraan zijn rechtsstudie opofferde. Die meening echter zou spoedig blijken onjuist te zijn. Niet dat hij de toonkunst varen liet, - geheel zijn leven bleef hij daarin belang stellen. En die belangstelling verminderde niet, nadat hij den 6den Juni 1845 in 't huwelijk was getreden met Mejuffrouw Cornelia Jacoba van den Broecke, die, evenals hij, met geestdrift die kunst beoefende. Vandaar dat in hun stille woning (hun echt bleef kinderloos) menige avond, in 't bijzijn van kunstvrienden, aan Euterpe gewijd werd, en er schier geen jaar voorbij ging, waarin zij niet ten minste één binnen- of buitenlandsch muziekfeest bijwoonden. Fokker was dan ook in de muzikale wereld bekend. In 1836, bij het verlaten der Hoogeschool, door het Studenten-muziekgezelschap Sempre crescendo tot eerelid benoemd, werd hij nog datzelfde jaar lid en secretaris, later voorzitter van de Middelburgsche afdeeling der Maatschappij tot bevordering der Toonkunst, en behoorde hij in 1850 tot de oprichters der Vereeniging voor Zeeuwsche Muziekfeesten, waarvan hij bij herhaling het voorzitterschap bekleedde, gelijk hij later als correspondent der Vereeniging voor Noord-Nederlands Muziekgeschiedenis optrad.
Maar dat Fokker aan die kunst zijne wetenschappelijke studiën niet opofferde, bewees hij reeds in 1842 met zijne Bedenkingen tegen de zich vestigende jurisprudentie van den Hoogen Raad der Nederlanden aangaande overtredingen door notarissen in de uitoefening hunner bediening te begaan en de straffen daarop gesteld. Aarzelend echter ging hij tot de uitgave daarvan over, en zond hij zijn handschrift niet ter perse, dan nadat twee zijner vrienden het zegel hunner goedkeuring er aan gehecht hadden. Die eerste pennevrucht, waarin zijn critische blik niet te miskennen valt, werd door het rechtsgeleerd publiek gunstig ont- 
{==7==} {>>pagina-aanduiding<<}
 vangen 1. Daardoor aangemoedigd, vervolgde hij met lust en ijver de ingetreden baan, en kwam van zijne hand die lange reeks van geschriften aan het licht, welke eerst bij zijn dood gesloten werd. Ofschoon hij in alles scheen belang te stellen, gaf toch de rechtswetenschap in al hare deelen en onderdeelen meestal de stof voor zijne pen, waarvan de vruchten deels afzonderlijk, deels in de verschillende rechtsgeleerde tijdschriften, te vinden zijn.
Nadat hij in 1843 zijne Bijdrage tot verklaring der wet op het notarisambt en zijn Brief van een Zeeuwsch advocaat over het ontwerp van wet houdende nadere bepalingen omtrent de rechterlijke organisatie had in het licht gegeven, scheen in de richting zijner studie, waarschijnlijk ten gevolge der tijdsomstandigheden, eene wijziging te komen. De Staathuishoudkunde - ofschoon geen enkele der achter zijne dissertatie geplaatste stellingen, evenmin als die dissertatie zelve, daarheen wees - begon hem aan te trekken, en wel zoodanig dat reeds in 1847 het denkbeeld bij hem opkwam, de beginselen dier wetenschap meer en meer onder het volk te verspreiden door het oprichten van een Weekblad in zijne woonplaats. Hij ontwikkelde dat denkbeeld bij zijn kundigen vriend I.G.J. Van Den Bosch en bij den meester in het vak, den Hoogleeraar Ackersdijk. Beide mannen, hoe ingenomen ook met het plan op zich zelf, deden hem, met het oog op de toen nog jeugdige wetenschap, de bezwaren, in de uitvoering daaraan verbonden, inzien - en Fokker liet zijn plan varen.
Nochtans bleef hij in dezelfde richting voortgaan. Hij mengde zich al spoedig in de toen brandende kwestie over de dusgenoemde graanwet van 29 December 1835, waarin het beschermend stelsel ten behoeve van den landbouw werd gehuldigd. Reeds in 1846 had hij met anderen een door hem ontworpen adres aan de Tweede Kamer der 
{==8==} {>>pagina-aanduiding<<}
 Staten-Generaal ingediend, en in November van dat jaar in een brief aan den voorzitter der Maatschappij van Landbouw in Zeeland gericht, het beginsel der wet op degelijke gronden bestreden.
Maar twee onderwerpen vooral wekten zijne bijzondere belangstelling: het Spaarbankwezen en de Staatsloterij.
In 1853 verscheen Het Spaarbankwezen in Europa, in 't bijzonder met het oog op Nederland, waaraan hij als beginsel ten grondslag legde de zedelijke en stoffelijke verheffing der mindere klasse in de maatschappij, door haar de overtuiging en de bewustheid in te prenten, dat ieder mensch verantwoordelijk is voor zijn eigen gedrag, en dat ieder zijn eigen last moet dragen. En de krachtigste middelen om dat doel te bereiken, schreef hij, zijn de zedelijke: onderwijs en opvoeding, zoowel godsdienstig als maatschappelijk. Fokker liet het echter daarbij niet berusten. Voortdurend kwam hij op dat onderwerp terug. En hoe het Spaarbankwezen, waarmede hij de hulpbanken in verband bracht, hem tot het einde zijns levens ter harte ging, getuigt zijn Notice sur les caisses d épargne dans le Royaume des Pays-Bas offerte au congrès scientifique international des institutions de prévoyanee qui se réunira à Paris le 1er Juillet 1878. 1
Ofschoon Fokker - en wij wijzen hier reeds op dien karaktertrek - standvastig was in zijne overtuiging, toch hield hij niet hardnekkig vast aan zijn eens geuit gevoelen, waar een voortgezette studie hem tot een ander inzicht gebracht had. Dit bleek bij het hier bedoeld onderwerp. Nadat hij zich vroeger tegen de rijksspaarbanken verklaard had als zijns inziens in strijd met de roeping van den staat, is hij - blijkens zijne latere geschriften - daarvan een vurig voorstander geworden.

{==9==} {>>pagina-aanduiding<<}

Maar met de spaar- en hulpbanken achtte Fokker de Staatsloterij onbestaanbaar. Nadat in 1862 zijne Geschiedenis der loterijen in Nederland, door Mr. Vissering een uitmuntend werk genoemd, verschenen was, gaf hij in 1864 De Nederlandsche Staatsloterij in het licht. In een warm betoog sprak hij als zijne overtuiging uit, dat die inrichting met de beginselen van recht, van zedelijkheid en van Staathuishoudkunde in strijd was. Allerwege poogde hij die overtuiging meer en meer ingang te doen vinden. Voortdurend streed hij voor haar ook in 's Lands raadzaal, maar mocht in dien strijd de zege niet behalen.
Als Staathuishoudkundige zocht Fokker ook dikwijls de gelegenheid op om met beroemde geestverwanten van gedachten te wisselen. Zoo woonde hij in 1853 het Congrès de Statistique te Brussel bij, waar hij een Grenier uit Frankrijk en een Von Reden uit Duitschland leerde kennen, met wie hij later in briefwisseling kwam.
Doch Fokker, gelijk reeds gezegd werd, ontwikkelde zich op meer dan één gebied. Hij was vooral de man der actualiteit, en, zoo iemand, een practisch man. Hij beminde de wetenschap, maar bovenal waar zij in hare toepassing naar de eischen des tijds aan land en volk ten goede kwam.
Toen in 1848 aan het verlangen naar eene grondwetsherziening zou worden voldaan, en de gespannen toestand des vaderlands ook in Middelburg zich gevoelen deed, kwamen achtereenvolgens datzelfde jaar van hem in het licht: De Grondwetsherziening. Een woord aan mijne stadgenooten, die van handenarbeid leven, - daarna De accijnsen - en eindelijk Conversie der nationale schuld.
Nadat ten gevolge dier herziening de organieke wetten voor provincie en gemeente waren tot stand gekomen, ontwierp hij, als proeve, reglementen voor de vergaderingen van Provinciale Staten en Gemeenteraad, en in lateren tijd verscheen menig geschrift, waarin door hem de rechten en plichten dier colleges op verschillende punten wer- 
{==10==} {>>pagina-aanduiding<<}
 den besproken. Vooral trad daarbij het gewest zijner geboorte op den voorgrond, want Zeeuw was Fokker in de eerste plaats.
Toen de rechtstoestand der polders en waterschappen in Zeeland meer en meer ter sprake kwam, verdedigde hij het grondwettig toezicht der Provinciale Staten ook op de calamiteuse polders naar de beginselen van het Nederlandsch staatsrecht, alsmede hunne bevoegdheid om de verouderde keizerlijke decreten van 16 December 1811, op het oude Zeeland en het voormalige Staats-Vlaanderen tot dusver toepasselijk, door een provinciaal reglement te vervangen. De daarbij ontstane gewichtige vraag, of achterliggende polders tot bijstand van voorliggende (hulpbehoevende) polders verplicht waren, alsmede of niet de Staat in de kosten van onderhoud dier polders evenzeer moest bijdragen, leidde hem tot een opzettelijke studie van het Zeeuwsch dijkrecht, waaruit later zijn Repertorium van charters en bescheiden betreffende het Zeeuwsch dijkwezen tot stand kwam, hetwelk eerst na zijn dood in het licht is verschenen.
Dat Fokker met geestdrift den stond begroette, waarop tot een spoorweg besloten werd, welke Zeeland grootendeels uit zijn geïsoleerden toestand zou opheffen, laat zich gereedelijk begrijpen. Toen in 1866 uit Belgie dreigende stemmen tegen de daartoe vereischte afdamming der Oosterschelde vernomen werden, was hij dan ook de eerste, die tegen de ongegrondheid der aangevoerde bezwaren opkwam in zijn geschrift Le barrage de l'Escaut oriental 1, en daarbij het recht van Nederland krachtig verdedigde.
Even groot was zijne belangstelling in het plan eener stoomvaart op Amerika, door den ontwerper, den oudkapitein ter zee, M.H. Jansen, Een brug over den Oce- 
{==11==} {>>pagina-aanduiding<<}
 aan genoemd, welke vaart van Vlissingen zoude uitgaan. Op heldere en degelijke wijze zette hij het voor Nederland groote gewicht dier zaak uiteen, doch vermocht niet, evenmin als zijne bondgenooten, de tegenwerking te breken, welke naijver elders in het leven had geroepen.
Maar wij mogen op deze wijze niet voortgaan. Door verder in bijzonderheden te treden zouden wij de ons gestelde perken verre overschrijden. Voor Fokker was niets onverschillig. Een naam, een woord slechts was voldoende om zijn vorschenden geest op te wekken en hem de resultaten van zijn onderzoek te doen mededeelen. Genoeg zij het dus hier, Fokker in eenige trekken te hebben doen kennen als schrijver van hetgeen tot dadelijk nut der maatschappij strekken kon. Overigens moge eene verwijzing naar de lijst zijner werken, als Bijlage hieraan toegevoegd, volstaan.
En wanneer men dan die lange reeks zijner pennevruchten overziet, meest alle den stempel dragende van wetenschappelijkheid en nauwgezet onderzoek, - wanneer men daarbij weet, dat hij slechts de voormiddagen aan zijne studiën ten beste gaf, terwijl zijne avonden aan onstpannende lectuur of aan den familie- of vriendenkring werden gewijd, - dat die voormiddagen dikwijls door zijn veelvuldige maatschappelijke bezigheden geheel of gedeeltelijk werden ingenomen, - dat de dagelijksche wandeling en het gezellig societeitsuurtje zelden door hem werden verzuimd, - dan staat men verbaasd over hetgeen Fokker, die eerst na zijn dertigste levensjaar als schrijver optrad, door de drukpers aan 't licht bracht.
 
Behoeft nog gezegd te worden, dat een zoo veelzijdig ontwikkeld man, als Fokker was, spoedig werd opgemerkt en meer en meer werd opgezocht?
De eerste openbare betrekking, hem opgedragen, was die van opperstrandvonder in het ressort van Bewestenschelde, alsmede in het ressort van de Heerlijkheid West- 
{==12==} {>>pagina-aanduiding<<}
 Kapelle, waartoe hij bij Koninklijk besluit van den 25sten Mei 1842 benoemd werd, en welke betrekking hij tot het einde des jaars 1851 waarnam.
In 1843 werd hij bij Koninklijk besluit van 21 Juli van dat jaar tot procureur benoemd bij het Provinciaal Gerechtshof in Zeeland en de Arrondissements Rechtbank te Middelburg, in welke betrekking hem eene minder groote dan degelijke praktijk ten deel viel.
Intusschen trok de staatkundige toestand des vaderlands de aandacht der burgers meer en meer tot zich. De strijd voor eene herziening der Grondwet kreeg grootere afmetingen, en Fokker schaarde zich onder hen, die op de herziening ernstig aandrongen. Geen wonder dus, dat hij bij de eerste verkiezing na die herziening in de Tweede Kamer der Staten-Generaal zitting kreeg. In het kiesdistrict Zierikzee, ofschoon aldaar persoonlijk schier onbekend, werd hij met groote meerderheid van stemmen tot lid dier Kamer gekozen. En in welke stemming hij die taak op zich nam, getuige het woord, na hunne keuze tot zijne kiezers gericht, waarbij hij hun ten slotte toeriep: ‘Zoo mij ook al in bekwaamheid veel ontbreekt, - in zuiverheid van bedoeling, in ijver voor het algemeen welzijn en in belangstellende behartiging van de zaken des Vaderlands meen ik bij de besten niet te zullen achterstaan.’ 1 Aan die belofte is Fokker tot den einde toe getrouw gebleven. En wanneer men aan de hoedanigheden, welke hij zich daarbij toeschrijft, veelzijdige kennis, onwrikbare zelfstandigheid en zedelijken moed toevoegt, dan huldigt men eene waarheid zonder vrees voor eenige tegenspraak van wien ook.
Nadat hij als procureur zijn eervol ontslag verzocht had, hetwelk hem later bij Koninklijk besluit van 25 April 1849 werd verleend, nam hij in de nieuwe Tweede Kamer zit- 
{==13==} {>>pagina-aanduiding<<}
 ting. Gelijk te wachten was, sloot hij zich bij de partij aan, waarvan Thorbecke het hoofd werd geacht - het woord partij opgevat in den zin, door Fokker zelven omschreven ‘als het uitvloeisel van eene gemeenschappelijke overtuiging, die de gelijkgezinden als van zelf dwingt zich te vereenigen ter verdediging en verbreiding van hetgeen zij voor waar houden’ 1. Maar dat hij daaraan zijne zelfstandigheid niet ten offer bracht, is meermalen gebleken en door zijne politieke tegenstanders erkend.
Het ligt niet op onzen weg, den toen nog jeugdigen man bij zijne eerste schreden op het staatstooneel na te gaan of hem later daarop te volgen. Alleenlijk zij hier opgemerkt, hoe hij al dadelijk in 's Lands raadzaal bij zijne medeleden als een bekende gewaardeerd werd door zijne benoeming tot lid der Commissie tot wijziging van het reglement van orde, - hoe hij, ofschoon in 't algemeen voorstander van het opgetreden ministerie, nochtans voor eene motie stemde, van welker aanneming de minister van Justitie eene kabinetskwestie maakte, - hoe hij streed tegen den drukkenden last der tienden met verwijzing naar de meeste andere landen, als in dat opzicht aan Nederland verre vooruit, en op welk onderwerp hij in de laatste zitting van zijn kortstondig lidmaatschap nog eens ernstig terugkwam, - hoe hij in 't algemeen, uit een staathuishoudkundig oogpunt, maar altijd op gematigde en geleidelijke wijze, de vrije ontwikkeling van handel en nijverheid, als hun levensbeginsel, en de ongekrenkte rechten der mingegoede klasse voorstond.
Intusschen was zijn mandaat, gelijk we zooeven reeds te kennen gaven, niet van langen duur. Toen den 4den Junij 1850 de nieuwe kieswet was vastgesteld, waarvan eene andere indeeling der kiesdistricten het gevolg was, werd in dat van Zierikzee het grootst gedeelte van het 
{==14==} {>>pagina-aanduiding<<}
 vroeger district van Mr. S.H. Anemaet opgenomen. Daardoor werkte meer dan eene omstandigheid de verkiezing van laatstgenoemden in de hand. Mr. Anemaet was in het district geboren en daaraan door bloed- en aanverwantschap verbonden; hij was een medestrijder geweest voor een nieuwe staatsregeling en een der negen mannen, die als leden van de oude Tweede Kamer der Staten-Generaal een voorstel tot dat doel, doch vruchteloos, hadden gedaan. Het baarde dus geene bevreemding, dat bij de verkiezing van 3 September 1850 Fokker voor zijn ouderen medestander wijken moest.
Maar Fokker werd niet uit het oog verloren. Nadat hij zich, na zijn ontslag als procureur, in 1849 bij het Hof van Zeeland op nieuw als advocaat had laten inschrijven, bleef hij als zoodanig slechts korten tijd werkzaam. Reeds den 6den Maart 1851 werd hij bij Koninklijk besluit benoemd tot kantonrechter te Middelburg, uit welke betrekking hij den 23sten November 1853 op zijn verzoek eervol ontslagen werd.
Tot dat ontslag gaf aanleiding zijne benoeming tot lid der Gedeputeerde Staten van Zeeland. Op den 6den Juli 1853 was hij, ten gevolge eener ontstane vacature, in het kiesdistrict Middelburg tot lid der Provinciale Staten gekozen. Toch ging deze verkiezing met bezwaren gepaard. Slechts bij herstemming kon hij de zege behalen, en zulks na bij twee vroegere verkiezingen in datzelfde jaar en in hetzelfde district door zijne geestverwanten vruchteloos tot candidaat gesteld te zijn. Maar nu volgde ook reeds in de algemeene vergadering der Staten van den 3den November daaraanvolgende zijn benoeming tot lid van het Gedeputeerd College.
Hier vooral was Fokker weder op zijne plaats. Als volksvertegenwoordiger had hij de provinciale wet mede helpen tot stand brengen. Hij paste dus volkomen in het raderwerk der nieuwe staatsregeling, voorbereid als hij was om 
{==15==} {>>pagina-aanduiding<<}
 mede te werken tot toepassing der beginselen op provincie en gemeente, zooals de geest dier staatsregeling vorderde. En dat hij toen en later in die betrekking aan de van hem gekoesterde verwachting ten volle heeft beantwoord, zouden zijne ambtgenooten, beter nog dan anderen, kunnen getuigen. In de vergadering der Provinciale Staten van 2 Julij 1856 herbenoemd, bleef hij die betrekking, ook na in 1859 als lid dier Staten op nieuw gekozen te zijn, behouden, tot hem in het hoofdkiesdistrict Middelburg het mandaat van afgevaardigde ter Tweede Kamer der Staten-Generaal werd opgedragen.
Toen in 1862 in dat hoofdkiesdistrict, ten gevolge van het uittreden van Mr. Slicher van Domburg uit die Kamer, eene vacature ontstaan was, werd Mr. S. Baron van Heemstra, vroeger commissaris des Konings in Zeeland, ook met medewerking van Fokker, zijn vriend en geestverwant, tot aanvulling dier vacature gekozen. Bij zijn overlijden echter op het einde des jaars 1864 trad Fokker in diens plaats, als daartoe gekozen op den 19den Januari 1865, waarbij hij van de 1483 stemmen 938 op zich vereenigde.
Bij de gewone aftreding in 1866 werd hij met eene nog grootere meerderheid van stemmen in die betrekking bevestigd en bleef hij daarin werkzaam tot de Tweede Kamer in datzelfde jaar ontbonden werd. Met de redenen dier ontbinding kon Fokker zich niet vereenigen, en hij zette de gronden daarvoor in Een woord aan de vrienden van Oranje uiteen. Scherp gispte hij het ministerie, ofschoon de goede trouw der ministers niet uitsluitende. Wanneer wij het slot van dat geschrift hier laten volgen, doen wij dit, omdat het een diepen blik doet slaan in zijn karakter, waarover wij later met een woord moeten spreken.
‘Ik heb in twijfel gestaan’ - aldus eindigt hij - ‘of ik dit Woord aan de Vrienden van Oranje al dan niet zou onderteekenen. De bedenking woog bij mij, dat sommigen 
{==16==} {>>pagina-aanduiding<<}
 wellicht er eene oratio pro domo in zouden kunnen zien; en bovendien, dat een woord als dit voor zich zelf behoort te spreken, terwijl de naam des schrijvers onverschillig moet wezen, mits zijne argumenten slechts waar en juist zijn.
‘Toch besloot ik, na overweging, tot het eerste. Niet, als zou ik wenschen dat mijn naam, zoo dit mogelijk ware, eenig gezag aan dit woord mocht bijzetten; maar omdat het een gewichtige beschuldiging bevat tegen hooggeplaatste staatsdienaren - de beschuldiging dat zij, ofschoon ondanks zich zelven, maar door hartstocht verblind, zich vijanden betoonen van de onschendbaarheid des Konings, die alléén door eene nauwgezette en onbeperkte toepassing der politieke ministerieele verantwoordelijkheid kan worden verzekerd. Zulke beschuldiging in te brengen, zonder zijn naam te noemen, paste, dacht mij, niet. En die mij kennen, weten bovendien, dat ik geen vriend ben van anoniem geschrijf.
Wil iemand in de openbaarmaking van dit woord eene oratio pro domo zien, ik ben weerloos tegen zulke verkeerde opvatting. Ik zal het mij moeten getroosten: maar ik zal het gemakkelijker kunnen doen, naar mate mijn gansche openbaar leven, naar ik meen, getuigenis geeft dat ik het ‘doe wel en zie niet om’ steeds tot richtsnoer mijner handelingen nam.
Zullen de ministers het mij kwalijk nemen, dat ik hun aldus de waarheid zeide, zooals ik de waarheid versta? Het kwam bij mij niet op, daarnaar te vragen. Maar zoo zij dat mochten doen, dan zullen zij ook daardoor mijn recht erkend hebben om het hun, van mijne zijde, zeer kwalijk te nemen, dat zij mij, en nog 38 andere leden der ontbonden Kamer, in hun adres aan den Koning, van 27 September ll. van meineed beschuldigden; dat zij ons bij den Koning hebben aangeklaagd, dat wij, die bij onze toelating als leden der Kamer, ‘trouw aan de grondwet en aan de wetten des Rijks’ gezworen hebben, diezelfde 
{==17==} {>>pagina-aanduiding<<}
 grondwet zouden hebben geschonden; dat wij zouden getreden zijn op het gebied der uitvoerende macht, en inbreuk zouden gemaakt hebben op de rechten der kroon.’
Toen kort daarop - den 29sten November 1866 - de algemeene verkiezingen plaats hadden, kwam Fokkers naam met 1327 van de 1999 stemmen uit de bus. Maar weldra kwam de tweede ontbinding. Ook nu bleef hij het vertrouwen van de meerderheid zijner kiezers behouden en werd hij op den 22sten Januari 1868 met 1141 tegen 851 stemmen herkozen.
Toch bleef Fokker niet lang meer die betrekking waarnemen. In 1870 zeide hij 's Lands raadzaal, zoo hij meende voor goed, vaarwel. Maar vóór zijn heengaan kwam hij nog eenmaal op zijn geliefkoosd denkbeeld terug: de vestiging eener rijksspaarbank, werkend door tusschenkomst der postkantoren. Ten einde althans daarvan het beginsel in de toen aanhangige postwet te doen opnemen, deed hij een daartoe strekkend voorstel. Doch het werd, hoe krachtig ook ondersteund, met 46 tegen 23 stemmen verworpen. Wel bleef hij nog buiten de Kamer de zaak met de pen verdedigen, maar zonder zijn doel bereikt te zien.
‘Hij is ten grave gedaald’ - zoo schreef kort na Fokkers dood een wetenschappelijk man 1 in een betoog over dat onderwerp, waaruit wij deze woorden met ingenomenheid aanhalen: ‘Hij is ten grave gedaald, zonder aanschouwd te hebben wat naar zijn oordeel een zegen zou zijn voor ons volk. 't Komt mij niet ongepast voor, daar ik die overtuiging deel, in zijn voetstappen te treden en - ik zeg niet nieuw lich te ontsteken (want daartoe acht ik mij niet in staat), maar in zijn geest nogmaals aan te dringen op hetgeen, hoe ook 
{==18==} {>>pagina-aanduiding<<}
 telkens verschoven, toch eenmaal ook hier te lande geschieden moet. Misschien wordt op die wijze tevens de beste hulde gebracht aan de nagedachtenis van den man, wiens volhardende bemoeiingen tot welzijn van het algemeen steeds oprecht door mij bewonderd zijn.’
Niet lang nadat Fokker 's Lands raadzaal verlaten had, zien we hem in het college der Gedeputeerde Staten van Zeeland terug. Door het kiesdistrict Middelburg in 1871 tot lid der Provinciale Staten gekozen, trad hij - echter niet dan op ernstigen aandrang zijner vrienden - dat college weder binnen, en bleef daarvan tot zijn dood toe een deel uitmaken.
Maar toch zou Fokker in dat tijdvak nog eens, voor weinige oogenblikken slechts, als volksvertegenwoordiger 's Lands raadzaal wederzien. Het was in 1875. Nadat Mr. J.P.R. Tak van Poortvliet, bij zijne aftreding, als lid der Tweede Kamer niet herkozen werd, en kort daarna bij eene buitengewone verkiezing in het kiesdistrict Zutfen was opgetreden, moest voor Middelburg, ten gevolge van het door Mr. Tak genomen ontslag, eene verkiezing plaats hebben, ten einde in de vacature tot aan den afloop van het zittingjaar te voorzien. Toen daarvoor geen ander zich vinden liet, offerde Fokker zich op en werd met een overgroote meerderheid (1185 van de 1495 stemmen) nogmaals als volksvertegenwoordiger gekozen, doch keerde bij de kort daarop gevolgde sluiting der Kamers tot zijn gewonen werkkring als lid der Gedeputeerde Staten terug.
Gedurende zijn lidmaatschap dier Staten werd Fokker, als specialiteit, meer dan eens in staatscommissiën geroepen. Zoo werd hij bij besluit van 10 Mei 1858 door den Koning benoemd tot lid eener Commissie van vijf leden, met Ackersdijk aan het hoofd, ten doel hebbende om ‘van raad te dienen omtrent de wijze, waarop de in art. 59 van het bij de wet van 26 December 1857 (Staatsblad No. 179) vastgestelde Ve hoofdstuk der staatsbegrooting be- 
{==19==} {>>pagina-aanduiding<<}
 doelde Statistische Commissie zou behooren te worden samengesteld en zou moeten werkzaam zijn, en omtrent de uitvoering aan art. 162 laatste zinsnede der Provinciale wet te geven.’
Toen in 1875 het ontwerpen eener regeling voor het beheer der in Nederland en België gelegen polders werd noodig geacht, was Fokker, als in polderzaken geheel te huis, weder de aangewezen man om daaraan deel te nemen, en werd hij bij Koninklijk besluit van 28 October van dat jaar tot lid benoemd der daartoe bestemde gemengde Nederlandsch-Belgische commissie. -
Zoo zagen wij Fokker sinds zijn eerste optreden als volksvertegenwoordiger - bij afwisseling, slechts met enkele korte tusschenpoozen - die betrekking en die van lid der Gedeputeerde Staten van Zeeland tot het einde zijns levens bekleeden. Andere of hoogere eischen stelde hij niet. Wel werd hij achtereenvolgens aangezocht voor het burgemeesterschap zijner woonplaats - aangezocht voor het lidmaatschap van den Raad van State - aangezocht voor een ministerzetel, - maar, hoe ernstig en dringend de aanzoeken ook waren, hij wees die eervolle betrekkingen van de hand.
Slechts ééne betrekking scheen Fokker aan den avond zijns levens toe te lachen: het lidmaatschap van den Hoogen Raad. Nadat hij zijn zestigste levensjaar was ingetreden, deed zich in de maand Maart 1871 daartoe, door eene vacature in dat hoogste rechtscollege, eene gelegenheid op. Bijzondere omstandigheden deden hem toen achterstellen. Bij eene latere vacature in de daarop gevolgde maand Mei stonden de kansen voor hem beter, maar toch bekwam zijn mededinger ten slotte, ofschoon slechts met drie stemmen meerderheid, de eerste plaats op de nominatie van de Tweede Kamer der Staten-Generaal, en werd ook tot lid benoemd. Was dit voor Fokker eene onverdiende teleurstelling, voor Zeeland mocht 
{==20==} {>>pagina-aanduiding<<}
 het een voorrecht heeten, daar hij eenige dagen later in het kiesdistrict Middelburg op nieuw tot lid der Provinciale Staten gekozen en, gelijk we zooeven zagen, tot lid van het Gedeputeerd College benoemd werd.
Maar hoe ernstig hij ook aan beide opgenoemde openbare betrekkingen zijne krachten wijdde, het doel, door Fokker als lid der maatschappij beoogd, lag verder. Hij leefde niet slechts voor, hij leefde ook in de maatschappij. Dáár vooral trachtte hij met anderen aan zijne beginselen vorm en leven te geven. Talrijk, schier ontelbaar zijn de instellingen en vereenigingen, tot welke hij in betrekking kwam. Het is dan ook niet doenlijk, al zijne bemoeiingen naar tijdsorde op te sommen. Maar om zich eenigermate een denkbeeld te vormen van den aard en den omvang dier verschillende bemoeiingen, wijzen wij op een enkel jaar van zijn werkzaam leven. In 1860 zien wij hem Voorzitter van:
het hoofdbestuur der Maatschappij van landbouw en veeteelt in Zeeland, -
het bestuur van het departement Middelburg der Maatschappij van Nijverheid, -
het bestuur der Hulpbank, -
het hoofdbestuur der Zeeuwsche Maatschappij van meekrapbereiding, -
het bestuur der Middelburgsche stoompellerij en meelfabriek, -
het bestuur der Kiezersvereeniging De Grondwet, -
de Commissie van toezicht over de Provinciale bibliotheek, -
het hoofdbestuur der Vereeniging voor Zeeuwsche muziekfeesten.
Aan Fokker komt de eer toe de eerste hulpbank in Nederland, eene vrucht zijner staathuishoudkundige studie, te hebben tot stand gebracht. Zij werd te Middelburg in 1849 door hem opgericht met bijstand van eenige 
{==21==} {>>pagina-aanduiding<<}
 medeburgers. Van dien tijd af tot aan het einde des jaars 1877 bleef hij voorzitter dier instelling, ook nadat zij in 1867 met het Middelburgsch departement der Maatschappij tot nut van 't algemeen verbonden werd. Tot leedwezen van dat departement nam hij om redenen van gezondheid zijn ontslag met den 1sten Januari 1878, het jaar waarvan hij het einde niet beleven zou.
Na de hulpbank riep hij tien jaren later de voor het publiek zoo belangrijke Provinciale bibliotheek in het leven. Op zijn schriftelijk gemotiveerd voorstel werd den 11den Februari 1859 door het college van Gedeputeerde Staten tot oprichting dier bibliotheek besloten, met bepaling dat het in orde brengen daarvan, het houden van toezicht daarop en het ontwerpen van het daarvoor vereischte reglement zou worden opgedragen aan eene commissie van drie personen, waarvan één lid van het college als voorzitter, tot welke betrekking hij natuurlijk benoemd werd. En toen hij, na zijne verkiezing tot lid der Tweede Kamer, door het verlies van zijn radicaal zijn ontslag verlangde, werd hij, met welmeenende dankbetuiging voor de in het belang dier instelling bewezen diensten, door het college verzocht zich bij voortduring als lid van voornoemde commissie te willen blijven beschouwen; aan welk verzoek hij voldeed.
Maar ook aan vele andere niet minder belangrijke zaken nam Fokker deel, was daarbij veelal de eerste man, zoo niet de ontwerper.
Reeds zagen wij, hoe hij met zijne pen de pogingen schraagde van den oud-kapitein ter zee Janssen om Een brug over den Oceaan te zien slaan. Geen wonder dat hij in het daartoe strekkend Comité ter bevordering van eene transatlantische vaart als lid zitting had.
Bij de benoeming der Rijks-adviseurs voor de monumenten van geschiedenis en kunst in 1874 trad hij onder de Correspondenten-rijksadviseurs in Zeeland op.

{==22==} {>>pagina-aanduiding<<}

Niet het minst spande hij in dat zelfde jaar zijne krachten in voor de stoomvaart van Vlissingen op Engeland. Hierbij was hij in Middelburg het hoofd der beweging, en hij mocht de voldoening smaken, van Prins Hendrik der Nederlanden bij telegram diens ‘hartelijken dank’ te ontvangen voor hem en de overige deelnemers wegens de eendrachtige en krachtige medewerking der Zeeuwen tot het gewenschte doel aan den dag gelegd, - waaruit in 1875 de stoomvaartmaatschappij Zeeland werd geboren.
Maar bij dat alles bleef Fokker zijn gansche leven door de rechtswetenschap beminnen en beoefenen. Toen de Nederlandsche Juristen-Vereeniging tot stand kwam, sloot hij zich dan ook dadelijk als lid bij hare oprichters aan, woonde meer dan eens hare vergaderingen bij en nam aan de beraadslagingen deel. In 1876 zou die Vereeniging te Middelburg vergaderen. Daartegen rezen echter bezwaren op, - maar Fokker was dadelijk gereed die bezwaren uit den weg te ruimen, en weldra trad hij met aller goedkeuring als voorzitter der regelings-commissie op.
Aan Fokker had het Departement Middelburg van het Aardrijkskundig Genootschap zijne vestiging te danken. Met die erkenning sprak het bestuur, ook namens de algemeene vergadering, in een schrijven van 22 Mei 1877 tevens zijn leedwezen uit over de aftreding van den man, wiens ‘hulp en voorlichting’ men nog lang hoopte te kunnen genieten. De redenen dier aftreding waren, helaas! in zijne toenemende ziekelijkheid gelegen.
Ook tot het laatst zijns levens stonden bij Fokker de belangen des volks op den voorgrond. Reeds leerden wij hem kennen als den man, wien het volksonderwijs zeer ter harte ging. Bij de algemeene beweging op dat doel gericht, stond hij ten jare 1877 aan het hoofd van eenige volksvrienden, die in Middelburg eene afdeeling van Volksonderwijs poogden in 't leven te roepen - welke pogingen in weinige dagen met den besten uitslag werden be- 
{==23==} {>>pagina-aanduiding<<}
 kroond. Maar ook hier was het weder zijne ziekelijkheid, welke hem weerhield in het bestuur der gevestigde afdeeling plaats te nemen.
Wanneer men nu bij dat alles bedenkt, dat hij geene betrekking ten halve waarnam, dan gevoelt men levendig, wat de maatschappij aan Fokker verplicht is, - wat zij door den dood aan hem verloren heeft.
Kon het anders, of een man als Fokker werd voortdurend van verschillende zijden met verzoeken als overstelpt.
Hier werd hij vertrouwelijk over personen en zaken in zijn gewest geraadpleegd, - daar zond men hem boekwerken ter beoordeeling of aankondiging, of vroeg men zijn advies over de op eene prijsvraag ingekomen antwoorden, - ginds verzocht men hem zijn naam en medewerking voor op te richten of reeds bestaande tijdschriften, - elders, waar van eene bevordering van toonkunst sprake was, werden zijn raad en steun ingeroepen.
En dat men op meer dan ééne wijze zijne verdiensten erkende, behoeft nauwelijks meer gezegd te worden.
Bij Koninklijk besluit van 6 Juni 1862 werd Fokker benoemd tot ridder der orde van den Nederlandschen Leeuw, waarvan de minister Thorbecke zelf hem bij telegram bericht gaf. Voorts werd hij lid van de navolgende geleerde genootschappen: in 1844 van het Zeeuwsch genootschap der wetenschappen, - in 1853 van het Provinciaal Utrechtsch genootschap van kunsten en wetenschappen, - in 1861 van het Historisch genootschap te Utrecht, - in 1863 van de Maatschappij der Nederlandsche Letterkunde te Leiden.
 
Vragen wij nu ten slotte naar het karakter van Fokker, zooals zich dit in zijn uiterlijk Zijn afspiegelde, dan is die vraag door hetgeen voorafging grootendeels beantwoord.
Eerlijk en zedelijk op elk gebied, waarheidlievend, zelfstandig en onbevreesd, bleef hij in den strijd voor zijne overtuiging - tegenover wien ook - moedig pal staan.

{==24==} {>>pagina-aanduiding<<}

Hij was een trouw vriend voor wien hij zijne vriendschap schonk. Maar, als streng van beginselen, was hij wel eens streng in zijn oordeel over anderen, waardoor tegen sommigen eene antipathie werd opgewekt, welke echter nimmer ontaardde in eene vijandschap, die kwaad met kwaad vergelden zou - iets wat hij ook verre beneden zich zou geacht hebben.
Vooral was Fokker afkeerig van alles wat zweemde naar vleierij en gunstbejag. Bij zijne kiezers zou hij te zijnen behoeve geen enkelen stap gedaan hebben. Toen vóór zijn verkiezing in het district Zierikzee ten jare 1848 door de dagbladen het gerucht werd verspreid, dat hij zich aldaar candidaat gesteld had, kwam hij onverwijld daartegen op met de verklaring, dat dit noch voor Zierikzee noch voor eenig ander kiesdistrict het geval was of worden zou. 1
Overigens was hij zeer matig in het gebruik van spijs en drank, - uiterst gehecht aan orde en goede vormen, - weldadig en dienstvaardig, en had hij eens eene belofte gedaan, men kon er op bouwen als op eene rots.
Maar met zijn practischen geest was Fokker geen vriend van afgetrokken onderwerpen, vooral had hij daarvan een afkeer op kerkelijk gebied. Als man der historie kende hij de eindelooze twisten, door alle eeuwen heen in de Kerk gevoerd, en hun meestal bloedigen nasleep. Bij hem waren dan ook Kerk en Godsdienst twee verschillende zaken, en dat deze laatste door hem werd op prijs gesteld bij de zedelijke en maatschappelijke opleiding des volks, is hiervoren gebleken. Ook was hij op dat gebied verdraagzaam in de hoogste mate tegenover andersdenkenden, mits bij hen overtuiging op den voorgrond stond. Overtuiging toch was bij Fokker de drijfveer van al zijne handelingen, en niet licht verdacht hij die bij anderen. Toen in vroegeren tijd onder politieke vrienden soms 
{==25==} {>>pagina-aanduiding<<}
 de stelling verdedigd werd, dat later onze Roomsch-Katholieke landgenooten wel eens grootendeels van de liberale partij zouden kunnen afvallig worden, bestreed hij die stelling en schreef ze hoofdzakelijk aan kerkelijke onverdraagzaamheid toe. Maar groot was dan ook zijne teleurstelling nadat die stelling eene waarheid geworden was. En toen in 1875 zijn jeugdige vriend en geestverwant Mr. Tak van Poortvliet door tegenwerking dier vroegere bondgenooten uit 's Lands raadzaal verwijderd werd, sprak hij in zijn Arm Nederland! zijne verontwaardiging in bittere klachten uit 1.
En toch - het zij ronduit gezegd - toch was Fokker in den gewonen zin des woords niet populair. Zijne vrienden mochten dit betreuren, ontkennen konden zij het niet, en meer dan eens faalden daardoor hunne pogingen om hem op de plaats te brengen, welke hem in de maatschappij - boven anderen - rechtmatig toekwam. Waar hij bij zijn kiezers persoonlijk minder bekend was, schenen zijne kansen te grooter. Zoo werd ten jare 1848 zijne verkiezing voor de Tweede Kamer der Staten-Generaal in het district Zierikzee, waar hij schier geheel onbekend was, met overgroote meerderheid verkregen, en later liep die in het dubbel kiesdistrict Middeldelburg nimmer gevaar. Maar, gelijk we zagen, leed hij in 1853 in het beperkt district Middelburg bij twee verkiezingen voor de Provinciale Staten de nederlaag, terwijl hij bij de derde eerst na herstemming gekozen werd. En nog bij de voorlaatste verkiezing - in 1871 - kon hij van de zes in dat district verkozenen slechts de laatste, bij de laatste verkiezing - in 1877 - slechts de voorlaatste plaats verkrijgen.
Waar ergens de oplossing te zoeken van dat raadsel? …
Fokker was van een uiterst prikkelbaar gestel. De minste 
{==26==} {>>pagina-aanduiding<<}
 hindernis werkte storend daarop terug. Ook verklaarde hij zelf wel eens schertsend - maar toch scheen het eene uiting van zijn gevoel - in de eerste morgenuren liefst niet te worden toegesproken. Welk een invloed de buitenwereld op zulk een gestel bij het maatschappelijk verkeer moest uitoefenen, laat zich bevroeden. Criticus in hooge mate, waarheidlievend en ongeveinsd, verloor hij in de samenleving het veritas odium parit te veel uit het oog en liet hij zich in zijne gesprekken spoedig woorden ontvallen, waarvan de toon vooral minder aangenaam in de ooren klonk. Zijne vrienden, aan dien toon gewend, mochten al zeggen en herhalen, dat hij het niet zoo meende - en dit was werkelijk het geval - voor de groote menigte bleef hij de man, die eer afstootte dan aantrok. Hierbij kwam zijn strak gelaat, als wilde hij daarmede zijne voortreffelijke hoedanigheden voor de wereld bedekken.
Zoo werd Fokker, die zijn leven aan Land en Volk grootendeels ten offer bracht, als 't ware door eigen toedoen miskend - miskend door velen, die te verre stonden om door de schelp heen de parel te zien, daarin verborgen.
 
Bleef Fokkers leven vrij van buitengewone rampen, aan het einde van dat leven moest een langdurig lichaamslijden voorafgaan. Toch trachtte hij door zijne geestkracht zich daarboven te verheffen, en nog lang zagen zijne vrienden, die den lijder bezochten, hem aan de bekende schrijftafel gezeten met de pen in de hand. Maar, toen eindelijk zijne uitgeputte krachten ook dit niet meer toelieten, uitte hij den wensch dat, nu hij niet meer werken kon, aan zijn pijnlijken toestand spoedig een einde komen mocht.
Met eene voorbeeldelooze kalmte zag Fokker den dood in de oogen, die tred voor tred hem nader kwam. Was 
{==27==} {>>pagina-aanduiding<<}
 het de kalmte eens wijsgeers, het was ook de kalmte eens braven, die bij een terugblik op de afgelegde baan het onbekende land vertrouwend binnentreedt.
 
Zoo staat, zij het ook in flauwe trekken, Mr. Gerrit Adriaan Fokker in zijn leven en in zijn werken voor ons.
Vraagt nog iemand, of zulk een man eene burgerkroon waardig was?
 
Middelburg, Januari 1879. Ph. van den Broecke.


{==28==} {>>pagina-aanduiding<<}


Lijst der geschriften van Mr. G.A. Fokker.

Afzonderlijke uitgaven.

1842.	Bedenkingen tegen de zich vestigende jurisprudentie van den Hoogen Raad der Nederlanden aangaande overtredingen door notarissen in de uitoefening hunner bediening begaan. Middelburg.
1843.	Bijdrage tot verklaring der Wet op het notarisambt. Middelburg.
1843.	Brief van een Zeeuwsch advocaat over het ontwerp van wethoudende nadere bepalingen omtrent de regterlijke organisaties. (Zonder naam). Middelburg.
1848.	De grondwetsherziening en de belastingen. Een woord aan mijne Stadgenooten die van handenarbeid leven. Middelburg.
1850.	Proeve van een reglement van orde voor de vergadering der Provinciale Staten. (Zonder naam). Middelburg.
1851.	Id. voor de vergadering der gemeenteraden. (Zonder naam).Middelburg.
1853.	Het Spaarbankwezen in Europa, in 't bijzonder met het oog op Nederland beschouwd. Middelburg.
1856.	Het grondwettig toezigt der Provinciale Staten ook op de calamiteuse polders, verdedigd naar de beginselen van het Nederlandsch Staatsregt, enz. Middelburg.
1861.	Betoog dat de Staten van Zeeland bevoegd zijn het Keizerlijk decreet van 16 December 1811 enz. door een provinciaal reglement te vervangen. Middelburg.
1862.	Geschiedenis der loterijen in de Nederlanden. Eene bijdrage tot de kennis van de zeden en gewoonten der Nederlanders in de 15e, 16e en 17e eeuwen. Amsterdam.


{==29==} {>>pagina-aanduiding<<}

1864.	De Nederlandsche Staatsloterij. Middelburg.
1866.	Een woord aan de vrienden van Oranje. Middelburg.
1867.	Le barrage de l'Escaut oriental. Observations sur le rapport de la commission internationale. La Haye.
1868.	Een nieuw uitwateringskanaal in het vierde district van Zeeland (niet in den handel). Middelburg.
1869.	Stoomvaart op Amerika. 's Gravenhage.
1870.	Aan de liberale kiezers in het kiesdistrikt Middelburg. Middelburg.
1870.	De wet van 19 Julij 1870 (Staatsbl. No. 119) tot vaststelling der voorwaarden, waarop calamiteuse polders tegemoetkoming uit 's Rijks schatkist kan worden verleend. Brief aan een lid der Staten van Zeeland. Middelburg.
1871.	De Stoomvaart op Amerika en het Groningsch adres. Middelburg.
1874.	De voorgestelde wijzigingen van de artikelen van overeenkomst van de Nederlandsche Handel-Maatschappij. Een ernstig woord aan de deelhebbers. Middelburg.
1874.	Art. 104 van het algemeen reglement voor de polders of waterschappen in Zeeland. (Niet in den handel). Middelburg.
1878.	Notice sur les caisses d'épargne dans le royaume des Pays-Bas offerte au Congrès scientifique international des Institutions de prévoyance, qui se réunira à Paris le ler Juillet 1878. (Aan dat congres ingezonden en vermeld door Mr. J.L. de Bruyn Kops in zijn rapport uitgebracht aan den Minister van Financiën. Zie Staatscourant van 22 Januari 1879).



In tijdschriften.

I. In Bijdragen tot de kennis van het Staats-, provinciaal- en gemeentebestuur.
1859.	Is een gemeentebestuur bevoegd afstand te doen van een naar art. 228 der gemeentewet verkregen verjaring?
1860.	Is de administratie der directe belastingen bevoegd een persoon, die door Gedeputeerde Staten niet patentpligtig verklaard is geworden, raauwelijks bij den regter te doen vervolgen wegens verzuim van aangifte tot bekoming van patent voor een volgend dienstjaar?
1863.	Iets over den regtstoestand der calamiteuse polders in Zeeland

{==30==} {>>pagina-aanduiding<<}

en over de verpligting van den Staat tot bijdrage in de kosten van hun onderhoud.
1865.	De calamiteuse polders in Zeeland en het Koninklijk besluit van 24 September 1864.
1867.	Op welk tijdstip vangt het lidmaatschap van eene der Kamers van de Staten-Generaal voor de te dier Kamerafgevaardigden aan?
1873.	De gemeente tegenover eene verjaarde schuldvordering.
1876.	Art. 238 der gemeentewet. Naar aanleiding van de circulaire van den Minister van binnenlandsche zaken van 31 Mei 1876.

II. In Themis.
1855.	Onderzoek naar den aard en den regtstoestand der buurtwegen.
1855.	Kunnen gemeenten zich zelve bij plaatselijke verordening voorregt toekennen wegens de door haar te heffen lasten?
1857.	(Beoordeeling van) Handleiding tot de kennis van de algemeene beginselen der belasting door Mr. Jan Luzac.
1859.	Strandvonderij. De wet, de reglementen en de regtspraak.
1863.	(Beoordeeling van) De banken van Nederland in het algemeen en de bank van leening te Hoorn in het bijzonder, door Mr. A. van Akerlaken.
1866.	Over de verplichting van achterliggende polders tot bijstand van voorliggende (hulpbehoevende) polders. Eene bijdrage tot de kennis van het Zeeuwsch dijkrecht.
1868.	De publiekrechtelijke natuur der Waterschappen gehandhaafd.
1869.	(Aankondiging van) Bijdrage tot de geschiedenis der dijkpligtigheid in Friesland van J. Klaasesz. de Boer.
1870.	De inrichting van de regterlijke macht. Kritisch overzicht van de pogingen tot hervorming sedert 1848 aangewend.
1874.	Bewaargeving, mandaat of bruikleen? Eene vraag.
1876.	(Beoordeeling van) Van de Staten-Generaal, door Mr. W.C.D. Olivier.

III. In Nederlandsche Jaarboeken van regtsgeleerdheid en wetgeving.
1846.	Onderzoek naar de beginselen van toepassing der artikelen 155 en 156 van het Wetboek van burgerlijke regtsvordering.


{==31==} {>>pagina-aanduiding<<}

IV. In Regtsgeleerd Bijblad.
1844.	Is het voor de toepassing van art. 386 § 1 van den Code Pénal een vereischte dat de dief in de bewoonde huizing of dezer aanhoorigheid binnengedrongen zij? Overgenomen door de Belgique judiciaire van 15 août 1844.
 Hierin worden ook gevonden beschouwingen van vonnissen en vraagpunten van verschillenden aard.

V. In Opmerkingen en mededeelingen betreffende het Nederlandsch burgerlijk regt.
1847.	Is de procureur naar het Nederlandsch regt dominus litis?
1857.	De magt des Konings tot vernietiging van de verordeningen der gemeentebesturen, Art. 153 der gemeentewet getoetst aan de artt. 140 en 148 der Grondwet.

VI. In Weekblad van het regt.
	Mijmeringen over regterlijke organisatie. 3 St. n0. 1831 enz.
	Over depositum irregulare no. 3801.

VII. In Staatkundig en Staathuishoudkundig Jaarboekje.
1855.	Nog iets over onzen uitvoer van meekrap.
1857.	Bijdragen tot de geschiedenis en de Statistiek der kunstwegen in Zeeland.
1858.	Nederlandsche Spaarbanken, vijfjarig overzigt 1850-1855.
1863.	Als voren 1856-1860.
1869.	Als voren 1860-1865.
1873.	Als voren 1866-1870.
1875.	Onze Spaarbanken in 1871.

VIII. In De Economist.
1856.	Onze Spaarbanken.
1856.	Staatsloterij en Spaarbanken.
1861.	De Belgische Spaarbanken (Naar aanleiding van: Nouvelle étude sur les caisses d'épargne par M. Aug. Visschers.)


{==32==} {>>pagina-aanduiding<<}

1862.	Hypotheek-obligatiën en belegging van Spaarbankgelden.
1867.	De Nederlandsche Spaarbanken in 1865.
1872.	De Rijks Spaarbank.
1872.	Voorschot-Vereenigingen. - Hulpbanken.
1873.	De hulpbank.
1874.	De Spaarbank en haar overwinst.
1875.	De Spaarbankstatistiek, 31 December 1872.
1875.	Nog eens de hulpbank.
1876.	De Spaarbankkwestie.
1876.	Spaarbankstatistiek, 31 December 1873.
1877.	Als voren, 31 December 1874.

IX. In Archief uitgegeven door het Zeeuwsch genootschap der wetenschappen.
1866.	De oudst bekende keur op het bereiden van en den handel in meekrap.
1872.	De lomberd en de bank van leening te Middelburg.
1875.	Iets over de bevolking van Middelburg vóór 1795.
1878.	Repertorium van charters en bescheiden betrekkelijk het Zeeuwsch dijkwezen.

X. In De Gids.
1859.	(Aankondiging van) De geschillen over de banken van leening nu twee eeuwen geleden in Nederland gevoerd. Door C.J. van Zeel Dz.

XI. In De Lichtstraal.
1848.	Stedelijke begrooting en openbaarheid.

XII. In Bijdragen tot de oudheidkunde en geschiedenis inzonderheid van Zeeuwsch Vlaanderen.
1861.	Aanteekening op aanteekeningen. (Dl. IV).

XIII. In De Navorscher.
	Over het woord daarstellen (D. XIV.) - Cornelis Udemans (D. XVII). - Pieter Marteau van Dalem (D. XVIII). - Mr. Joos Verschuere Reynvaan (D. XXII.) - Cornelis Gent-

{==33==} {>>pagina-aanduiding<<}

man Leydekker (D. XXIII.) - Siserande (D. XXIII.) - Biernamen (D. XXV.) - Verloting van Raaphorst (D. XXVI).

XIV. In de levensberichten van de Maatschappij der Nederlandsche Letterkunde te Leiden.
1878.	Levensbericht van Mr. M.F. Lantsheer.

XV. In Het Vaderland.
1875.	Over de afschaffing van de Staatsloterij in verband met de Spaarbanken (20 Maart).

XVI. In De Vlissingsche courant.
1847.	Een woord aan de Redactie van De Burger. (30 Juni.)
1848.	De accijnsen (14, 18 en 23 Augustus).
1848.	Conversie der nationale schuld. Naar aanleiding van: Plan van eene vereffening der schulden van het Koningrijk der Nederlanden, ter voorkoming eener belasting op de bezittingen. Door Jhr. W.D. de Jonge. (17 November).

XVII. In de Zeeuwsche courant.
1850.	Aan den Schrijver van Zeelands Toekomst in no. 340 der Zeeuwsche courant. (4 December).
1850.	Zeeuwsche Vereeniging tot ontwikkeling der provinciale welvaart. (18. December).
1851.	Staatsregtelijke aanteekeningen op het verhandelde in de zomervergadering der Provinciale Staten van Zeeland (27 Juli-15 Augustus).

XVIII. In de Middelburgsche courant.
1848.	Adres tot ondersteuning van de voorgenomen grondwetsherziening (23 Mei).
1850.	Boekbeschouwing. Over den verbouw en de bereiding der meekrap in het departement van Vaucluse. Door J.G.J. van den Bosch. (7 September).
1850.	De toekomst van Zeeland. (28 November).

Voorts verschillende andere artikelen en ingezonden stukken, vooral in genoemde couranten.




{==35==} {>>pagina-aanduiding<<}






Levensbericht van Jean Théodore Bergman.

Jean Théodore Bergman, geboren te Vlissingen, den 24sten April 1795, uit Christoffel Martin Carel Bergman, Kapitein in dienst van het Gemeenebest der Vereenigde Nederlanden onder het stadhouderlijk bewind, en Charlotte Elisabeth Huët, bracht, gedurende zijns vaders uitlandigheid ten gevolge der staatsomwenteling, met zijne moeder zijne kindsche jaren door te Utrecht ten huize zijner grootmoeder Esther Joly, weduwe van Daniel Théodore Huët, in leven Predikant bij de Waalsche Gemeente aldaar, eene godvreezende en verstandige vrouw, die veel tot zijne eerste opvoeding en vorming bijdroeg. Op zijn zevende jaar, in 1802, kwam hij met zijne ouders te Leiden wonen, en bezocht hij aldaar achtereenvolgens de Fransche en Latijnsche scholen. In 1812 tot de Akademische lessen toegelaten, leide hij zich bij voorkeur toe zoowel op de oude Grieksche en Latijnsche Letteren, als op de Godgeleerde wetenschappen, met voornemen om zich tot den Kerkdienst bij de Waalsche Gemeenten in Nederland voor te bereiden. In 1817 werd een op de voor 
{==36==} {>>pagina-aanduiding<<}
 het eerst door de Faculteit der Wijsbegeerte en Letteren uitgeschreven prijsvraag over de geschiedenis der Letteren bij de Romeinen door hem ingeleverd antwoord bekroond 1. In Januari 1819 tot Candidaat voor den Heiligen Eeredienst bij voornoemd Kerkgenootschap aangenomen, viel het hem echter, vooral bij den toenmaals ongunstigen toestand der Waalsche Gemeenten en de suppressie van vele kleinere Kerken, nimmer te beurt het doel zijner bestemming te bereiken. In November daaraanvolgende verkreeg hij aan de Leidsche Hoogeschool het Doctoraat in de beide voornoemde vakken van studie: in de Godgeleerdheid, op een proefschrift over den CXden Psalm; en in de Letteren, op eene bewerking van Isocrates Lofrede op den Areopagus 2.
Nog tot geenerlei openbare ambtsbetrekking geroepen, hetzij op kerkelijk of op letterkundig gebied, en tegen den uitdrukkelijken wil zijner ouders zich niet mogende verbinden aan eene Fransche school of Instituut van opvoeding als onderwijzer (anders gezegd als ondermeester) in de Oude Talen, waartoe hem de gelegenheid onder anderen op Noorthey aangeboden werd, hield B. zich meer dan zeven jaar lang onledig met letterarbeid van verschil- 
{==37==} {>>pagina-aanduiding<<}
 lenden aard en met privaat-onderwijs in de Oude Lette ren hetzij ter voorbereiding tot of ter onderrichting bij de Akademische lessen. Eenige jongelieden werden door hem geheel of ten deele gevormd en opgeleid voor de Hoogeschool, 1 anderen in hunne studiën voortgeholpen. Akademische proefschriften voor anderen op den koop te schrijven zoude hij verre beneden zich geacht hebben: maar menigeen was hij behulpzaam hetzij bij de samenstelling er van of tot beschaving van taal en stijl, destijds nog uitsluitend het heden ten dage als verouderd en onbruikbaar nagenoeg geheel overboord geworpen Latijn. Zoo deelde hij aan zijn bloedverwant P.J.L. Huët eenige bouwstoffen mede voor zijn Specimen de antiquissimorum Dei cultorum, qui in Epist. ad Hebraeos Cap. XI memorantur, fide diversa eademque una (Lugd. Bat. 1824) aan C.D. Beels voor zijne Diatribe in Demosthenis Orat. I et II in Stephanum (ibid. 1825); en, om van geen anderen te gewagen, aan A. Hirschig voor zijne Spec. Lit. inaug. over Seneca's werkje de Tranquillitate Animi (ibid. 1825).
Op twee-en-dertigjarigen leeftijd, bij Koninklijk besluit van 26 Juni 1827, aangesteld tot Tweeden Onderbibliothekaris aan de Leidsche Hoogeschool 2, en zeven jaren later in 1834, toen aan Prof. J. van Voorst als Eerste Bibliothekaris opgevolgd was de toenmaals Tweede, Prof. J. Geel, door Curatoren tot Tweeden Bibliothekaris benoemd, was 
{==38==} {>>pagina-aanduiding<<}
 B. van toen af aan de Leidsche Bibliotheek verbonden. In deze zijne beroepsbetrekking trachtte hij, overeenkomstig de Instructiën hem gegeven, buiten andere dagelijksche bezigheden, den grondslag te leggen tot een Wetenschappelijken Catalogus, of beter gezegd, tot eene meer wetenschappelijke indeeling en rangschikking van de Drukwerken aan de Bibliotheek voorhanden, welke volgens den in 1716 uitgegeven en in 1740 met een Supplement aangevulden Catalogus en de sedert geschrevene vervolgen en bijvoegselen daarop van ouds aldaar bestond: maar zijn hoofddoel, het ideaal dat hij zich daarbij voorstelde, om door middel van vernommering en verschikking een meer doelmatige en geregelde volgorde van het geheel in te voeren, heeft hij, èn wegens plaatsgebrek èn door gestadige tegenwerking, niet mogen bereiken, en dit zal ook in het vervolg wel nooit bereikt worden. - Middelerwijl moest er een Catalogus worden opgemaakt van Doubletten, die in 1843 te koop geveild, met uitzondering van enkele goede prijzen, niet veel opbrachten 1. En, nadat, op last van Curatoren, in 1848 een Catalogus in druk gegeven was alleen van de tusschen 1814 en 1847 ingekomen boekwerken, zag in het volgende jaar B. zich belast met het gereedmaken voor den druk van een volledigen Alphabetischen Catalogus van alle de drukwerken van vroegeren en lateren tijd aan de Bibliotheek voorhanden; welke Catalogus echter, later door andere hand veelszins gewijzigd en omgewerkt, nog niet in het licht verschenen is, en denkelijk nog in lang niet verschijnen zal.
Toen in 1858 de Eerste Bibliothekaris Geel zijn ontslag nam, mocht B. als tweede hoofdbeambte aan de Biblio- 
{==39==} {>>pagina-aanduiding<<}
 theek, na meer dan dertigjarigen dienst en onafgebroken werkzaamheid, zich billijkerwijze vleien met de opvolging in het Opperbibliothekariaat; maar die eer was, vermoedelijk bij lang vooraf beraamde onderhandsche schikking, voor een anderen gunsteling weggelegd. Ondanks deze voor hem grievende miskenning, bleef hij nog zeven jaren lang, onder herhaalde teleurstellingen, zijne betrekking waarnemen, totdat hij op zeventigjarigen leeftijd, na acht en-dertigjarigen dienst, op zijn verzoek, bij Koninklijk besluit van 11 Maart 1865, zijn eervol ontslag bekwam, met toekenning van pensioen, ingaande met den 1sten Juli eerstvolgende 1. Nog eenige jaren lang mocht hij deze zijne rust van dagelijksche beroepsbezigheden in rusteloozen letterarbeid blijven doorbrengen tot op zijn ontslapen den 24 November 1878.
Zonder rechtstreeks om den broode te schrijven, bestaat Bergmans letterkundige werkzaamheid toch meerendeels in dienstbewijs aan den een of anderen boekhandelaar-uitgever. Zoo leverde hij in het na den afloop zijner Akademische studien eerstvolgende jaar voor de boekhandelaren S. en J. Luchtmans eene Nederduitsche vertaling van J.H. Koppen's bekende werkje Over het leven en de gedichten van Homerus, enz. Leiden 1820, waarop hij eenige jaren later ten vervolge een eigen opstel gaf Over de Odyssea van Homerus, enz. Ald. 1826 2, en was hij hun behulpzaam bij den derden en vervolgens ook bij den vierden druk van 
{==40==} {>>pagina-aanduiding<<}
 Wyttenbach's toen nog algemeen geachte en veel gebruikte Selecta principum Historicorum, cet. Ed. tertia. L.B. 1821, en Ed. quarta. Ibid. 1829, en voorzag hij de verzameling van Wyttenbach's Opuscula varii argumenti, cet. die in 1821 hunne pers verliet, van uitvoerige Indices. Voorts droeg hij op hun verzoek zorg voor de correctie van Valckenaars Euripidis Hippolytus en Diatribe Euripidea, herdrukt in 1822. - Gelijkerwijze stond hij den boekhandelaren A. en J. Honkoop ten dienste bij het herdrukken van Cicero's Orationes selectae cum notis Ed. à Zurck. Ed. quinta. L.B. 1821 en Ed. sexta. Ibid. 1836 gr. 8o; later ook bij eene nieuwe uitgave van Vossius Latijnsche Grammatica, in 1827 1; en van Cicero's Epistolae selectae, cur. C.F. Nagel, Ed. tertia (vermeerderd met de verschillende lezingen van Orell). Ibid. 1834. kl. 8o.
Middelerwijl bewerkte B. voor den boekhandelaar H.C.A. Thieme te Zutphen een naar het Hoogduitsch van A.C. Niz door den Heer Lenting, Rector van de Latijnsche School aldaar, reeds voorloopig aangevangen Handwoordenboek der Grieksche Taal volgens etymologische orde ten dienste der scholen, dat in 1822 en 1823 in twee deelen achtereenvolgens het licht zag, met een kort Voorbericht tot de daarop door H.A. Terf vervaardigde Nederduitsche Woordenlijst, ald. 1826. Hoezeer dit Woordenboek, destijds het eerste hulpmiddel van dien aard, die leerwijze van het Grieksch in het Nederduitsch, ofschoon niet zonder nadeel voor het Latijn, aan Nederlandsche Scholen bevorderd heeft, is algemeen bekend. Had het aan B.'s keuze gestaan, hij zoude zeker aan een Grieksch-Latijnsch of wel Grieksch-Latijnsch-Nederduitsch Woorden- 
{==41==} {>>pagina-aanduiding<<}
 boek de voorkeur gegeven hebben: maar, nadat, eer hij zich aan het werk zette, de eerste honderd bladzijden bereids afgedrukt voor hem lagen, zag hij zich wel genoodzaakt op den eenmaal ingeslagen weg voort te gaan. - Later bezorgde B. voor denzelfden boekhandelaar een vierden druk van Struchtmeijer's Grieksche Rudimenta, eenigermate verbeterd, in 1826; met een geheel nieuwe omwerking van den reeds vroeger daarmede verbonden Clavis Lubini, ten vervolge daarop, in 1830 1.
Alhoewel met tegenzin, omdat hij het als noodeloos en nutteloos werk beschouwde, leende B. toch eenigermate de hand aan eene reeks van Latijnsche overzettingen, welke de Heeren Luchtmans zich voorstelden, van de onder den naam van Bibliotheca Classica te Leipzig bij Weigel herdrukte Grieksche Dichters en Prozaschrijvers. Op herhaalden aandrang herzag hij de vertalingen van Homerus en Xenephon, in 1822, 23, 24 verschenen 2, en weldra werden deze, doch buiten zijn toedoen, door meer andere gevolgd.
Beter strookte met B.'s eigene keuze en inzichten het voornemen van dezelfde Uitgevers tot eene meer volledige verzameling, dan die in 1807 bij hen verschenen was, van Ruhnkenius kleinere geschriften. Zoo ontstonden: Dav. 
{==42==} {>>pagina-aanduiding<<}
 Ruhnkenii Opuscula varii argumenti. cet. Ed. alt. auctior. L.B. 1824, 2 dn. gr. 8o. met B.'s voorrede en aanteekeningen; eene uitgave ook buiten 's lands zoozeer gezocht, dat zij zelfs door Friedemann met ettelijke bijvoegselen herdrukt werd te Brunswijk, in 1828.
Terstond daarop werd, van wege dezelfde Uitgevers, B. belast met de zorg voor een' herdruk van de beide nooit volprezene meesterstukken van klassieke letterkennis en keurige Latiniteit, Ruhnkenius Lofrede op Hemsterhuis en Wyttenbach's Leven van Ruhnkenius, gezamenlijk in dier voege als zulks in Duitschland, laatstelijk door Lindemann, verricht was, onder den titel van Vitae Duumvirorum, cet. Lipss. 1822. Zoo verscheen in het volgende jaar: Elogium Tib. Hemsterhusii, auctore Dav. Ruhnkenio. Vita Davidis Ruhnkenii, auct. Dan. Wyttenbachio. Cum praefatione et annotatione edidit Jo. Theod. Bergman L.B. 1824 1 gr. 8o opgedragen aan Heeren Curatoren van Leidens Hoogeschool, aan welke destijds de leerstoelen dier groote mannen nog in eervolle gedachtenis stonden. En om van al wat tot deze nieuwe uitgave betrekking had, tot in de minste bijzonderheden toe, naar behooren rekenschap te geven, zoowel als om aan ongepaste en kwalijk geplaatste vitlust en bedilzucht den mond te stoppen, stelde B. zelf daarvan eene beredeneerde aankondiging, nameloos geplaatst in de Vaderlandsche Letteroefeningen voor 1825, No. 4, 5, 7, 8 en 9.
Tegen het laatst van hetzelfde jaar liet B. op verzoek der uitgevers, ook ten dienste des auteurs, het oog gaan over de correctie van Dr. C. Pruys van der Hoevens Chrestomathia Hippocratica; en gaf hij van dit voor aanstaande Medici zoo recht geschikte handboekje eene aanprijzende beoordeeling vooral ook met opzicht tot het nut van de 
{==43==} {>>pagina-aanduiding<<}
 kennis en de beoefening van het Grieksch voor Medische studenten, in de Vaderl. Letteroef. van 1825, No. 14 en 15.
Niet lang hierna vatte de Firma van Luchtmans, in vereeniging met die van Van Cleef en Den Hengst, het voornemen op om een' nieuwen verbeterden druk te geven van Scheller's grooter Latijnsch-Nederduitsch Woordenboek naar de uitgave van Ruhnkenius in 1799. Daaraan zouden gezamenlijk medewerken de Heeren J. Bosscha, destijds Praeceptor aan de Latijnsche school te 's Gravenhage en Bergman. Reeds hadden beide in het begin van 1825 hiermede een aanvang gemaakt en eenige kopiebladen voor den druk bewerkt, toen de Duitsche Lexicograaf E. Kaercher in onderhandeling trad met de Heeren Luchtmans over een door hem ontworpen nieuw Latijnsch-Hoogduitsch Woordenboek, van hetwelk hij hun tegelijkertijd eene Latijnsch- Nederduitsche bewerking voorstelde. Deze raadpleegden hierover met Bergman en Bosscha, en stelden hun Kaerchers in handschrift aangebodene proeven ten onderzoek in handen. Het gevolg hiervan was, dat de voorgenomen herdruk van Scheller eerst voorloopig uitgesteld en weldra voor goed gestaakt werd: en het schijnt dat Kaercher zelf dit zijn grootere plan later zal hebben opgegeven. Twee in vorm en inhoud verschillende Latijnsch-Hoogduitsche Woordenboeken van zijne hand zagen intusschen weldra het licht, het eene etymologisch in dier voege als Scheller's klein Woordenboek, het andere alphabetisch: het eerste werd door J. Bosscha voornoemd in 1826, het andere door J. Terpstra in 1828 voor Nederlands schooljeugd bewerkt; doch zonder dat B. daaraan deel nam, die alleen voor het laatstgenoemde ettelijke geringe toevoegselen leverde. Van het eerste, het etymologische, verscheen in 1845 een tweede verbeterde druk, waarvan B. de proefbladen nazag en daarin met goedvinvinden van Bosscha enkele veranderingen aanbracht. - Een latere herdruk van Scheller, in 1841 door G. van 
{==44==} {>>pagina-aanduiding<<}
 Eldik Thieme, boekhandelaar te Arnhem, had insgelijks geen voortgang.
Om niet te spreken van een Voorbericht, uit naam der Uitgevers, door B. gesteld voor de Acta saecularia Academiae Lugduno Batavae in 1825; in het daaraanvolgende jaar was B. den Heeren Luchtmans op nieuw ten dienste bij het herdrukken van: Eutropii Breviarium Historiae Romanae ex recensione Henr. Verheyk denuo recognita. L.B. cet. 1829 kl. 8o. met een Voorbericht en eenige critische aanteekeningen, ook uit onuitgegeven hulpmiddelen van de Leidsche Bibliotheek; iets waardoor deze anders alleen voor schoolgebruik bestemde uitgave tevens meer of min waarde voor de tekstherziening bekwam; hetwelk hij der moeite waardig achtte insgelijks door tusschenkomst van de Vaderl. Letteroef. van dat jaar No. 8 ter kennisse van het publiek te brengen.
Toen in 1825 een viertal Leidsche Literatoren het plan opgevat hadden, om, in navolging van Wyttenbach eene Bibliotheca Critica nova uit te geven, werkte ook B. daaraan een en andermaal mede. Twee Censurae of beoordeelingen van zijne hand komen daarin voor: de eene van Fred. Osann's Auctarium Lexicorum Graecorum (Darmstadt 1824) in Vol. III. (1827) p, 158-194; de andere van Isocratis Panegyricus naar de uitgave van G. Dindorf (Lips. 1826) en deszelfs Oratio de Pace naar die van P.J. le Loup (Mogunt. 1826) in Vol. IV. (1828) p. 181-208. Bij de laatstgenoemde gaf hij het wenschelijke te kennen van een Lexicon Isocrateum, en betuigde hij zich niet ongezind om zulks vroeg of laat tot stand te brengen 1. Dat hem dit ernst was, bewijzen zijne daarvoor bijeengebrachte bouwstoffen, welke hij echter, eerst door opeenstapeling van 
{==45==} {>>pagina-aanduiding<<}
 andere tusschen beide komende bezigheden, en later door toenemende lichaamszwakte en daaruit voortvloeiende ongeschiktheid tot aanhoudenden letterarbeid, verhinderd geworden is naar behooren uit te werken.
Sedert eenigen tijd bestond in Engeland, bij Bestuurderen van de Akademische Boekdrukkerij te Oxford, het voornemen tot een herdruk van Rob. Constantinus Grieksch-Latijnsch Woordenboek, met bijvoegselen van verschillende hand. Onder andere wenschte men daarbij gebruik te maken van Hemsterhuis' eigenhandige aanteekeningen bij de Alphabetische Woordenlijst op H. Stephani Thesaurus Linguae Graecae, in 't bezit van de Leidsche Bibliotheek. Op aanzoek van den Heer J.A. Cramer te Oxford, wien de zorg voor dat werk was opgedragen, maakte B. in de wintermaanden van 1829 tot 1830 een afschrift van die aanteekeningen. Wel verviel de voorgenomen herdruk van Constantinus, maar B.'s afschrift werd, door tusschenkomst van Gaisford, gedrukt als toevoegsel op Scapula's Lexicon naar de Oxfordsche uitgave, en eenige weinige afzonderlijke overdrukken daarvan gemaakt, getiteld: Tib. Hemsterhusii Additamenta inedita ad Henr. Stephani Thesaurum Linguae Graecae. Ex autographo Leidae adservato descripsit J.T. Bergmanus. Oxonii e Typographeo Academico, 1831. 4 folio-bladz. in 2 kolommen gedrukt.
Meermalen bewees B. soortgelijke diensten aan buitenlanders. Voor Gaisford te Oxford had hij reeds vroeger het Etymologicum magnum van Sylburg vergeleken met een veel vollediger Handschrift van de Leidsche Bibliotheek; van welks verschillende lezingen en bijvoegselen de eerstgenoemde geleerde eerst lang naderhand gebruik 
{==46==} {>>pagina-aanduiding<<}
 gemaakt heeft voor zijne nieuwe uitgave van dit oude Grieksche Woordenboek 1. - Aan Franc. Nic. Klein te Coblentz verschafte B. de varianten van een Latijnsch Handschrift uit dezelfde Bibliotheek voor eene nieuwe uitgave van Boëthius Commentariën op Cicero's Topica, die echter niet tot stand gekomen is. - Voor Ludw. Tross te Hamm vergeleek hij Tacitus' Germania met een Handschrift uit het Legaat van Perizonius 2. - Voor Ed. Boehmer schreef hij eenige onuitgegevene aanteekeningen af van Spinoza op zijn Tractatus Theologico-politicus, mede aan de Leidsche Bibliotheek voorhanden in het Legaat van P. Marchand 3.
Niet minder mochten binnenlandsche geleerden op B.'s hulp en medewerking rekenen. Zijne voormalige leermeesters, den Rector Bosse en den Hoogl. Van Voorst, stond hij bij met een Bladwijzer op des eenen Compendium Geographiae antiquae (L.B. 1818 en 1826) en des anderen Annotatio ad Jo. Chrysostomi Selecta (Ibid 1830). Van beide die werken stelde hij een kort verslag in den Recensent ook der Recensenten, van 1827, No. 2 en 1831, No. 3.

{==47==} {>>pagina-aanduiding<<}

Den Rector van de Latijnsche school te Kampen, H. Weytingh, was hij behulpzaam bij den tweeden druk zijner Historia Graecorum et Romanorum literaria, cet. Delphis Batav. 1825 1. Zijn geletterde vriend Dr. B.A. Nauta had bij de bewerking zijner meer uitvoerige aanteekeningen op Seneca de Providentia. L.B. 1828 een en ander aan hem te danken 2. Den geletterden Predikant A.T. Beausar stond hij bij voor de uitgave van zijn werkje: De Ilias van Homerus tot model voor den redenaar (Leiden, 1828) 3. Aan J. Terpstra, Rector van het Gymnasium te Harderwijk, verschafte hij eenige hulpmiddelen voor zijne Antiquitas Homerica. L.B. 1831 4 en stond hem ten dienste in het nazien der drukproeven bij zijne Nederduitsche bewerking van Jo. Ph. Krebs Grieksche Grammatica, eerst na Terpstra's dood door zijne opvolger W.C.L. Clarisse voltooid en in het licht gegeven, te Zutphen 1838 5. Den Hoogleeraar P. Hofman Peerlkamp insgelijks voor de correctie van zijn Horatius (1834) en Virgilius (1843), den herdruk zijner verhandeling over de Latijnsche Dichters 
{==48==} {>>pagina-aanduiding<<}
 van Nederland (1838) en van zijn Taciti Agricola (1864) 1. Voor den op zijn sterfbed liggenden bijna tachtigjarigen Hoogl. Mahne bezorgde hij de uitgave van het tweede stukje zijner Miscellanea Latinitatis L.B. 1852. Dr. W.H.D. Suringar genoot zijne hulp bij de uitgave van Cicero's Commentarii rerum suarum en Annales Ciceroneani in 1854 2. Den Hoogl. J.M. Schrant was hij insgelijks behulpzaam bij het in druk geven van Tacitus' Germania met Nederd. vertaling, en aanteekk. Leid. 1855.
Tegen het laatst van 1829 kwamen de Leidsche boekhandelaren C.G. Mensel en J.C. Cijfveer op de gedachte om Huig de Groot's voortreffelijk en in zijne soort nog altijd eenig werkje over de waarheid van de Christelijke Godsdienst voor gemeenschappelijke rekening te herdrukken, met de aanteekeningen door latere geleerden daarop gemaakt en zoodanige andere als de stand der wetenschap zouden vereischen; zich daarmede als het ware eene Editio cum notis variorum voorstellende, en dit hun voornemen bij inteekening willende beproeven, Zij wendden zich te dien einde tot hun stadgenoot B. die deze taak op zich nam en ten hunnen gevalle tweederlei Bericht van Inteekening stelde, een voor binnen 's lands in het Nederduitsch, en een voor buiten 's lands in het Latijn. Die onderneming vond algemeene goedkeuring en weldra was het getal van Inteekenaren toereikend. Na verloop van 
{==49==} {>>pagina-aanduiding<<}
 ruim anderhalf jaar verscheen: Hugo Grotius, De veritate Religionis Christianae. Editionem novam curavit et selecta annotatione instruxit Jo. Theod. Bergman. Vol. I. Lugd. Bat. cet. 1831. gr. 8o. behalve B.'s voorbericht den tekst van Grotius met 's mans eigene aanteekeningen bevattende. Bij de vervolgens te leveren gemengde aanteekeningen was geen haast; andere bezigheden trokken B. daarvan af; weldra ging de firma van Cijfveer te niet, en kwam het kopyrecht in andere handen. Zoo bleef het werk steken bij dit eerste deel, dat echter op zich zelf een volledig geheel uitmaakt. Wel was B. naar aanleiding van een Oxfordsche uitgave van 1807, hem eerst na de voltooiing der zijne bekend geworden, later voornemens daarop nog ettelijke bijvoegselen en verbeteringen te geven, zoo niet de tegenwoordige eigenaar, de boekhandelaar Sulpke te Amsterdam, volstrekt geweigerd had daarvoor eenige de minste onkosten te doen. Die bijvoegselen zijn dus ongedrukt gebleven.
In 1832 belastte B. zich op nieuw voor de boekhandelaars Luchtmans met de correctie van H. Muntinghe's Historia Religionis et Ecclesiae Christianae, cet. Ed. nova emendatior; en van Fred. Chr. Gelpke's Vindiciae originis Paulinae ad Hebraeos Epistolae nova ratione tentatae; van welk in zijne soort eenig en zonderling werkje hij tevens verslag deed in den Recensent ook der Recens. voor 1833, Boekbeoord. bl. 93-109.
In 1838 bekwam de Heer Bosse, sedert 1810 Rector van de Latijnsche school te Leiden, en reeds vroeger aan die school verbonden, zijn eervol ontslag, en stierf tegen het laatst van het daaraanvolgende jaar te Amsterdam. Ter nagedachtenis van dezen zijn onvergetelijken leermeester, wien nevens den beroemden Wyttenbach B. zijne kennis van en zijne zucht voor de Grieksche en Latijnsche Taal en Letterkunde voornamelijk te danken had, schreef hij 's mans levensbericht voor den Algem. Konst- en Letterbode van 1840, en gaf dit met toestemming van den uit- 
{==50==} {>>pagina-aanduiding<<}
 gever Vinc. Loosjes vervolgens afzonderlijk uit, getiteld: Levensschets van Frans Antonie Bosse, Phil. Theor. Mag. Lit. Hum. Doctor, laatstelijk Rector van de Latijnsche School te Leiden; met eene Bijlage over het onderwijs van nieuwere Talen en Wetenschappen op de Latijnsche Scholen, en Aanteekeningen. Te Haarlem, bij de Erven Vinc. Loosjes, 1841 gr. 8o. Onbewimpeld kwam B. er voor uit, dat overeenkomstig het Reglement op het Hooger Onderwijs in het Koninkrijk der Nederlanden van 2 Aug. 1815, de Latijnsche scholen deel uitmaken van dit Hooger Onderwijs, en als zoodanig uitsluitend behooren bestemd te zijn voor het onderwijs in de Oude Talen en de Wetenschappen daarmede onmiddellijk verbonden, desnoods met bijvoeging, volgens latere bepalingen, van de eerste beginselen der Wiskunde; zonder dat Fransche Scholen en andere inrichtingen van Middelbaar Onderwijs gerechtigd zouden zijn zich met dat van de Oude Talen in te laten. Dit werkje, allereerst aangekondigd in De Vriend des Vaderlands voor d.j. Dl. XV bl. 402-410, tegen de destijds en nog lang daarna heerschende publieke opinie over het klassieke onderwijs zoo rechtstreeks aandruischende, en zich tegen de vermenging van oud en nieuw, van hooger en middelbaar onderwijs openlijk verzettende, lokte van wege de voorstanders van instituten voor beide tegelijk hevige en vinnige tegenspraak uit in De Gids voor Sept. 1841, bl. 426-442; en nog eens bij herhaling in hetzelfde tijdschrift voor April 1842, op een bijblad van 29 bladz. Toen achtte B., anders afkeerig van twistgeschrijf, ten einde den verkeerden indruk tegen zijn werkje opgewekt te bestrijden, het geraden ook van zijne zijde niet stil te zwijgen, en trad hij in De Recensent ook der Recens. voor 1842 op met eene Antikritiek, bl. 49-66, en een Toegift daarop, bl. 241-250, welke laatste onbeantwoord bleef. - Intusschen had van meer wetenschappelijke zijde Dr. J.J. de Gelder, in een stukje over de vormende strek- 
{==51==} {>>pagina-aanduiding<<}
 king van het Classieke en Wiskundige Onderwijs (Leiden 1841), tegen het aangevoerde in een aanteekening op die Levensschets, de Wiskunde in zijne bescherming genomen; doch ook deze zijdelingsche aanval was zonder verdere woordenwisseling weldra afgekeerd door middel van een beredeneerd verslag van dat stukje in den Algem. Konsten Letterbode voor d.j. No. 38.
Hoe B. over klassieke literatuur en onderwijs dacht, heeft hij, ook buiten de voornoemde Levensschets, bij meer dan eene gelegenheid elders blootgelegd. Hiertoe behooren onderscheidene beoordeelingen van boekwerken tot het Latijnsche Schoolonderwijs betrekkelijk, over Spraaken Redekunst, Geschiedenis, Oudheden, Fabelkunde enz. in verschillende tijdschriften van tijd tot tijd geleverd. Inzonderheid wat betreft de thans zoo zeer verwaarloosde beoefening van Latijnsche Poëzie, leze men zijn verslag van P. Hofman Peerlkamp's Liber de Poetis Latinis Nederlandicis (L.B. 1838) 1. En ofschoon hij voor zich nooit Latijnsche verzen maakte, stelde hij niettemin hoogen prijs op de beste dichters van vroegeren en lateren tijd, en was hij van oordeel, dat tot het wel verstaan en verklaren van een dichter zekere mate van dichterlijk gevoel en geestdrift een volstrekt vereischte is.
Was het Lidmaatschap van het Zeeuwsch Genootschap der Wetenschappen te Middelburg, waarmede B. zich kort na zijne bevordering tot het Doctoraat in 1819 vereerd zag, hem als geboren Zeeuw niet onverschillig; evenmin in 1832, dat van het Provinciaal Utrechtsch Genootschap van Kunsten en Wetenschappen als gevestigd in de stad waar hij zijne kindsche jaren doorbracht: maar dat van de Maatschappij van Nederlandsche Letterkunde te Leiden, gezeteld in zijne woonplaats, verschafte hem bij het meeste 
{==52==} {>>pagina-aanduiding<<}
 genot ook het meeste werk. Tot lid benoemd in 1825, was bij den eersten druk van den Catalogus der Bibliotheek van die Maatschappij in 1829, te zamen met Mr. H.W. Tydeman en Mr. J.T. Bodel Nyenhuis, oudere leden van de Maatschappij, Bergman mede toegevoegd aan de Commissie voor de Bibliotheek, belast met het toezicht daarover en het opmaken van de jaarlijksche bijvoegselen. Toen nu, na verloop van tien jaren, in 1839, de oplage van den Catalogus nagenoeg uitgeput en de boekverzameling zelve in dien tusschentijd meer dan verdubbeld geworden was, moest niet blootelijk de voornoemde Catalogus herdrukt, maar een geheel nieuwe samengesteld worden: en, had B. de redactie daarvan eensdeels vrijwillig op zich genomen, anderdeels bleef zij hem alleen nagenoeg geheel overgelaten. Wel mocht hij bij twijfelachtige en betwiste punten op de voorlichting, hulp en medewerking zijner beide medeleden rekenen: maar verreweg het moeilijkste en meest bezwarende van dien arbeid, het gereed maken van de kopij, het bij herhaling nazien der drukproeven, enz. enz. kwam bijna geheel en al te zijnen laste, en heeft hem van 1841 af, toen de druk begon, tot in het laatst van 1847, toen de nieuwe Catalogus in twee deelen het licht zag, aanhoudend en onafgebroken bezig gehouden, en hem zeven zijner beste levensjaren gekost; zonder nog den Alphabetischen Bladwijzer daarbij te rekenen, die met eenige verbeteringen en bijvoegselen in 1849 als derde deel aan de beide vorige toegevoegd werd. Ja ook, terwijl hij voor zich op het voortdurend beheer dier Boekerij geen aanspraak maakte, nadat in het laatstgenoemde jaar voor het eerst een bezoldigde Bibliothecaris aangesteld was, bijgestaan door twee Bibliotheekraden, de Heeren Bodel Nyenhuis en Bergman, heeft niettemin de samenstelling der later volgende Bijvoegselen van 1853 en 1857, en de samensmelting daarvan tot een derde deel, met een algemeenen Bladwijzer 
{==53==} {>>pagina-aanduiding<<}
 op de drie deelen, van 1862 tot 1865, op nieuw en bij herhaling B.'s medewerking in ruime mate gevorderd en ondervonden. - Zooveel te meer griefde het hem, toen in een beredeneerd overzicht van die Bibliotheek en dien Catalogus, bij gelegenheid van het eerste Bijvoegsel over 1848-1853 gegeven in den Algem. Konst- en Letterbode voor 1853, No. 23, bl. 361-367, de zaak in dier voege voorgesteld werd, als of aan hem alleen de Registers te danken waren.
Voor het overige bracht zijne betrekking tot deze Maatschappij B. in aanraking met een tak van studie en literatuur, die anders niet zoo zeer tot zijn vak behoorde en door hem slechts als bijwerk beschouwd en beoefend werd. Een Beoordeelend verslag van een werkje van Jonas Ramus ten betooge dat de Grieksche Ulysses en de Noordsche Odin een en dezelfde zouden zijn, door hem in 1826 op eene maandelijksche vergadering dier Maatschappij voorgelezen, is opgenomen in de Mnemosyne enz. verzameld door H.W. en B.F. Tydeman, tweede reeks, Dl. VIII (= XVIII, Dordr. 1828) bl. 129-162. Eenige Fragmenten van een Oud-Nederduitsch Rijmwerk, gevonden tusschen de schutbladen van een ouden boekband, zijn met aanteekeningen en ophelderingen door hem medegedeeld in de Nieuwe werken van de Maatsch. Dl. III, st. 2 (Dordr. 1834) bl. 227-276. Een Verslag van het bij diezelfde Maatsch. weleer verrichte ter vervaardiging van een Algemeen Omschrijvend Woordenboek der Nederlandsche Taal, gedurende de jaren 1770-1796, voorgedragen in hare Maandel. Vergadering van December 1850, is gedrukt achter de Handelingen harer Jaarlijksche Vergadering van 1851; en kort daarna nog eenigszins uitgebreid en vermeerderd overgedrukt in A. de Jager's Archief voor Nederl. Taalk. Dl. III. st. 3, bl. 213-250. Eenige Levensberichten harer medeleden staan insgelijks in de Jaarl. Handelingen, als dat van W.L. Mahne in die van 1852, van J. Nieuwenhuis in die 
{==54==} {>>pagina-aanduiding<<}
 van 1857, van den Med. Dr. en Prof J.M. Schrant den jongeren in die van 1864, van den Oud-Hoogleeraar J.M. Schrant in die van 1866, van U.G. Lauts in 1867, en van zijn bloedverwant, den sedert 1856 rustenden Waalschen Kerkleeraar D.T. Huet, in 1874. Toen tegen het tijdstip van haar eerste Eeuwgetijde in Juli 1866 de Maatschappij zich gereed maakte tot het uitgeven van een Feestbundel of Gedenkschrift, nam B. de reeds lang te voren door hem beraamde bewerking op zich van eene Proeve van de Geschiedenis der Maatschappij, die echter eerst, om de uithoofde van de destijds vooral te Leiden sterk heerschende epidemische ziekte tot het eerstvolgende jaar uitgestelde feestviering in 1867 het licht zag; en werden daarop B. met den gewezen Secretaris der Maatschappij Mr. Bodel Nyenhuis, sedert meer dan veertig jaren leden, beide te zamen tot Eereleden benoemd.
Ofschoon ten gevolge van de oorspronkelijke richting zijner studiën meer geneigd tot het Latijn-schrijven, dan tot de behandeling van onderwerpen van Letteren en Wetenschap in de Landstaal, heeft echter ook bij gebrek aan geschikte gelegenheid na het ophouden van de Bibliotheca Critica nova, B. zich nimmer geheel onttrokken aan medewerking in vaderlandsche tijdschriften, hetzij daartoe opzettelijk aangezocht, of ook wel uit eigene beweging. Wat hij in de Vaderlandsche Letteroefeningen voor 1825 en 1826 gaf, is reeds hier voren aangewezen. - Na in den Recensent ook der Recensenten voor 1826, No. 8 en 9, voor het eerst een beredeneerd overzicht gegeven te hebben van Mahne's Vita Wyttenbachii naar de uitgave van Friedemann (Brunsv. 1825), werkte hij aan dit van den aanvang dezer eeuw af geachte maandwerk, op aanzoek der uitgevers, inzonderheid van 1830 af tot in 1850 geregeld mede, en leverde hij daarin een aantal meer of min uitgebreide beoordeelingen meest van godgeleerde en letterkundige werken, benevens ettelijke bijdragen van ge- 
{==55==} {>>pagina-aanduiding<<}
 mengden inhoud tot het Mengelwerk 1. Nadat met het einde des laatstgenoemden jaars dat tijdschrift zich met een ander vereenigd had onder den naam van De Recensent, algemeen letterlievend tijdschrift, en de Redactie in andere handen overgegaan was, zag hij, daartoe niet mede uitgenoodigd, van alle verdere medewerking af. - Tegen het einde van 1826 mede aangezocht tot deelneming aan het destijds van wege de Maatschappij van Weldadigheid nieuw op te richten tijdschrift De Vriend des Vaderlands, en met den Redacteur daarvan bijzonder bekend en bevriend, betoonde B. zich niet onwillig om ook daarin iets van het zijne te leveren, en hield hij dit vol zoolang dit blad bestond, tot aan het einde van 1842. Onder anderen plaatste hij daarin een beoordeelend verslag van H.A. Hamaker's Akademische Voorlezingen over het nut der vergelijking van het Grieksch, het Latijn en het Germaansch met het Sanskrit (Leid. 1835), in Dl. X. voor 1836, No 4, 5 en 6. - Insgelijks nam B. deel aan het in 1830 aangevangen, doch weldra gestaakte Academisch Tijdschrift voor het Koningrijk der Nederlanden; te Leiden, bij S. en 
{==56==} {>>pagina-aanduiding<<}
 J. Luchtmans; in 2 stukken 1. - Maar bovenal was het de te Haarlem bij Loosjes wekelijks uitkomende Algemeene Konst- en Letterbode, waarin hij van 1835 af, vooral gedurende de jaren 1840 tot 1853, toen dit weekblad in andere handen overging, en vervolgens tot in 1862, toen het geheel te niet ging, nog meermalen, behalve enkele Levensberichten 2 menige aankondiging van nieuw uitgegevene geschriften bij voorkeur plaatste. In de laatste jaargangen van de met het einde van 1870, bij gebrek aan genoegzame belangstelling in een onpartijdig wetenschappelijk tijdschrift, gestaakte Godgeleerde Bijdragen leverde B. eenige opstellen van gemengden inhoud, meerendeels tot de Bijbeluitlegkunde betrekkelijk 3. Voor het overige, 
{==57==} {>>pagina-aanduiding<<}
 afkeerig van aanmatiging en het voor onverschillig houdende om als zoodanig al of niet bekend te zijn, stelde B. zijne beoordeelingen doorgaans nameloos.
Van 1833 tot 1844 kwam bij den boekhandelaar J.F. Thieme te Nijmegen in 9 dn. of stukken uit: een Aanhangsel op het algemeen Woordenboek van Kunsten en Wetenschappen, in 8 deelen bewerkt door wijlen den Heer G. Nieuwenhuis, en te Zutphen (bij H.C.A. Thieme) van 1820-1829 in het licht verschenen; bijeenverzameld en in orde gerangschikt door een Vaderlandsch Geleerde. Met dien geleerde van nabij bekend, was B. hem bij het uitgeven van dat werk behulpzaam, zoowel in andere opzichten, als met ettelijke bijdragen, meest levensberichten 1. Voorts gaf hij van de achtereenvolgens uitkomende stukken van dat Aanhangsel een en andermaal verslag in den Recens. ook der Recens. voor 1834, 1836 en 1837.
Na den dood van Leidens onvergetelijken Evangeliedienaar Luc. Egeling, een' van de ijverigste medewerkers aan het door zijn ambtgenoot J.E. Voet van Campen sedert 1834 uitgegeven Dagboek voor den Bijbelschen Almanak, door den laatstgenoemde aangezocht om hem in de maandelijksche voortzetting van dit zijn Dagboek nu en dan be- 
{==58==} {>>pagina-aanduiding<<}
 hulpzaam te willen zijn, leverde B. in de drie laatste Jaarbundels van 1836 tot 1838 een vier-en-twintigtal vertoogen over verschillende Bijbelteksten; waaronder er zijn, die hij met bijzonder veel zorg bewerkte, en die hem de goedkeuring des bekwamen Uitgevers verwierven.
Niet gewoon zich ongeroepen in wetenschappelijke geschillen te mengen, kon echter, toen in 1846 Prof. Opzoomers zoo veel geruchts makende Intreê-rede in het licht verscheen, en ook hij daarin eene het Christendom vijandige strekking meende te bespeuren, B. zijne pen niet weerhouden, en gaf hij nameloos uit: Iets over het Godsbegrip der hedendaagsche Wijsbegeerte; een blik op Mr. C.W. Opzoomers Redevoering over de Wijsbegeerte den Mensch met zich zelven verzoenende. Te Leiden, bij Haak en Comp. 1846, 8o, een klein stukje van slechts twee bladen druks, weldra gevolgd door een korte aankondiging er van, en nog een toevoegsel tot deze, in den Algem. Konst- en Letterb. voor dat jaar, No. 49; en voor 1847, No. 2.
Nog veel minder gewoon zich met 's Lands- of Stadsregeering te bemoeien en zich in het politieke op den voorgrond te stellen, had echter sedert eenige jaren B. zich de keuze tot tweeden Raad zijner Gebuurte laten welgevallen. Toen nu in 1853 het Reglement op de Gebuurten van 1833 door een ander, veelszins daarvan afwijkende, stond vervangen te worden, kon hij zich niet weerhouden ettelijke aanmerkingen en bedenkingen daarop in het midden te brengen; maar hij deed het nameloos op één blad druks: De nieuwe verordening op het bestuur der Gebuurten van Leyden in vergelijking gebracht met de oude. Te Leyden, bij Jac. Hazenberg Corns. Zoon, Sept. 1853, tevens een kleine bijdrage tot de geschiedenis van dat Gebuurtebestuur.
Ten gevolge van een voorstel reeds vroeger gedaan, en in 1849 bij ingezondene Memorie door B. ondersteund, werd op de Jaarlijksche Réunie van afgevaardigden der 
{==59==} {>>pagina-aanduiding<<}
 Waalsche Kerken in Nederland, in Augustus 1852 te 's Gravenhage gehouden, het besluit genomen tot het oprichten eener verzameling van drukwerken en handschriften die Kerken betreffende (Bibliothèque of Collection Wallonne), en Leiden, waar sedert lang een Dépôt Synodal berust had, tot bewaarplaats daarvoor aangewezen. Daarop werd door den Kerkeraad der Waalsche Gemeente aldaar eene Commissie voor die zaak aangesteld, en B. daarin mede benoemd. Zich niet willende onttrekken aan de belangen van zijn voorouderlijk Kerkgenootschap, toonde B. zich bereidwillig om te gelijk met het Secretariaat dier Commissie tevens het beheer dier boekenverzameling op zich te nemen, en gaf hij daarvan, op last der Réunie in 1855, een beredeneerden Catalogus 1, benevens een bericht voor het publiek aangaande die Bibliotheek, medegedeeld in den Algemeene Konst- en Letterbode voor d.j. No. 39. Zoo zag B., behalve zijne dagelijksche beroepsbezigheden aan de Akademische Bibliotheek, en zijne nog gedeeltelijk voortdurende bemoeiingen met die van de Maatschappij der Nederlandsche Letterkunde, zich thans op nieuw belast met het in orde brengen en besturen van eene derde Boekerij, die van het Waalsche Kerkgenootschap; welke ten gevolge van een in het laatstvorige jaar uit Amsterdam naar Leiden overgebracht Dépôt van voormalige origineele acten en bescheiden, wegens plaatsgebrek naar een ander meer geschikt en ruimer lokaal moest worden overgebracht, hetwelk plaats had in de zomermaanden van 1865; in datzelfde jaar droeg hij zorg voor den druk van een tweede, en vijf jaren later in 1870 van 
{==60==} {>>pagina-aanduiding<<}
 een derde Supplement op den Catalogus dier boekverzameling.
Aan een voormaligen tegen het laatst van 1863 afgestorven vriend bracht B. in het eerstvolgende jaar hulde toe in een klein stukje: Iets ter nagedachtenis van L.G.C. Ledeboer, gewezen Predikant te Benthuizen; met authenthieke bijlagen, dat echter eerst in den aanvang van 1865 te 's Gravenhage bij de Gebr. Belinfante het licht zag.
Ter gelegenheid van Leidens altijd merkwaardigen gedenkdag op den 3den October leverde B. in 1876 een op nieuw herzienen en verbeterden druk van den Ouden Leidschen Patroon of Derden Octobers Banket, een verhaal van Leidens beleg en ontzet in 1574, voor het eerst uitgegeven in 1630, en laatstelijk herdrukt in 1833 met aanteekeningen van den Remonstrantschen predikant J. Roemer, doch welke uitgave in getrouwheid en nauwkeurigheid niet weinig te wenschen overliet. Als ten vervolge daarop gaf hij, in de Mededeelingen der Maatschappij voor 1868 en 1869, een kritisch onderzoek naar het vermeende aandeel van Magdalena Moons in de verlossing dier stad, en in verband daarmede in die van 1870 eene bijdrage over Reinier Bontius' tooneelstuk betreffende dat onderwerp.
De laatstelijk in 1868 en 1869 door de Regeering aangeboden wetsontwerpen op het Hooger Onderwijs, het eene terstond ingetrokken, het andere tot nadere behandeling verschoven, trokken uithoofde van het belang der zaak, B.'s aandacht zoo zeer, dat hij zich genoopt voelde zijne gedachten daarover, in vergelijking met het Reglement van 1815, vrij en onbewimpeld aan het publiek mede te deelen. Hij deed dit in twee kleine achtereenvolgens uitgegevene stukjes 1.

{==61==} {>>pagina-aanduiding<<}

Eindelijk, naar aanleiding van een voor vele jaren door het Provinciaal Utrechtsch Genootschap voor de Acta Literaria ter bewerking uitgeschreven onderwerp, nog meermalen daarna bij herhaling te vergeefs voorgesteld, zette hij zich in het najaar van 1870 aan het samenstellen van eene Memoria Ludovici Caspari Valckenarii, en bood die het Genootschap ter uitgave aan. Dit stukje zag het licht in den nazomer van 1871. Zijn doel daarmede was, niet eene lofrede te schrijven, maar een gedenkschrift bestemd om den naam en de nagedachtenis van dien grooten Griekschen taalkenner en letterkundige voor de vergetelheid te bewaren, bij den tijdgenoot te verlevendigen, en tot het nageslacht over te brengen.
Met de reeds bovengenoemde Supplementa annotationis op het Elogium Hemsterhusii en de Vita Ruhnkenii, benevens Mahne's Vita Wyttenbachii, besloot hij in 1874 op welhaast tachtigjarigen leeftijd zijn letterarbeid voor het publiek, om eerlang vroeger of later daarheen over te gaan, vanwaar geen sterveling ooit op 's werelds ongegestadig en woelig schouwtooneel wederkeert.


{==62==} {>>pagina-aanduiding<<}


Naschrift op het levensbericht van Dr. J.T. Bergman.

Toen ons geacht Eerelid op 24 November ll. was ingesluimerd, heb ik op verzoek der Redactie van het Leidsche Dagblad in het nummer van 27 November een artikel aan de nagedachtenis van den stillen geleerde gewijd, en wel uit eerbied voor den drie en tachtigjarigen man, wiens eigenaardige verdiensten door velen over het hoofd werden gezien. Doch ik deed dit zonder te weten, dat ik aldus geheel in strijd handelde met zijne bedoeling, daar hij uitdrukkelijk had bepaald, dat er niets over hem zou geschreven worden in de dagbladen, omdat hij zelf zijn Levensbericht had vervaardigd voor de Handelingen van onze Maatschappij.
Ik wist alleen, dat hij de bouwstoffen had opgeteekend voor zijne biographie, want dat had ik van hem begrepen daarover sprekende op een der vele bezoeken die ik hem bracht, als ik over de Walsche Bibliotheek met hem kwam praten op zijn bovenachterkamertje; daar vond ik hem tegen muren en daken uitziende, zijn eentonig - ik 
{==63==} {>>pagina-aanduiding<<}
 zou haast zeggen vreugdeloos - leven slijtende in kalme tevredenheid, doch zonder deel te nemen aan eenige uitspanning of genieting van de wereld, die wij toch noodig hebben om met de gewenschte veerkracht ons werk voort te zetten. Hij was niet ongelijk aan een kluizenaar, alleen met dit verschil, dat de goede man geen behoefte had aan afleiding; ja hij had het wel zoo gaarne, dat men hem maar niet kwam storen met een vraag of verzoek, hij weigerde wel is waar niet, maar de toestemming ging met een uiting van gemelijkheid gepaard; zijn ‘nu ja’ klinkt mij nog in de ooren.
Daar zat hij dan eenzaam in zijn onverslijtelijke blauwduffelsche overjas gehuld, met een laken pet met zeer groote klep, naar men zegt een erfstuk van zijn vader, den officier der Schotsche troepen van Willem V, bij zijn potkacheltje met koperen knop en dito deurtje, waarachter een turfje lag te smeulen; dan wreef hij zijne winterhanden gezeten achter een lessenaartje, dat hij op zijn tiende of vijftiende jaar had gekregen, met zijn horologie voor zich in een apothekerspillendoos op een dotje papier rustende met het horologiesleuteltje door een zwart veterbandje verbonden. Een historieschilder zou hem hebben willen uitteekenen te midden van zijne bescheidene meubeltjes uit de vorige eeuw, dat spiegeltje met geslepen rand in een lijst style Louis XVI, dat portret van Dominé Marron boven zijn ledikant, die photographie van Prof. P.O. van der Chijs, bij wien hij in vroeger jaren zijne zondagavonden gezellig doorbracht, dat lijstje met gemaakte bloemen, dat andere met haarwerk, verbleekte souvenirs van lang vervlogen jaren, dat tafeltje met gebogen pooten, en die commode met koperen knoppen en trekkers aan de laden; het was een aardig genrestuk geweest, maar Bergman heeft nooit gewild, dat er een portret van hem zou gemaakt worden. Hij gaf mij den indruk, alsof hij de vrouwelijke koesterende hand missende gebrek leed en 
{==64==} {>>pagina-aanduiding<<}
 uit overdreven zuinigheid - welke vroeger hare verschoonende reden had, toen hij voor zijn goed vertrouwen leergeld moest betalen, doch allengs gewoonte en tweede natuur was geworden - zich het noodige niet gunde; men zeide, dat hij beter voor het onderhoud van zijne woning zorgde, waaraan hij behoorlijk de hand hield, dan voor zich zelven.
Ik had mij dus voorgesteld na 's mans dood alle gegevens voor zijne Levensschets te zullen vinden opgeteekend met dat keurige schrift, dat hij met Bilderdijk gemeen had, die ronde letter die aan gravure van de vorige eeuw doet denken, en zoo zeer uitmunt door duidelijkheid, dat de lezer daarvan zich nooit vergissen kan; maar B. schreef dan ook met een veeren pen en nam er den noodigen tijd voor, want hij was langzaam; hij was dan ook geboren in de dagen toen er nog geene spoorwegen, ja zelfs nog geene straatwegen hier waren; hij verbeeldde zich, dat iedereen zoo weinig om handen had als hij zelf, en zoo was een bezoek in dat huis met de lange groene luiken voor velen een geduldsbeproeving. Ik had verwacht zijne levensbijzonderheden en de titels zijner pennevruchten te vinden op de binnenzijden van gebruikte brief-enveloppes of kruisbanden van boekverkoopers, aaneengeplakt met een strookje stroopapier, aan een grooter blaadje, dat geheel was volgeschreven, en waar rechts van onderen een geelachtig aanhangsel met een ander titeltje was gehecht met een halven oranjen ouwel, terwijl links van boven een reepje van een blauwachtig velletje post met stijfsel was vastgemaakt, waarop een ander zijner recensies is te vinden, alles voorzien met vele nette renvooien, voor den zetter een ware beproeving; beter ware het al die aan doorhalingen rijke vodjes even op een frisch stuk papier over te schrijven, maar B. had dit juist met zijn tijdgenoot, ons ander Eerelid, den heer Bodel Nijenhuis gemeen, dat zij in schrijfpapier de duurte niet hebben gebracht.

{==65==} {>>pagina-aanduiding<<}

Reeds had ik mij voorgesteld, hoe ik in die gegevens zou turen om daarmede den eigenaardigen letterkundige, den vertegenwoordiger van de vorige eeuw in al zijn eenvoud te schetsen; maar de taak om aldus 's mans levensloop te schrijven, heeft hij mij uit de handen genomen. Doch ik heb het Bestuur verzocht in een Naschrift datgene te mogen mededeelen, wat hij bezwaarlijk van zich zelven kon vertellen. Uit B.'s autobiographie blijkt, hoe hij verscheidene zijner geschriften zelf heeft aangekondigd, zoo heeft hij ook met zijn eigen pen zijn leven beschreven. Nu moge een ieder zijn eigene levensdaden zelf het beste kennen en te boek stellen, hij kan slechts door zijn tijdgenoot en nakomeling gewaardeerd en beoordeeld worden.
En zoo acht ik het dan ook hier de juiste plaats om in den bundel der Levens van onze Leden een oprecht gemeend woord van hulde en dank uit te spreken aan de nagedachtenis van den nederigen geleerde, die zoo veel voor onze Maatschappij heeft gearbeid, die zoo ontzettend veel van dat tijdroovende en ondankbare werk heeft verricht van 1825 tot aan 't Eeuwfeest van 1866. Zonder B. was de bibliotheek van Letterkunde niet tot dat aanzien gekomen, waarin zij zich thans verheugt; door den Catalogus van 1847, waaraan hij 7 jaren heeft besteed, kreeg de verzameling een grooter naam en werd een vraagbaak; en dat heeft hij uit liefde voor de Maatschappij gedaan, bijna voor niet; vandaar, dat hij niet best heeft kunnen zetten, dat de toegenomene diensten van den bibliothecaris later ruimer vergoed werden, te meer omdat bij het drukken van de Bijvoegsels B.'s hulp toch werd ingeroepen. De letterminnende man hield veel van de Maatschappij, stelde levendig belang in alles wat haar betrof; hij deelde dikwerf eenige vruchten van zijn letter- of geschiedkundig onderzoek op de bijeenkomsten mede, op zijne uitvoerige en breede manier; hij was langzaam van spreken en lang 
{==66==} {>>pagina-aanduiding<<}
 van stof, hij liet zich niet van zijn à propos afbrengen, en voleindigde zijn aangevangen zin trots tegenspraak. B. verzuimde geene vergadering van Letterkunde, zelfs niet toen het gure winterweder den tachtigjarigen grijsaard het volste recht gaf om op zijn studeerkamertje te blijven. Zoo ooit iemand, werd B. met den heer Bodel met 't volste recht tot Eerelid uitgeroepen op 't Eeuwfeest, waarvoor hij de geschiedenis der Maatschappij had opgesteld.
De man, die zulk een voorbeeldig kalm leven heeft geleid, werd geboren in een veel bewogen tijd; zijn vader lag in Gelderland in garnizoen met zijn Prinsgezinde regiment Schotten, zijne moeder wilde nog voor hare bevalling de familie te Vlissingen bezoeken; haar vader, de predikant Huet had namelijk in 1750 Esther Joly uit Vlissingen gehuwd; doch de reis met den beurtman in stormachtig weder op de Zeeuwsche stroomen was haar min gunstig, want zij beviel te Vlissingen ontijdig. Daar B.'s vader uitweek, vertrok de moeder naar hare ouders te Utrecht, waar de heer Huet nog in hetzelfde jaar overleed. De vrede van Amiëns deed den ouden heer B. naar 't vaderland terugkeeren, en zoo kwam ‘Jantje’ op zijn zevende jaar met zijn vader en moeder, voor wie hij steeds een kinderlijke gehechtheid heeft gevoeld, te Leiden wonen op de Breestraat. Ouden van dagen herinnerden zich nog hoe de jongeling als toonbeeld van kinderlijke gehoorzaamheid met zijne tantes en ouders wandelde, van wie de eenige zoon een godvreezende maar uiterst stijve opvoeding ontving; maar als eenig kind heeft hij het heilzame bezit van broeders niet gekend, met wie hij kon stoeien en vechten, ravotten en krijgertje spelen; zijn leeren was spelen en niet omgekeerd; B. is dan ook niet bedeeld geweest met de vlugheid en schranderheid door Hildebrand in den Hollandschen jongen geprezen, eigenschappen die den ouders vaak het leven moeielijk kunnen maken, maar die ook de onwaardeerbare zuurdeesem zijn, die de jongens 
{==67==} {>>pagina-aanduiding<<}
 tot mannen doet opgroeien, die van zessen klaar zijn.
Neen, B. is dunkt mij nooit jong geweest in dien zin, wel jong gehouden, en ook in natuurlijken zin klein gebleven. Zoo komt hij dan ook ons nu weder voor den geest, even met het taankleurige gelaat boven de tafel uitkijkende met het toegeknoopte jasje van grijslinnen en het tot den hals gesloten laken vest, waarboven even iets van een witten das zichtbaar was; zoo zagen wij hem niet vrij van gebreken voorovergebogen op zijn ouden dag op een stokje geleund over 's heeren straten slingeren met een onvasten stap, helaas door sommigen bespot, die niet wisten welk eene kennis in dat hoofd schuilde onder dien hoogen zwartvilten hoed van verouderd model, waarvan de zuinige man nog niet kon afstappen.
Zoo hebben wij hem op de gezette uren van de bepaalde werkdagen zien stappen naar de Academische Bibliotheek en des Zondags naar de Fransche Kerk, trouwe waarnemer van alle ochtend- en middagbeurten, tegen de opheffing van welke laatsten hij ernstig heeft geprotesteerd. B. had dominé's bloed in de aderen, hij was dan ook proponent geworden bij de Walsche Kerk, en hij heeft den kansel wel beklommen. Doch hij kon niet beschikken over een welluidend orgaan, noch over een boeiende voordracht; zijne preeken zouden van geleerdheid maar ook van langdradigheid hebben getuigd, hij zou de geloovigen uit de kerk hebben gepreekt; gelukkig dat hij zich de teleurstelling heeft bespaard, waaraan een eentonig prediker zich blootstelt. Hij bleef de godgeleerdheid in zijn eentje op de studeerkamer beoefenen, hield zich steeds op de hoogte onzer theologische tijdschriften, als de Boekzaal, Waarheid en Vrede, de Stemmen enz., en heeft zich zelfs eenmaal in het godgeleerd strijdperk gewaagd. B. is gelukkig de letterkundige loopbaan opgegaan, maar hij voelde zich toch aangetrokken tot de Walsche Kerk; hij was dus de aangewezen persoon om de in 1853 te Leiden 
{==68==} {>>pagina-aanduiding<<}
 opgerichte Bibliothèque Wallonne te helpen vestigen, en tot Secretaris-bibliothecaris der Commissie voor de Walsche archieven benoemd heeft hij die betrekking 26 jaren achtereen trouw en nauwgezet waargenomen. Ook in dit opzicht heeft B. zich verdienstelijk gemaakt; zonder hem zou de Bibliothèque Wallonne niet zoo goed zijn voorzien en ingericht, en binnen- en buitenslands bekend geworden; de door hem opgenoemde Catalogue met de 3 Suppléments blijven getuigen van hetgeen hij daar bijeen heeft mogen brengen, en vooral de in 1875 door hem bewerkte Catalogue, waarin hij de vorigen tezamensmolt, en dien hij verzuimde in zijne Biographie op te nemen 1. Ik mocht den 80jarigen man daarin ter zijde staan en had nog veel overredingskracht noodig om den bescheiden bibliograaf te bewegen zijn naam op den titel te laten prijken. De bewerking kostte hem toen veel moeite, en tal van drukfouten bleef tegen zijne gewoonte onverbeterd; ik geloof, dat hoe taai zijn gestel voor 't overige was, zijn gezicht in die dagen wat te wenschen overliet; kort daarop is dit door een kleine operatie geheel hersteld, zoodat B. tot aan het einde van zijn leven zonder bril heeft mogen lezen.
 
Het blijkt uit 's mans woorden, dat men in zijne familie met minachting neerzag op de betrekking van docent in de oude talen op het Instituut te Noorthey; ik geloof dat dit verkeerd gezien is, maar vind het toch gelukkig, dat B. geen docent geworden is; hij had als paedagoog den scepter nooit goed kunnen zwaaien; hij die nooit een echte jongen geweest was, was niet de man geworden om tegenover de jongens te staan; hij was met een goed geheugen en grondige kennis toegerust en bedeeld met een taai geduld, en moest met zijne daaraan gepaarde duidelijke 
{==69==} {>>pagina-aanduiding<<}
 voorstelling en geneigdheid tot herhaling van het gesprokene een goed leermeester zijn, maar ook weder op de studeerkamer, dat is, hij was geschikt voor privaat-onderwijs. Zonder twijfel zijn zijne lessen degelijk maar minder opgewekt geweest, en moeten zij goede vruchten hebben gedragen.
Bergman was naar mijne overtuiging in de wieg gelegd om een kamergeleerde te worden; zijn eenvoud en ongehuwde staat, zijne bescheiden eischen en deugdelijke kennis, zijne voorbeeldige nauwgezetheid en langzame manier van werken gepaard aan zekere mate van scherpzinnigheid maakten hem tot een onbetaalbaren man voor heeren boekverkooper-uitgevers; want hij verstond niet de kunst om zijn wetenschappelijke hulp in klinkende munt om te zetten; hij was als geknipt om zulk wetenschappelijk dienstbewijs te verleenen aan hen, die in zijn tijd nog uitgaven Grieksche en Latijnsche boeken, welke toen nog aftrek vonden, of oude classici met noten voorzien of vertalingen van Grieksche schrijvers, of herdrukken van Opuscula van de groote Leidsche philologen, waar B. dan aanteekeningen van meer of minder belang aan toevoegde. Geen wonder, dat B. een Grieksch Woordenboek, door een anderen philoloog opgezet, bewerkte, waardoor hij aan tal van gymnasiasten een goede bekende is geworden, al heeft juist de etymologische orde daarin gevolgd de Hollandsche beginners vaak wanhopig gemaakt, en is hij door hen duizende malen verwenscht. Later heeft hij een Latijnsch Lexicon helpen corrigeeren, hij was dan ook geboren voor zulk werk, dat tijd, kennis en nauwgezetheid vereischt; vandaar dat hij aan vele professoren ten dienste heeft gestaan bij den druk hunner werken, en op den koop toe er nog een register of alphabetischen index op bezorgde, ook al een soort van geestdoodend en ondankbaar werk, dat door de gebruikers van de boeken zelden genoeg wordt gewaardeerd. Wij tellen naast 9 oorspronkelijke werken van B. 26 ver- 
{==70==} {>>pagina-aanduiding<<}
 talingen en uitgaven van andere schrijvers door hem bezorgd, behalve 28 boekdeelen, die hij in proef heeft nagezien of waarvoor hij de bouwstof heeft geleverd.
Zoo heeft onze doctor in kalme bezigheid zijn lange leven doorgebracht, en ontwikkelden zich natuurlijk die eigenschappen van kleingeestigheid en bekrompenheid van den eenzijdigen kamergeleerde, welke Ruhnkenius zoo keurig in den ‘Doctor umbraticus’ heeft geschetst. Zoo heeft hij tal van beoordeelingen en aankondigingen geschreven in tijdschriften als de Vaderlandsche Letteroefeningen en de Konst- en Letterbode, ongeteekend maar te herkennen daar zij degelijk zijn en ook wat dor en droog. Ik geloof, dat er bijna geen jaar verliep zonder dat B. iets op de pers had; hij was zoo zeer gewoon om op die wijze onledig te zijn, dat hij op hoog gevorderden leeftijd de Memoria Valckenarii oprakelde en voltooide, de Supplementa Annotationis op de levens van Hemsterhuis en Ruhnkenius het licht deed zien, en ten slotte door Prof. de Vries daartoe opgewekt, de Opuscula van Peerlkamp voor den druk gereedmaakte. Dit boek lag afgedrukt op de praefatie na; hij vertelde mij, toen ik hem 't laatst bezocht op 20 November, mij daarvan spoedig een afdruk te zullen laten zien, ik ontmoette hem dien avond nog op een lezing van zijn neef C. Busken Huet, met wien hij zich nog goed en wel onderhield; maar deze uitgang op een kouden Novemberavond en het zitten in een ijskoude zaal is hem slecht bekomen. Den volgenden ochtend vroeg had hij een aanval van beroerte gehad, die door anderen gevolgd hem bewusteloos heeft gemaakt, en waarna hij zonder smart op Zondagavond is ingeslapen. Professor Cobet heeft een kort woord geschreven voor dit opus posthumum van B. De vermelding van dit boek moest dus aan B.'s Levensbericht worden toegevoegd. 1

{==71==} {>>pagina-aanduiding<<}

Reeds had B. vrij wat voor de pers gewerkt en bewerkt, toen hij op 32jarigen leeftijd als Tweede Onderbibliothecaris aan de Leidsche Hoogeschool werd verbonden; ten onrechte verwondert hij zich, dat er van die benoeming in de Acta Senatus geen gewag wordt gemaakt, dat behoorde daar ook niet te huis. En zoo is B. dan bibliograaf geworden en heeft hij 12 catalogussen groot en klein vervaardigd, die gedrukt werden, behalve den catalogus der geheele Academische Bibliotheek, die het licht niet heeft gezien. Hij kreeg tot taak ‘den grondslag te leggen tot een wetenschappelijken catalogus of beter gezegd tot eene meer wetenschappelijke indeeling en rangschikking van de drukwerken’; maar die vernummering heeft onder zijn bestuur nooit plaats gehad en van die verschikking is niets gekomen, zoolang hij Onderbibliothecaris was. En dit is zeer natuurlijk, want er was gebrek aan de noodige ruimte daarvoor. B. heeft het niet verder gebracht dan de titels der nieuw inkomende boeken te vervaardigen, die der vroeger beschrevenen te verbeteren, vervolgens een afschrift der titels op smalle strookjes geschreven systematisch te schikken, ze op reepjes van allerlei verschillend beschreven papier te plakken, ze op een vrij ondoelmatige wijs in oude omslagen en slappe portefeuilles te bergen met een vlassig touwtje bijeengebonden, en wel alles zoo, dat men dit apparaat niet kon in handen nemen zonder gevaar van scheuren; vandaar dat men het alleen in B.'s handen mocht bekijken, die er zich niet zonder de noodige zuchten toe zette, om de belangstellenden te laten zien welke boeken over een of ander onderwerp op de Bibliotheek aanwezig waren. Wat had de goede man een genot kunnen hebben van zijn werk, als hij die titels op losse blaadjes van gelijke grootte had laten plakken en ze tot bundeltjes had vereenigd volgens zijn stelsel; dan had hij ruimer inzage kunnen geven, toen het toch bleek, dat er geen plaats beschikbaar was 
{==72==} {>>pagina-aanduiding<<}
 om de boeken in die systematische orde te verzetten; dan had hij de vele bezoekers groote diensten bewezen, hen tot studie opgewekt door ze met de boeken in kennis te brengen, dan had hij, hetgeen hoofdzaak is, de onder hem berustende schatten voor studie en wetenschap meer rente laten afwerpen. Maar zoover dacht de kamergeleerde niet; hij bezat niet die welwillendheid, welke voor een bibliothecaris hoofddeugd moet zijn, altijd klaar te wezen om met terzijdestelling van eigen werk en eigen onderzoek het geleerde en ongeleerde publiek te helpen en den weg te wijzen in het doolhof der voor hen gereedstaande werken, hoe dikwerf ook die hulp wordt miskend, hoe vaak het onderzoek voor een ander ondernomen met een negatief resultaat wordt bekroond. B. was en bleef de beperkte bibliograaf zooals men dat vroeger opvatte, want in zijn leven is de bibliologie ontzettend ontwikkeld. Als zijn stelsel was doorgegaan, had hij de boeken netjes bijeen laten plaatsen, maar zich niet bekommerd over de vraag, hoe de dagelijks bijkomende boeken daar later tusschen zouden gevoegd worden. Hij was geen man om aan het hoofd te komen der Leidsche Bibliotheek bij het emeritaat van professor Geel, en moest dus droevige teleurstellingen ondervinden; hij kon zich met de noodig geworden veranderingen niet vereenigen, gaf zelfs zijn vrees voor de toekomst der boekerij te kennen, en verzocht op 70jarigen leeftijd zijn ontslag.
Een bewijs van eenzijdige wereldbeschouwing heeft hij nagelaten in den Catalogus 1 zijner boeken, die volgens testamentaire bepaling moesten verkocht worden zooals hij ze had beschreven. De goede man had niet begrepen, dat het geheel iets anders is voor zijn liefhebberij alle 
{==73==} {>>pagina-aanduiding<<}
 boeken en overdrukjes, alle werken en geschriftjes te beschrijven en stelselmatig te schikken, of wel voor een boekverkooping te groepeeren wat wel en wat geen waarde meer heeft, en dan nog wel handelswaarde. Zijn Praefatio geeft verder de noodige verklaring zijner indeeling, en de bekentenis dat hij meer goede en nuttige dan mooie en zeldzame boeken had verzameld; en juist dat goede en nuttige is zoo verschillend voor een tachtigjarigen en voor het geletterd publiek van onze dagen; zelf oud zijnde wist hij niet wat verouderd is voor het tegenwoordige standpunt der wetenschap. Gelukkig dat de geleerde niet bij den verkoop zijner talrijke boeken aanwezig is geweest, en dat hij zeker met het maken van dien catalogus zijner schatten zich zelven een genoegen heeft verschaft, dat wij hem niet mogen misgunnen. Wij hadden den nederigen geleerde een ruimere mate van wetenschappelijk genot en levensvreugde toegewenscht dan zijn deel geweest is; maar wellicht heeft hij daar zelf geen behoefte aan gehad, hij heeft in geleerde bescheidenheid en kalme tevredenheid zijn levenspad afgelegd, terwijl hij als eenvoudige dienaar der letteren naar de mate van zijne krachten zich onledig heeft gehouden met hetgeen de omstandigheden hem aan de hand hebben gedaan, liefhebberende en steentjes aandragende voor het grootsche gebouw der wetenschap. Hij ruste in vrede, terwijl vele zijner goede hoedanigheden bij ons in aandenken zullen blijven.
 
Leiden, 14 Mei 1877. Dr. W.N. du Rieu.




{==75==} {>>pagina-aanduiding<<}





Levensbericht van Mr. Anthony Brugmans.

Op den 16den Januari 1877 overleed te Amsterdam na een lang en werkzaam leven de advocaat Mr. Anthony Brugmans.
De naam Brugmans is voor de Maatschappij der Nederlandsche Letterkunde geen vreemde. Onder de levensberichten van hare leden vindt men die van den beroemden Leidschen Hoogleeraar Sebald Justinus Brugmans en van diens broeder Mr. Pibo Antonius Brugmans: de een de oom, de ander de vader van Mr. A. Brugmans. Ook reeds zijn grootvader, de Groningsche Hoogleeraar Antonius Brugmans, had zich op het gebied der wetenschap lauweren verworven. Zoo gingen in zijn familie wetenschap en roem hem vooraf en omringden hem. Ook zijne moeder, Anna Rijsendaal, wordt door allen, die haar gekend hebben, als een zeer begaafde vrouw geprezen. Afstamming, voorbeeld, traditie, opleiding: alles werkte dus samen, om ook hem een bijzondere plaats onder zijne tijdgenooten te doen innemen.

{==76==} {>>pagina-aanduiding<<}

Op den 22sten December 1799 werd hij te Amsterdam geboren. Hij werd bestemd voor denzelfden werkkring, waarin zijn vader werkzaam was en uitmuntte: dien van advokaat. Maar in zijne opleiding daarvoor bekleedde de studie der letteren een ruimere plaats dan anders gewoonlijk het geval is. In de klassieke talen ontving hij met Jacob van Lennep onderricht van den later als orientalist zoo beroemd geworden Hamaker, die zich toen nog voornamelijk aan de Grieksche en Latijnsche letterkunde wijdde; en toen deze in 1815 als hoogleeraar te Franeker beroepen was, volgde de jonge Brugmans hem derwaarts: naar de stad, waar de beide Professoren Brugmans hunne loopbaan begonnen hadden. Hij was er bij Professor Van Hengel aan huis. Later studeerde hij een korten tijd aan het Athenaeum te Amsterdam, en in September 1818 kwam hij aan de Academie te Leiden, om daar zijne studiën voort te zetten. De wensch, hem in de omgeving van zijn oom te brengen, was daarop niet zonder invloed geweest; maar hij mocht het voorrecht van diens omgang niet lang genieten, daar reeds in Juli 1819 de dood dezen aan de zijnen, aan de wetenschap en aan zijn uitgebreiden werkkring ontrukte.
Ook te Leiden was Brugmans bij een der Hoogleeraren, Professor Siegenbeek, aan huis. Dit verblijf bracht hem met al de Leidsche Professoren in aanraking, en stelde hem in de gelegenheid om in eene wel voorziene boekerij die uitgebreide kennis van de Nederlandsche literatuur op te doen, die hem later onderscheidde.
Zijne literarische studiën zette hij tot het candidaats-examen in de letteren voort. De rechtsgeleerdheid beoefende hij onder de leiding van de Hoogleeraren Smallenburg, Kemper, Tydeman, Hageman, en sedert 1821 ook van Van Assen.
De streng scholastische methode van den eersten, die de school van Van der Keessel voortzette, aan welke ook Brugman's vader zijne grondige rechtskennis te danken had, 
{==77==} {>>pagina-aanduiding<<}
 schrikte hem niet af. Hij zag in elke bepaling, elk vraagstuk, elke oplossing der Romeinsche rechtsgeleerdheid geen afzonderlijk voorwerp, dat het geheugen zich moest inprenten, maar een deel van een schoon en welsluitend geheel. Maar toen in dat leervak een man van een in meer verschillende richtingen ontwikkelden geest aan de Leidsche Hoogeschool optrad, toen Van Assen het Romeinsche recht van zijne historische en ethische zijde leerde beschouwen, had hij voor zijne lessen een geopend oor. Zijn smaak voor Cicero mocht Brugmans al niet bijzonder aantrekken, des te liever volgde hij hem in zijne beschouwingen, wanneer hij het gewicht deed gevoelen van de geschriften der oude Fransche rechtsgeleerden, uit wier werken de opstellers van het hedendaagsche Fransche recht geput hadden, zoodat hun gedachtengang langs dezen weg gevolgd, en soms de bron hunner misvattingen aangewezen kon worden. Ook in deze richting was Brugmans veel aan de lessen en gesprekken van Kemper en Tydeman verschuldigd.
Maar buiten deze officiëele vertegenwoordigers der wetenschap was er in dien tijd een man te Leiden, die op allen, die met hem in aanraking kwamen, een grooten invloed heeft uitgeoefend: ik bedoel Bilderdijk. Ook Brugmans volgde zijn onderwijs, en zonder zich te laten meesleepen tot hetgeen er buitensporigs was in zijne geniale beschouwingen, - waarvoor hij door zijn zelfstandigen geest en misschien ook door den invloed van Professor Kemper, aan wiens huis hij op vriendschappelijken voet verkeerde, werd behoed, - vond hij er een waar genot in, aan de hand van Bilderdijk de soms barbaarsche, maar grootsche tijdperken der Middeleeuwen te doorwandelen, het leenen kanonieke recht te bestudeeren, en door vollediger kennis van het verledene tot een juister beoordeeling van historische personen en van hedendaagsche toestanden in staat gesteld te worden. Menig uur vloog voor hem voorbij, 
{==78==} {>>pagina-aanduiding<<}
 als hij, hetzij met sommige zijner medestudenten de lessen over de geschiedenis des vaderlands volgde, hetzij in bijzondere gesprekken ruimschoots gebruik maakte van de toegevendheid, waarmede Bilderdijk zijn tijd ten beste gaf voor hen, bij wie hij genegenheid voor zijne geliefkoosde studiën ontdekte.
Van Brugmans' ernstige studie op rechts-historisch gebied legde zijne uitvoerige dissertatie De morte civili getuigenis af. Hij zelf verklaarde in de voorrede, dat hij dit onderwerp vooral daarom gekozen had, om aan de studie van het positieve recht die van de Middeleeuwen, waarmede hij zich zoo gaarne bezig hield, te kunnen verbinden. Met groote zorg en grondigheid heeft hij deze Germaansche rechtsinstelling in hare historische ontwikkeling in Duitschland, Italië en Frankrijk geschetst, en daarbij van een uitgebreide bronnenstudie blijk gegeven. Professor Van Hall noemt de bewerking dezer dissertatie voortreffelijk.
Het was op den 17den Juni 1824, dat Brugmans promoveerde en de academiestad voor goed verliet. Hij was er met velen, wier namen men later in de staatkundige geschiedenis des lands of in de geschiedenis der wetenschappen terugvindt, (Groen van Prinsterer, Thorbecke, Dirk van Hogendorp, Brouwer Starck, Delprat, de beide Philipse's, Ermerins, Van der Boon Mesch) in nauwe aanraking gekomen. Met enkelen (de beide zonen van Professor Rau en P.J.J. Mounier) had hij daar vriendschap voor het leven gesloten. Als in later jaren vreugde hem ten deel zou vallen of zorgen en lichaamsziekte hem zouden kwellen, zou de deelneming dezer drie vrienden zijne vreugde verhoogen of zijn leed verzachten, hun gastvrij onthaal zijne geschokte krachten herstellen. Een van hen, de President van het voormalig Gerechtshof van Gelderland, is korten tijd vóór hem gestorven. Diens broeder, de dichter Rau, en Ds. Mounier herdenken aan den avond huns levens den dierbaren vriend, en deelen aan jon- 
{==79==} {>>pagina-aanduiding<<}
 geren van jaren menigen trek uit zijn vroeger leven mede.
Na zijne promotie vestigde hij zich als advocaat te Amsterdam, stond zijn vader in diens uitgebreide rechtspraktijk ter zijde, en mocht zich spoedig in het vertrouwen zijner stadgenooten verheugen. Maar de onrust der tijden gedoogde geen regelmatigen voortgang in zijne loopbaan. De Belgische omwenteling brak uit, zij deed hem de toga voor den degen verwisselen, en noodzaakte hem tevens zijn voorgenomen huwelijk met de dochter van den Minister Van Maanen uit te stellen; een uitstel, dat bijna drie jaren geduurd heeft. Hij was kapitein bij de Amsterdamsche Schutterij en behoorde onder hen, die tot verdediging van de belangen des vaderlands uittrokken. Eerst in garnizoen te Nijmegen, later in cantonnementen in Noord-Braband, vervolgens deelnemende aan den tiendaagschen veldtocht, daarna weder in Noord-Braband gecantonneerd, heeft hij in die drie jaren als militair dezelfde talenten en dezelfde geestkracht getoond, die hem in andere levensbetrekkingen hebben onderscheiden. Trouwens er was een tijd geweest, waarin de militaire loopbaan hem had toegelachen als een wenschelijke carrière, en waarin de vervulling van dien wensch zelfs als eene verwijderde mogelijkheid was beschouwd. Zijn geheele leven lang hebben militaire onderwerpen en krijgsgeschiedenis hem bijzonder aangetrokken. Niet te verwonderen was het dus, dat hij ook in die dagen met grooten ernst en ijver zich toelegde op de vervulling der plichten en de beoefening der studiën, aan zijn nieuwen werkkring verbonden, - zonder daarom de gelegenheid te verzuimen om zijne kennis van het kerkelijk recht door een trouw gebruik van de boekerijen der hooge Roomsch-Katholieke Geestelijkheid, bij wie hij ingekwartierd was, uit te breiden. Met uitnemende zorg heeft hij steeds de belangen van zijne schutters behartigd; van grooten moed en zelfstandigheid heeft hij meer dan eens, zoowel in den om- 
{==80==} {>>pagina-aanduiding<<}
 gang met zijn ondergeschikten en met zijn chefs, als tegenover den vijand, de bewijzen geleverd; bij een verkenningsexpeditie, die bij het overtrekken der grenzen onder zijne leiding plaats had, en bij het gevecht te Houthalen, heeft hij zich bijzonder onderscheiden. Met het ridderkruis der Militaire Willemsorde en met het getuigenis van zijn chef, den Generaal-Majoor Knotzer, dat, als het hem in de praktijk tegen liep, hij gerust de militaire loopbaan kon kiezen, keerde hij naar Amsterdam terug.
Maar het liep hem in de praktijk niet tegen. Weldra behoorde hij, met Floris Adriaan Van Hall, met Boudewijn Donker Curtius, met S.P. Lipman en andere beroemde leden der Amsterdamsche balie, tot de eerste advocaten der hoofdstad. Hij heeft die praktijk gedurende ruim vijftig jaren uitgeoefend. Anderen mochten een staatkundige loopbaan intreden, of eene hooge administratieve of handelsbetrekking aanvaarden, of een rechterlijken zetel gaan innemen, of na jaren langen ingespannen arbeid rusten op hunne lauweren: hij is advocaat gebleven tot het einde. Op den 21sten Juni 1874 had op het Paleis van Justitie te Amsterdam eene eigenaardige plechtigheid plaats. De Amsterdamsche balie vereenigde zich daar, vijftig jaren nadat hij den eed als advocaat had afgelegd, om hem hulde te brengen op dien feestdag: zeldzame feestdag wegens het lange tijdvak, waarop hij mocht terugzien, zeldzaam ook wegens de onverzwakte kracht, waarmede hij voortging op hoogen leeftijd de praktijk uit te oefenen. De balie eerde daar tevens haar Deken. Sedert 1841 toch was hij lid van den Raad van Toezicht en Discipline, sedert 1857 Deken der Orde.
Belangrijk was dat tijdvak voor den rechtsgeleerde, onder de heerschappij eerst van het Fransche, daarna van het vaderlandsche recht, terwijl in onze overzeesche bezittingen nog het oud-Hollandsch recht gold. Hij had het voorrecht een advocaat met gevestigde praktijk te zijn, 
{==81==} {>>pagina-aanduiding<<}
 toen in 1838 de nieuwe wetgeving in Nederland werd ingevoerd, en aan de belangrijke processen, die den eersten tijd na deze invoering gekenmerkt en op vele punten de jurisprudentie omtrent het nieuwe recht gevestigd hebben, heeft hij een groot aandeel genomen.
In zee- en assurantiezaken zag men hem voortdurend hetzij als advocaat hetzij als arbiter optreden. Van de beide vaste commissiën van arbitrage, die te Amsterdam bestaan, de avarij-commissie, die geschillen over dispaches beslist, en de pilotage-commissie, die over hulp- en bergloon uitspraak doet, was hij lid. Nauw verwant aan dit deel zijner praktijk was zijne betrekking van Secretaris van Zeemanshoop, welke hij bijna veertig jaren heeft vervuld.
Zijne speciale kennis van het oud-Hollandsch recht, waarvoor Bilderdijk de grondslagen had gelegd, en die zijn vader, de voormalige advocaat der Oost-Indische Compagnie, en zijn schoonvader, de oud-Procureur-Generaal bij het Hof van Holland, Zeeland en West-Friesland, verder ontwikkeld hadden, maakten hem bijzonder geschikt voor de behandeling van Surinaamsche zaken, die dan ook spoedig in zijne praktijk een breede plaats innamen. Menigeen, die jaren lang in de kolonie was werkzaam geweest, verbaasde er zich over, dat hij, zonder daar ooit geweest te zijn, zoo volkomen van haar toestanden en recht op de hoogte was, en de Regeering erkende zijne uitgebreide kennis en ondervinding op dit gebied door hem te benoemen in twee commissiën, wier lidmaatschap hem met werk heeft overladen, zijne gezondheid heeft geschokt, en eigenlijk voor een advocaat met zoo drukke praktijk als de zijne een veel te zware taak was.
Van die beide commissiën was de eene geroepen tot onderzoek en beoordeeling der ontwerpen, samengesteld met het doel om de nieuwe Nederlandsche wetgeving voor de Nederlandsche West Indische bezittingen van het Rijk toepasselijk te maken. Zij is bij Koninklijk Besluit van 
{==82==} {>>pagina-aanduiding<<}
 den 27sten September 1852 in het leven geroepen, en bestond, behalve uit Mr. Brugmans, uit de Heeren Mr. P A. van Steenbergen, Mr. B.W.A.E. Baron Sloet tot Oldhuis, Mr. L. Metman, Mr. P. Fiers Smeding, Mr. I.H. van den Sande en Jhr. Mr. H.G.C.L. Janssens. Zij heeft op den 27sten November 1858 rapport uitgebracht. Bekend is het, dat een harer leden, de Heer Metman, be noemd is om de invoering der nieuwe wetgeving op de plaats zelve voor te bereiden, en dat die wetgeving met den 1sten Mei 1869 is ingevoerd. Volle instemming vond het doel der commissie bij Mr. Brugmans niet. Hij meende, dat eerst het vraagstuk van de emancipatie der slaven beslist, en het Regeerings-reglement vastgesteld moest zijn voor men het privaatrecht kon ontwerpen, waaronder voortaan de kolonie zou leven. Een algemeen recht, zonder verband met de sociale toestanden, waarvoor het bestemd was, strookte niet met zijne inzichten.
Die emancipatie maakte intusschen het onderwerp uit van de studie der tweede commissie, waarin hij benoemd werd, en die verder bestond uit den Oud-Minister Rijk, en de Heeren Groen van Prinsterer, Heemskerk Bz., Baron van Raders, Esser, Fiers Smeding, en G.C. Bosch Reitz, met den Oud-Minister J.C. Baud als President en Jhr. Janssens als Secretaris. Zij is bij Kon. Besluit van 29 November 1853 benoemd. De Heer Rijk is, voordat de commissie haar arbeid voleindigd had, overleden; Groen van Prinsterer heeft zich spoedig teruggetrokken, daar de denkbeelden der meerderheid te veel van de zijne afweken. De overige leden, met wier beschouwingen zich echter ook de Baron van Raders niet vereenigde, hebben op 16 Aug. 1855, voor zooveel Suriname, en op 26 Mei 1856, voor zooveel de West-Indische eilanden betrof, rapport uitgebracht.
Vooral het eerste rapport is zeer merkwaardig. De Commissie meende, dat men, om de ongunstige gevolgen, welke de emancipatie elders gehad had, te vermijden, een 
{==83==} {>>pagina-aanduiding<<}
 geheel nieuwen socialen toestand moest scheppen. Zij ging van de stelling uit, dat op den wetgever de plicht rustte te zorgen, dat de opheffing der slavernij bevorderlijk zou zijn aan de eischen van godsdienst, beschaving en stoffelijke welvaart. Het terugkeeren der Negers tot het boschleven moest vermeden, de samenwoning der geëmancipeerden bevorderd worden; de verplichting tot arbeid moest als een der grondslagen van elke maatschappelijke vereeniging worden erkend; het grondbezit moest voor de geëmancipeerden niet een kweekschool van luiheid worden, of een aanleiding om zich te ontslaan van de heilzame banden van het beschaafde leven. Te dien einde wilde de commissie niet alleen de slaven, maar ook de plantages onteigenen (zonder dat daardoor de kosten belangrijk zouden worden verhoogd, daar de waarde der plantages in de slaven bestond); voorts de slaven vereenigen in landelijke gemeenten in het gezondste en vruchtbaarste gedeelte der kolonie, met afzonderlijke woningen voor ieder huisgezin, en in het midden dier gemeenten suikerfabrieken oprichten, die door de partikuliere nijverheid zouden worden geëxploiteerd, maar waarvoor het riet door de gemeenten zou geleverd worden. Den prijs, voor het suikerriet te bedingen, wilde zij doen strekken, eerst om te voorzien in de uitgaven der gemeenten, daarna tot restitutie aan den staat van de kosten der emancipatie, later (na afdoening hiervan) tot verbetering van den toestand der geëmancipeerden. De gemeente zou aan hare leden godsdienstige opleiding en vorming, lager onderwijs, voeding en kleeding, geneeskundige verpleging en de eerste huisvesting verstrekken; de leden zouden vijf dagen voor de gemeenten moeten werken. Die gemeenten zouden door Gouvernementsambtenaren (hoofdlieden) worden bestuurd, onder medewerking voor elke gemeente van vier oudsten, uit de gemeenteleden te kiezen. Op gelijke wijze zouden de huisslaven, die alleen te Paramaribo bestonden, in gilden 
{==84==} {>>pagina-aanduiding<<}
 verdeeld worden onder gildemeesters; het gild zou zijne leden onderhouden, maar recht hebben op 5/7 der dagloonen.
Naast deze voorstellen had de Commissie een reeks voorloopige bepalingen ontworpen ten aanzien van den rechtstoestand der geëmancipeerden met betrekking tot burgerlijk recht, rechtsvordering, strafvordering en strafrecht. Invoering van geslachtsnamen en van registers van den Burgerlijken Stand; monogamie; echtscheiding met onderling goedvinden; voogdij over ouderlooze kinderen en toezicht over andere minderjarigen door de hoofdlieden der gemeenten of door de gildemeesters uit te oefenen; een eenvoudig erfrecht, in de eerste plaats van kinderen en echtgenooten; testamentifactio; vrije beschikking over den halven boedel, indien kinderen of echtgenoot werden nagelaten; onbeperkte toelating van getuigenbewijs voor verbintenissen; voorkeur aan de beëedigde verklaringen van hen, die het Christendom beleden, toe te kennen; behandeling van alle processen pro Deo; geen gijzeling; afschaffing van de zweep; invoering van disciplinaire straffen en tuchtplantatages, in welke laatste niet alleen veld- maar ook fabriek-arbeid verricht, en zes van de zeven dagen en negen uren daags gewerkt zou moeten worden; herziening der eerste regelen na twee jaren, zoowel in het belang van het lichamelijk welzijn der gëemancipeerden als van de ontwikkeling hunner zelfstandigheid.
Wanneer wij in den tegenwoordigen tijd deze voorstellen met hun staatsalvermogen, hun coöperatie, hun echtscheiding met onderling goedvinden enz. beschouwen, dan meenen wij daarin allicht familietrekken met hedendaagsche socialistische en geavanceerde begrippen te ontdekken. Maar het groote punt van verschil ligt hierin, dat volgens de laatste, dergelijke zaken aanprijzing verdienen voor onze beschaafde maatschappij, terwijl de commissie van 1853 ze nuttig keurde voor een zeer eenvoudige, zeer 
{==85==} {>>pagina-aanduiding<<}
 weinig ontwikkelde, pas van de banden der slavernij ontheven bevolking. Waarschijnlijk is het, dat onderscheidene Javaansche toestanden door haar tot voorbeeld genomen zijn.
Wat hiervan echter zij, er is geene gelegenheid gegeven, om de denkbeelden der commissie aan de werkelijkheid te toetsen. Zij had met groote zorg een moeitevollen arbeid volbracht, door tal van enquêtes omtrent de feiten een helder licht verspreid; maar haar lot is dat van zoo menige andere commissie geweest: haar rapport is de eenige vrucht van haar arbeid gebleven. Haar denkbeelden zijn niet overgenomen, gedeeltelijk uit vrees voor de verplaatsing en vereeniging der slaven, maar van sommige zijden ook uit tegenzin tegen de verplichting tot arbeid, die men als een inbreuk op de te schenken vrijheid beschouwde. Het eene wetsontwerp vóór, het andere na, is bij de Staten-Generaal ingediend: in 1857 door den Minister Mijer, in 1858 en in 1860 door den Minister Rochussen, in 1861 door den Minister Loudon, tot het eindelijk in 1862 den Minister Uhlenbeck gelukt is de lang gewenschte emancipatie tot stand te brengen. Of de voorstellen der Commissie van 1853 de voor de kolonie gunstige gevolgen zouden gehad hebben, welke daarmede beoogd waren, kan niemand zeggen; maar zeker is het, dat de wet van 8 Augustus 1862, met hare vrijverklaring op 1 Juli 1863, haar tienjarig staatstoezicht en hare premiën voor immigratie, die resultaten niet heeft opgeleverd.
De praktijk van Mr. Brugmans bepaalde zich natuurlijk niet tot handels- en zeerecht en koloniale zaken, hoe groote rol deze ook in een handelsstad mochten vervullen. Ook op ander gebied is hij in de belangrijkste zaken werkzaam geweest. Zoo is het ridderkruis der Orde van den Nederlandschen Leeuw hem in 1843 geschonken als erkenning van de diensten door hem aan den Nederlandschen Staat in zijn verhouding tot het losgescheurde België bewezen.

{==86==} {>>pagina-aanduiding<<}

Veel grooter plaats echter dan de belangen van den Staat, hebben die van de stad Amsterdam in zijne praktijk ingenomen. Zijn vader was stads-advocaat, en reeds in 1824 werd de zoon met de behandeling van een gedeelte dier zaken belast. Toen de eerste, aan andere betrekkingen meer en meer zijn tijd wijdende, tegen het einde van 1838 zijn ontslag verzocht, werd zijn zoon in zijne plaats benoemd. Hij heeft die betrekking tot het einde van het jaar 1876 vervuld. Aldus gedurende meer dan vijftig jaren met stedelijke zaken vertrouwd, bijna veertig jaren lang met het officieele ambt bekleed, heeft hij tal van instellingen en personen zien voorbijgaan, terwijl hij, onverschillig op welken leeftijd, altijd met jeugdige kracht de stad zijner inwoning diende. Hij heeft onder de Grondwet van 1815, onder die van 1840, en onder die van 1848 gearbeid; het Reglement voor het stedelijk bestuur van 1824 en de Gemeentewet van 1851 helpen uitvoeren, de Burgemeesters Elias, Van de Poll, Cramer, Huidekoper, Van Reenen, Provo Kluit, Boot, Messchert Van Vollenhoven, Fock en Den Tex van raad gediend. Van bijzondere waarde was voor hem in die praktijk zijne kennis van het oude recht en van vroegere toestanden, en hoemeer bij het Stedelijk Bestuur, onder het voortdurend wisselen der instellingen, en het telkens optreden van nieuwe personen bij iedere wijziging van wet of richting, de herinnering aan het oude verflauwde, des te belangrijker werden voor Amsterdam de diensten van den man, wiens leeftijd slechts merkbaar was aan het vele dat hij had beleefd, en die, wat hij niet beleefd had, met voorliefde tot het onderwerp zijner studiën gemaakt en met historischen zin in zich opgenomen had.
Die historische zin is in zijn geheele leven zichtbaar geweest. Reeds zagen wij, hoe zijne studiën aan de Academie zich bij voorkeur in die richting bewogen, en het onderwerp zijner dissertatie daaraan ontleend was. Ook 
{==87==} {>>pagina-aanduiding<<}
 daarna bleef de beoefening der geschiedenis tot zijne geliefkoosde ontspanningen behooren, en toen hij in 1829 in de Maatschappij Felix Meritis eene verhandeling uitsprak, was het om door een beschouwing van de staatsomwentelingen in Engeland en Frankrijk het verkeerde aan te toonen van denkbeeldige begrippen, hetzij gelijk in Engeland uit godsdienstige dweeperij, of als in Frankrijk uit wijsgeerige bespiegelingen geboren, maar niet staande op den vasten bodem der historie en der werkelijkheid.
Op dien vasten bodem stonden zijne Nederlandsche sympathiën. Van het huis van Oranje was hij, evenals zijn vader, een trouw aanhanger en ijverig dienaar. Aan de vaderlandsche instellingen was hij met warmte gehecht. Van nieuwigheden en proefnemingen was hij afkeerig. Wanneer de stroom des tijds echter het oude had meegevoerd, dan kantte hij zich niet onverzoenlijk tegen de nieuwe richting, maar trachtte haar te matigen en voor uitersten te behoeden. In dien geest is hij jaren lang medebestuurder van de Kiezersvereeniging de Grondwet, later van de Kiezersvereeniging Amsterdam geweest.
Als rechtsgeleerde was zijne voorliefde op het positieve recht en de overgeleverde doctrine gericht. Met de wijsbegeerte des rechts hield hij zich minder op, en de nieuwe theorieën, die ook op het gebied der rechtswetenschap, gelijk op ieder ander, in de latere jaren hoe langer hoe meer ontstonden, vielen niet in zijn smaak. Zijne kennis van het positieve recht, uitstekend door omvang en nauwkeurigheid, bleef hierdoor steeds in hare oorspronkelijke zuiverheid bewaard.
Zijne pleidooien en de redevoeringen door hem gehouden op vergaderingen of in de Provinciale Staten, waarvan hij van 1853 tot 1871 lid was, waren boeiend en overtuigend. Zij kenmerkten zich door menige literarische of historische aanhaling (waartoe zijn uitnemend geheugen en levendige verbeelding hem in staat stelden), door een 
{==88==} {>>pagina-aanduiding<<}
 nauwkeurige kennis van zijn onderwerp, door een warme overtuiging en door groote zeggingskracht.
Krachtig was zijne geheele persoonlijkheid. Van zwakheid had hij een afkeer. Handhaving van het gezag achtte hij altijd en in iederen maatschappelijken kring een eerste noodzakelijkheid. Met die kracht ging, gelijk doorgaans het geval is, een ridderlijk karakter gepaard. Het zijn de zwakken, die soms verleid worden hun toevlucht tot de kleine middelen en de kronkelende paden te nemen. Maar wat ook dikwijls met kracht vereenigd wordt gezien, een groote mate van welwillendheid jegens anderen, trof men evenzeer bij hem aan. Hij heeft in allerlei levenskringen gelegenheid gehad hiervan het bewijs te leveren: als militair, als Deken der orde van advocaten, als raadsman van zijne talrijke cliënten. Zijne schutters mochten in den aanvang verbaasd, of zelfs ontstemd zijn over de strenge tucht, die hij onder hen handhaafde: toen zij niet alleen het nut daarvan in het vijandelijk land leerden inzien, maar tevens gewaar werden, op welk een verstandige en krachtige wijze hij voor hunne behoeften en belangen zorgde, ontstond er tusschen hen en hun kapitein een innige band, die ook na het einde van den dienst heeft voortgeduurd, hen bij iedere gelegenheid zijne hulp deed zoeken, en hem dubbel hulpvaardig maakte, zoodra het een zijner vroegere schutters gold. Tot zijne Compagnie te hebben behoord, was een titel, die niet alleen op zijne hulp als advocaat aanspraak gaf, maar ook bij de behoefte aan een leverancier of een werkman zijne keuze bepaalde. Denzelfden karaktertrek kon men in zijn omgang als Deken met zijn jonge Confrères opmerken. Het was niet de officiëele aanraking alleen, die tusschen hen bestond. Als hij krachtens zijn ambt een van hen in een pro-Deo-zaak als advocaat zou aanwijzen, onderzocht hij die zaak persoonlijk, en stelde zijn tijd en ondervinding voor den jongen Confrère beschikbaar. Het was hem geen last, maar een aangename 
{==89==} {>>pagina-aanduiding<<}
 taak hunne eerste schreden op het pad der praktijk te leiden en te steunen, en menig uur is aan zijne andere drukke werkzaamheden onttrokken, om aldus gewijd te worden aan de belangen der jonge balie en der pro-Deanen. Met denzelfden ijver nam hij de zaken zijner eigene cliënten waar. Zoo hij van den eenen kant in zijn omgang met hen altijd de man van gezag bleef, van de andere zijde was zijne zorg voor hunne belangen onbegrensd en geen arbeid hem te veel. Il épousait ses causes, zoo als men zegt, en terwijl hij ontzag afdwong, wekte hij vertrouwen en won hij de harten. Het is opmerkelijk te hooren, met welk eene ingenomenheid velen van hen nog steeds over hem spreken, niet het minst de jongeren van jaren. Toen er dan ook, nog niet vele jaren geleden, tusschen de werklieden en de werkgevers in het tabaksvak te Amsterdam een ernstige oneenigheid was ontstaan, was hij de man, die geroepen werd en die er in slaagde eene voor beide partijen bevredigende oplossing tot stand te brengen. Nog vindt men onder zijne papieren het Diploma, aan hem als eerevoorzitter van de toen door hem opgerichte Vereeniging van beoefenaars van het tabaks- en sigarenvak uitgereikt. Het ligt er naast zoo menig ander blijk van waardeering, door hem van verschillende zijden op allerlei gebied ontvangen: naast zijne benoemingen tot Bestuurder der Stads- Tusschen- en Burgerscholen, tot lid van de sub-commissie van de Maatschappij van Weldadigheid, tot lid van het Historisch Genootschap te Utrecht, en van de Maatschappij, door wier zorg dit levensbericht het licht ziet, tot Bestuurder van de Maatschappij tot redding van drenkelingen. En om nog eens te herinneren aan tijden, die thans reeds verre achter ons liggen, maar waarin zijne persoonlijkheid zoo geheel paste, men vindt er ook zijne aanstelling tot Houtvester in het tweede jachtdistrict van Noord-Holland.
Dat een man van een zoo veelzijdige ontwikkeling en 
{==90==} {>>pagina-aanduiding<<}
 levenservaring, begaafd met een rijken geest, een levendige verbeelding, een stalen geheugen en een warm hart, ook voor het gezellig verkeer gansch bijzondere gaven bezat, behoeft ter nauwernood gezegd te worden. In allerlei levenskringen had hij verkeerd, aan tal van belangrijke gebeurtenissen persoonlijk aandeel gehad; de meest uiteenloopende wetenschappen had hij beoefend; van alle dichters, klassieke en moderne, kende hij geheele stukken van buiten; voor iedere kunst had hij een geopend oog; in zijne jeugd had hij zelfs niet zonder talent de schilderkunst beoefend. Voeg bij dat alles een gezellige natuur - de behoefte aan gezelligheid en de gaaf om zich te geven en mede te deelen aan anderen - en men gevoelt, dat hij van iederen kring, waarin hij zich bewoog, spoedig het middelpunt moest worden, van zijn familiekring de ziel en het leven was.
Zijn persoonlijk voorkomen was geheel in overeenstemming met zijn karakter. Zijn hooge gestalte, zijn militaire houding, zijn gelaat vol afwisselende uitdrukking, zijn innemende glimlach, teekenden trek voor trek zijne eigenaardigheden. Aan zoovele voortreffelijke eigenschappen van hoofd en hart als hij bezat, was echter zijne gezondheid niet ten volle geëvenredigd. Het zittend leven, de ingespannen arbeid, de zorgen aan zijn werkkring verbonden, waren daarvoor niet gunstig. En naast de zorgen der praktijk heeft hij er andere van smartelijker aard gekend, toen de dood eerst ééne, toen een tweede, en in 1876 een derde zijner dochters vóór hem ten grave deed dalen. Toch had hij een bijzonder krachtige constitutie. Zonder deze zou hij den rusteloozen arbeid niet hebben volbracht, dien hij verricht heeft, en zeker de praktijk van advocaat, zoo vermoeiend vooral voor hen, die een prikkelbaar gestel hebben en zich met hunne zaken als het ware vereenzelvigen, niet hebben kunnen voortzetten tot op zeven en zeventigjarigen leeftijd. De gebreken van den 
{==91==} {>>pagina-aanduiding<<}
 ouden dag heeft hij dan ook niet gekend. Nog op 23 December 1876 heeft hij als arbiter gezeten in eene dier vaste commissiën, waarvan hij lid was. Het was zijn laatste arbeid. Hij was toen lijdende aan dezelfde ziekte, die hem tien jaren vroeger op den rand van het graf had gebracht. Van de zitting, te zijnen huize gehouden, begaf hij zich onmiddellijk te bed. Hij heeft dat ziekbed niet weder verlaten: ruim drie weken daarna is hij gestorven.
Met hem is een der mannen van het wereldtooneel afgetreden, wier type hoe langer hoe zeldzamer wordt. Zijn heengaan heeft voor velen een leegte achtergelaten, en zijne familie in diepen rouw gedompeld. Voor hen, die achterblijven, is het een voorrecht zijn leven te herdenken, en eigen krachten te sterken door de herinnering aan hem, die hun is voorgegaan.
 
October 1878. M.J. Pijnappel.



{==93==} {>>pagina-aanduiding<<}





Levensbericht van Frans Frederik Karseboom.

Door het Bestuur onzer Leidsche Maatschappij aangezocht om eene beknopte levensschets van mijn ouden vriend te stellen, aarzelde ik geen oogenblik aan die vereerende uitnoodiging te voldoen. Immers de herinnering aan dien man, met wien ik geruimen tijd te Amsterdam dagelijkschen omgang in een belangrijken werkkring gehad heb, verlevendigde in mij de gedachte aan dien vervlogen tijd; en in den avond zijns levens ziet men zoo gaarne op de vroegere levensjaren terug.
Frans Frederik Karseboom werd op 23 Mei 1815 te Amsterdam geboren. Zijn vader Anthony Karseboom, Notaris te Amsterdam, had uit zijn eerste huwelijk met Catharina Meulman één zoon, die later vele jaren makelaar in effecten geweest is; - Frans Frederik was het eenige kind uit het tweede huwelijk met Jacoba Justina Strumphler. Hij was pas veertien jaren oud, toen zijn vader stierf; waarna diens weduwe te Haarlem ging wonen. Dit was oorzaak, dat hij van Augustus 1830 tot Novem- 
{==94==} {>>pagina-aanduiding<<}
 ber 1832 onderwijs genoot op het Instituut van Fransche wetenschappen, toen verbonden aan de Latijnsche scholen aldaar onder den rector Venhuizen Peerlkamp. Doch, toen zijne moeder metterwoon naar de hoofdstad was teruggekeerd, zette hij op het Amsterdamsch gymnasium de studie der classieke letteren voort, totdat hij als de eerste zijner klasse op 20 Sept. 1833 met eene Latijnsche oratie, naar de gewoonte dier dagen, tot het Hooger Onderwijs overging. Dat onderwijs viel hem aan het Athenaeum illustre ten deel; en hij besloot op voortreffelijke wijze zijne wèl aangelegde studiën door openbare verdediging van een proefschrift De navium detentione quae dicitur embargo, onder den hoogleeraar Den Tex, te Amsterdam, op 25 Juni 1840. Hij had zijn onderwerp daarin behandeld uit een publiek- en volkenrechtelijk oogpunt. Eene week daarna, op 4 Juli van datzelfde jaar, promoveerde hij te Leiden, na openbare verdediging van eene dissertatie over hetzelfde onderwerp, waarin hij zijne stof had bewerkt uit het oogpunt van handelsrecht. In die twee zeer uitgewerkte deelen waarvan het een het ander aanvult, is zorgvuldig behandeld al wat op het onderwerp betrekking heeft. Tot dit onderzoek omtrent de publiek- en privaatrechtelijke gevolgen van het embargo had hem aanleiding gegeven de bejegening, door ons land in 1832, ter gelegenheid van den afval der Belgische gewesten en de onbuigzaamheid van Koning Willem I voor de besluiten der Conferentie te London, als dwangmiddel van de zijde der Fransche en Engelsche regeeringen ondervonden. Summa cum laude werd hij tot doctor in de rechten bevorderd.
Na een paar jaren zich als jong advocaat te hebben geoefend in de behandeling van weinig winstgevende zaken, werd hij op 4 Juli 1842 benoemd tot substituut-griffier bij de arrondissements-rechtbank te Amsterdam, ter vervanging van Mr. J. Messchert van Vollenhoven, die tot substituut-officier was bevorderd. Hij haakte er naar 
{==95==} {>>pagina-aanduiding<<}
 om eenmaal dienzelfden overgang van den eenen naar den anderen vleugel van de rechtbank te doen, en die wensch werd op 17 November 1846 vervuld door zijne benoeming tot substituut-Officier van Justitie. De steller dezer schets, twee maanden te voren tot Officier van Justitie opgeklommen, had eene plaats van substituut-Officier doen openvallen, en was er zeer mede ingenomen, dat de vacature door den ijverigen Karseboom werd vervuld. Deze was nu de derde, die uit de griffie naar het parket overging; vóór hem hadden onze vrienden J.A. Jolles en Messchert van Vollenhoven dat voorrecht gehad; de eerstgenoemde was tot substituut-Officier bevorderd geworden na de verplaatsing van Mr. M.H. Godefroi uit het parket als raadsheer in het gerechtshof van Noord-Holland. Veelvuldig waren in die jaren de veranderingen van personeel in het parket bij de Amsterdamsche rechtbank. In 1852 nam Messchert van Vollenhoven er zijn afscheid, daar hij door den gemeenteraad tot Wethouder was gekozen; Jolles was in datzelfde jaar overgegaan in een nieuw geschapene betrekking, die niet van blijvenden aard zou zijn, die van Directeur der rijkspolitie in de districten Noord-Holland en Utrecht; zij werden beiden in het parket vervangen door de tot substituten aangestelde Mrs. H.A. Hartogh en J.C. Bijleveld. Ook Karseboom deed al spoedig een sprong voorwaarts in het openbaar ministerie; hij werd op 19 Juli 1853 tot advocaat-generaal bij het gerechtshof van Noord-Holland benoemd. Was de verwachting, omtrent zijne kunde en werkzaamheid gekoesterd bij zijne intrede in het parket bij de rechtbank, ten volle verwezenlijkt, ook door vriendschappelijken toon had hij zich bij zijne ambtgenooten aangenaam weten te maken. Gelukkig bestond destijds - en het is te hopen, dat diezelfde geest is blijven rondwaren binnen de wanden van de parketzalen der Amsterdamsche rechtbank - onder de leden van het openbaar ministerie die goede overeenstem- 
{==96==} {>>pagina-aanduiding<<}
 ming, welke ongetwijfeld even nuttig werkte op de behandeling der talrijke zaken, hun opgedragen, als zij den last van den arbeid verlichtte en het ambtelijk leven veraangenaamde.
De door hem uitgebrachte, goed doorwerkte conclusiën werden geregeld in het rechtsgeleerd bijblad opgenomen; en zoo was zijn naam als grondig beoefenaar der rechtswetenschap ook buiten Amsterdam bekend geworden en het oog van het hoofd van het Openbaar Ministerie in Nederland op hem gevestigd. Op 14 Juni 1857 werd Karseboom benoemd tot advocaat-generaal bij den Hoogen Raad; totdat hij, veertien jaren later, de hoogste sport der ladder waarlangs hij allengs was opgeklommen, met ieders goedkeuring bereikte. Bij Koninklijk Besluit van 8 December 1871 werd hij bevorderd tot procureurgeneraal bij den Hoogen Raad der Nederlanden.
De onderscheidingen, gewoonlijk aan hen toegekend, die hooge bedieningen bekleeden, bleven ook voor hem niet achterwege. In 1859 was hij, toen advocaat-generaal bij den Hoogen Raad, begiftigd geworden met het Ridderkruis der orde van den Nederlandschen Leeuw, en in Mei 1874, ter gelegenheid der feestviering voor de vijf en twintigjarige regeering van Koning Willem III, werd hem, toen procureur-generaal, het Kommandeurskruis dier orde geschonken.
Altijd in drukke betrekkingen geplaatst, had hij weinig beschikbaren tijd over tot het schrijven van andere vertoogen, dan welke hij in den vorm van conclusiën voordroeg. Toch zijn er enkele gelegenheidsgeschriften door hem in het licht gezonden. Zoo was hij de schrijver van een openbaren brief aan Mr. J. Heemskerk Azn., na diens beschouwingen over het wetsontwerp van 1851 over het armbestuur. Hij gaf dien brief uit, zich niet bij naam aanduidende, doch slechts als een lid der groote Diaconie-vergadering der Evang. Luthersche gemeente te Amsterdam. 
{==97==} {>>pagina-aanduiding<<}
 Men vindt er een warm pleidooi in voor de geheele onafhankelijkheid der diaconieën om bedeeling te geven of te weigeren aan wien zij willen, en tegen de bevoegdheid van den staat om daarin banden aan te leggen. De klem van dit zijn betoog zal gewis worden erkend door den man, die later tweemalen stond aan het hoofd van het toen nog zoo veelomvattend departement van binnenlandsche zaken, en van wiens kunde en werkzaamheid de natie voortgaat de vruchten te trekken, nu hij in otio cum dignitate de bepalingen onzer grondwet van 1848 toetst aan de praktijk, en bouwstoffen levert, die van groot nut kunnen zijn bij eene eventueele herziening onzer staatsregeling.
In 1850 had de Rechtbank te Amsterdam zich geheel vereenigd met eene conclusie, door Karseboom genomen in eene zaak, waarin het de vraag gold, of een Nederlander, met eene personeele actie als eischer optredende tegen iemand, die in Neêrlandsch Oost-Indië woont, dien verweerder kan dagvaarden voor den rechter der woonplaats van hem, eischer. De hoogleeraar M. Des Amorie van der Hoeven bestreed die leer in eene afzonderlijke brochure, en dit geschrift lokte van Karseboom een antwoord uit, dat hij in den vorm van een open brief uitgaf, en waarin hij de leer der rechtbank en de zijne beknopt en duidelijk verdedigde.
Toen ik, als voorstander der beginselen van de schoolwet van 1806, met tegenzin bespeurd had, dat (het was in 1848) al meer en meer ten dienste eener uitsluitend kerkelijke richting bijzondere scholen der eerste klasse werden opgericht, en dat men van de zijde der voorstanders van zulke sectescholen begon te beweren, dat voor de aanstelling van onderwijzers op die scholen geen vergelijkend examen werd vereischt, stelde ik een betoog, ter aanwijzing, dat zoodanig examen wel degelijk werd gevorderd. Dat opstel, geplaatst in de Ned. Jaarboeken voor 
{==98==} {>>pagina-aanduiding<<}
 rechtsgeleerdheid en wetgeving, dl. X. bl. 47 e.v., lokte, gelijk te verwachten was, een tegenschrift uit van een ijverigen kampvechter voor de sectescholen, Mr. J.J.L. Van Der Brugghen. Maar ook Karseboom, hoewel evenzeer als ik ingenomen met het openbaar onderwijs en even beducht voor de toeneming der bijzondere scholen van de aangeduide soort, gevoelde zich opgewekt om mijn betoog in zooverre te bestrijden, dat hij beweerde, dat voor de aanstelling van hoofdonderwijzers in weeshuizen althans het houden van een vergelijkend examen niet verplichtend was. Men vindt zijn opstel in de bovengemelde Jaarboeken, dl. X. bl. 423 e.v. De vraag, die toenmaals een strijdvraag van den dag was, heeft thans alle belang verloren.
Nadat er in het laatst van 1868 door de regeering een wetsontwerp was ingediend tot gedeeltelijke invoering der wet van 31 Mei 1861, die wel in no. 49 van het Staatsblad van dat jaar te lezen, doch nimmer ingevoerd is, achtte Karseboom het nuttig in eene brochure zich te verklaren tegen de voorgestelde afschaffingen 1o van de aanbevelingslijsten bij vacatures in den Hoogen Raad, 2o van de vacantiën bij de rechterlijke collegiën, 3o van het voorschrift, dat de procureur-generaal bij den Hoogen Raad wake voor de nakoming der wetten bij de rechtscollegiën, met de bepaling, dat de overige ambtenaren van het openbaar ministerie de bevelen dienaangaande moeten opvolgen; en vooral 4o bestreed hij de voorgenomen afschaffing der conclusiën van het openbaar ministerie in burgerlijke zaken, anders dan in cassatie. Het nut dier conclusiën aan te wijzen, dit was het hoofddoel van zijn betoog. Eene opgave der door hem gebezigde gronden ligt buiten het kort bestek, waarin deze schets behoort te blijven, wil zij voldoen aan het rechtmatig verlangen van het bestuur onzer Leidsche Maatschappij. Hij schreef dit stukje, gelijk hij zelf getuigt, uit voorliefde tot den werkkring, waarin hij schier zijn gansche leven doorbracht. En 
{==99==} {>>pagina-aanduiding<<}
 zeker, zoo iemand recht had zich uit te laten over de nuttigheid dier conclusiën, dan was hij het wel in de eerste plaats, die bij rechtbank en gerechtshof te Amsterdam zoo vele grondig bewerkte voorlichtingen had gegeven. - Het is echter opmerkelijk, dat twee oude ambtenaren van het openbaar ministerie, oude ambtgenooten van Karseboom, en beiden algemeen bekend als uitstekende rechtsgeleerden, het nut dier conclusiën hebben betwist: Mr. Godefroi, als Minister van Justitie, in de Mem. van toelichting op zijn wetsontwerp op de rechterlijke organisatie (zitting 1859-60).- en Mr. Jolles, in een artikel over de brochure van Karseboom, geplaatst in het Weekbl. v.h. recht, no. 3061. -
Genoeg had hij van zich doen hooren, om de aandacht van geleerde genootschappen op zich te doen vestigen. In 1859 werd hij gekozen tot lid van het Provinciaal Utrechtsch genootschap van kunsten en wetenschappen, en in 1865 tot lid der Leidsche Maatschappij der Nederlandsche Letterkunde.
Nog op eene andere plaats, dan op het Amsterdamsch parket, heb ik gelegenheid gehad, den steun van Karseboom te waardeeren. In April 1853 werd hij gekozen tot lid van den gemeenteraad, waarvan ik reeds lid was; en na mijne optreding als Burgemeester der Hoofdstad in Febr. 1855, werd hij lid der commissie voor de verordeningen, tegen wier overtreding straf is bedreigd, toen ik ambtshalve voorzitter dier commissie was geworden. Op een vasten avond in iedere week vergaderden hare leden ten stadhuize, en menig uur werd er door ons nuttig en ook genoeglijk doorgebracht. Moest er in den Raad eenige Commissie worden benoemd tot het instellen van een onderzoek van rechtskundigen aard of van veel omvang, het was zoo goed als zeker, dat Karseboom onder de leden van zoodanige Commissie behoorde. Hij was in den regel een steun voor het dagelijksch bestuur, afkeerig van 
{==100==} {>>pagina-aanduiding<<}
 bedilzucht en van oppositie; want hij was van nature conservatief.
Toen hij later te 's Gravenhage gevestigd was als advokaat- generaal bij het hoogste rechtscollegie, werd hij ook daar - het was in Augustus 1863 - van conservatieve zijde aanbevolen voor het lidmaatschap van den raad dier gemeente. Hij werd met groote meerderheid van stemmen gekozen, niettegenstaande hij in het Dagblad, dat hem warm had aangeprezen, uitdrukkelijk zijn verlangen had te kennen gegeven, om voor die keuze niet in aanmerking te komen. Hij bleef na den voor hem schitterenden uitslag bij dat besluit volharden en nam wegens zijn veelvuldige ambtsbezigheden het hem opgedragen lidmaatschap niet aan.
Wordt er dikwijls misgetast in de qualificatie der politieke richting, waartoe iemand gezegd wordt te behooren, bij Karseboom had men in dit opzicht goed gezien. Hij behoorde beslist tot de conservatieve richting. Het is dan ook niet onbekend gebleven, dat een conservatief kabinet hem eenmaal gaarne als Minister van Justitie bij zich had opgenomen; doch hij wees dat eervol aanbod af, de voorkeur gevende aan de meer vaste betrekking, waarin hij zich zoo geheel op zijne plaats gevoelde.
Gelijk hij conservatief was in de politiek, was hij het evenzeer in het godsdienstige. Even sterk gekant tegen de streng orthodoxe richting, als tegen de moderne, hield hij zich op het evangelisch standpunt, in milden en verstandigen zin opgevat. Als ijverig lidmaat der Evang. Luthersche gemeente heeft hij veel voor de belangen zijner geloofsgenooten gearbeid. Hij was, gelijk onze geachte vriend Jhr. Jo. De Bosch Kemper, geruimen tijd een werkzaam lid der synodale vergaderingen van dat kerkgenootschap. Had hij eenmaal, in het naschrift van den bovenvermelden brief aan Mr. Heemskerk, verklaard, ‘dat hij den Alwijzen Bestuurder zijner lotgevallen, onder veel, 
{==101==} {>>pagina-aanduiding<<}
 ook daarvoor innig dankte, dat Hij hem lust, kracht, gelegenheid en eenige geschiktheid, hoe weinig dan ook, geschonken had, om als diaken voor zijne medemenschen nuttig te kunnen zijn,’ voorwaar hij is later in andere kerkelijke bedieningen een sieraad en steun van zijn kerkgenootschap geweest. Uit zijne nagelaten papieren blijkt, dat hij, te Amsterdam wonende, daar vele jaren regent van het diaconie- wees- oude mannen- en vrouwenhuis was, - dat hij, naar 's Gravenhage verplaatst, daar ouderling werd en regent van het Luthersch weeshuis en voorts bij Koninklijk Besluit van 16 Febr. 1859 benoemd is tot Curator van het Evangelisch Luthersch Seminarium te Amsterdam. Onze geliefde, thans ontslapene, Koningin Sophia, gewoon op gezette dagen het Luthersch weeshuis in de residentie te bezoeken, had hem als regent van dat gesticht leeren kennen en droeg hem achting toe. Minzaam gelijk die edele vrouw was, bracht zij hem een bezoek, nadat zij vernomen had, dat hij om den slechten staat zijner gezondheid ontslag uit zijn ambt had aangevraagd.
Op 29 Maart 1855 door den Koning benoemd tot lid der algemeene Commissie van liquidatie der zaken van de voormalige wees- en momboirkamers, werd hij in December 1857 Ondervoorzitter en op 24 Sept. 1859 Voorzitter dier Commissie.
Van zijn lidmaatschap in het bestuur van het Haagsch Departement der Maatschappij tot Nut van 't algemeen en in de Commissie voor de school van dat departement wordt hier nog ter loops melding gemaakt, omdat de steller dezer schets ook in die beide betrekkingen gedurende vele jaren getuige mocht zijn van zijne werkzaamheid en deelen mocht in zijn vriendschappelijken omgang.
Geheel in en voor zijn werk levende, zag hij er nooit tegen op om, gelijk men zegt, veel hooi op zijne vork te nemen. Was hij niet op zijn parket of in eenige vergadering, dan was hij altijd te huis te vinden; nimmer be- 
{==102==} {>>pagina-aanduiding<<}
 zocht hij eene societeit en zelden ontmoette men hem op openbare uitspanningsplaatsen, en dan altijd met en om der wille van zijne vrouw en kinderen. Huiselijk van aard, had hij geene behoefte aan gezellig verkeer met vreemden, hoewel toch gaarne bezoek van enkele oude vrienden ontvangende. Al kwam hij niet in het openbaar met proeven van dichterlijk talent voor den dag, toch was hij van dat talent niet ontbloot. Bij huiselijke gelegenheden, bij afscheids- of welkomsgroeten aan ambtgenooten of vrienden, drukte hij zich vaak in dichtmaat uit. Hij had daarbij eene voorliefde voor die soort van verzen, waarin de eerste letters van elken regel, te zamen genomen, den naam vormen van hem, tot wien het stukje gericht is: acrostiches, In dien trant, die moeilijkheden oplevert, maar ook het vrij uitslaan van dichtersvleugelen belemmert, zijn er vele gelegenheidsverzen van hem enkel voor vrienden gedrukt.
In de laatste jaren zijns levens zagen zijne vrienden met bekommering, hoe allengs zijn gestel door kleine, doch zich nu en dan herhalende, tikken van apoplexie werd geschokt. Reeds kort na zijne benoeming tot Procureur-Generaal bij den Hoogen Raad had een aanval dier noodlottige kwaal eenige belemmering in zijne spraak ten gevolge. Dit verslimmerde allengs, toch bleef zijn denkvermogen nog goed en kon hij schriftelijk zijn werk blijven voortzetten. Doch ook zijn gang werd slepend en langzaam, zoodat oude bekenden, hem ziende, met deernis moesten denken: quantum mutatus ab illo!’ .… Zelf gevoelende, dat de waarneming van zijn gewichtig ambt hem al moeilijker viel, vroeg hij ontslag uit alle zijne betrekkingen. Hij bekwam dat, op de meest eervolle wijze, als procureur-generaal bij den Hoogen Raad, bij Koninklijk Besluit van 4 April 1877, en iets later ook als Voorzitter der Commissie van liquidatie der Weeskamers. Gaarne hadden de leden dier Commissie hem nog in die betrekking willen behouden; 
{==103==} {>>pagina-aanduiding<<}
 zij boden hem aan, hem de waarneming daarvan zoo gemakkelijk mogelijk te maken; maar het streed tegen zijn nauwgezet eerlijk gemoed, bezoldiging te blijven trekken voor eene betrekking, welker werkzaamheden hij niet meer naar eisch kon verrichten.
In het voorjaar van 1877 verliet hij den Haag en betrok hij met zijn gezin een buitenverblijf te Leersum, waar de droevige staat zijner gezondheid verergerde en de achteruitgang zijner denkvermogens snel toenam, totdat hij er op 8 Augustus 1878 in den ouderdom van 63 jaren overleed.
Van de veertien kinderen, uit zijn in 1843 met Elisabeth Susanna Brugman gesloten huwelijk geboren, zijn er vijf op jeugdigen leeftijd gestorven. Aan de negen kinderen, die nog in leven zijn, (vier zonen en vijf dochters,) en aan zijne weduwe heeft hij een' goeden naam achtergelaten, den welverdienden naam van een rechtschapen, kundig en werkzaam mensch. Wat Karseboom eens getuigde omtrent zijnen voormaligen leermeester Mr. C.A. Den Tex, aan het slot eener door hem gestelde levensschets van dezen Amsterdamschen hoogleeraar, (geplaatst in de Algemeene Konst- en Letterbode van 1854) - datzelfde kan met volle recht omtrent hem zelven gezegd worden: ‘Hij heeft niet te vergeefs geleefd!’
 
C.H.B. Boot.


{==105==} {>>pagina-aanduiding<<}






Levensbericht van Martinus Cohen Stuart.

Met weemoed zet ik mij tot de taak, die ik, op verlangen van het Bestuur der Maatschappij van Nederlandsche Letterkunde, niet anders dan schoorvoetend aanvaard. Ik wensch de nagedachtenis te helpen bewaren en vereeren van ons verdienstelijk medelid, den rijkbegaafden en voor zijne vrienden onvergetelijken Dr. Martinus Cohen Stuart, als emeritus-predikant der Remonstrantsch-Gereformeerde gemeente te Rotterdam, den 12den Dec. 1878 op bijna vijfenvijftigjarigen leeftijd te Utrecht ontslapen. Indien ik naar den gewonen loop der natuur hem voorgegaan was, ik zou gewenscht hebben, dat hij te mijnen aanzien dezelfde taak had vervuld, en ik ben er zeker van, hij zou er zich met piëteit en sympathie van gekweten hebben. Ik verlang niet minder te doen, altijd binnen de grenzen, door deze Maatschappij met wijsheid voor dergelijke schetsen gesteld, beknopt, objectief, zonder ballast van breede citaten. Het zal niet mijne schuld zijn, als het biographisch overzicht hier en daar onwillekeurig lofrede wordt, ofschoon het niet bedoelt dit te zijn.

{==106==} {>>pagina-aanduiding<<}

Martinus Cohen Stuart werd den 23sten Januari 1824 te 's Gravenhage uit achtingwaardige ouders van Nederlandschen bloede en Remonstrantsche confessie geboren. Toch wijst reeds de dubbele naam aan de eene zijde naar Schotland, aan de andere naar Israël heen, en werkelijk was ook de vader des ontslapenen, James Cohen, van aanzienlijke Israëlietische afkomst, maar in betrekkelijk jeugdigen leeftijd tot het Christendom overgegaan, door den eerwaarden Amsterdamschen kerkleeraar Martinus Stuart gedoopt, en met diens dochter in den echt getreden, straks met een negental spruiten gezegend, die voortaan den vereenigden vader- en moeder-naam dragen zouden, en hem duurzaam tot eere verstrekken. Schertsend maakte onze vriend eenmaal van dien dubbelen naam tot eigen introductie in een hem nog vreemden christelijken kring van Schotland gebruik, zeggende dat hij als ‘Priester’ van God (Cohen) en ‘Stedehouder’ (Stewart) van Christus zich voorstelde; eene speling, die den beroemden Spurgeon later nog na jaar en dag niet was ontgaan.
Onder de leiding eener vrome, uitnemende moeder groeide de veelbelovende knaap voorspoedig in den familiekring op, en genoot het onderricht van den hoogst bekwamen Gouverneur Estré, van wien hij later met bijzonderen lof plag to spreken. Reeds vroegtijdig met vurige begeerte naar het werk der Evangeliebediening vervuld, bezocht hij het Gymnasium van de stad zijner woning, van waar hij te gezetten tijde onder de studenten van het Amsterdamsch Athenaeum Illustre en de kweekelingen van het Remonstrantsch Seminarie werd opgenomen. Daar voelde hij zich in den kleinen kring der discipelen van den hoogvereerden Abraham des Amorie van der Hoeven geheel op zijne plaats, werd als vriend in diens woning ontvangen, en ontwikkelde met rusteloozen ijver zijn gelukkigen aanleg voor den kansel, gelijk hij er nu en dan, o.a. in den Studentenalmanak van 1846, proeven 
{==107==} {>>pagina-aanduiding<<}
 gaf van een ontluikend litterarisch talent. Zelf heeft hij later op waardige wijze hulde gebracht aan hetgeen zijn welsprekende leermeester door onderwijs, omgang en voorbeeld ook voor hem, gelijk voor betrekkelijk velen, geweest is 1. Wat hij daar, volkomen naar waarheid, van den gestorven Hoogleeraar getuigt, ‘dat hij de uitnemende en zeldzame gave bezat ieders eigen talenten te voorschijn te roepen, en zijne leerlingen te doen worden wat zij worden konden naar hunne onderscheiden vermogens, minder door hetgeen hij zelf onmiddelijk hun mededeelde, dan door hetgeen hij in hen wist wakker te maken,’ het is trouwens in hem zelven op meer dan éene wijze gebleken. Hij verliet Amsterdam, gelijk zoovele andere kweekelingen dierzelfde school, als 't ware gemerkt met hetzelfde cachet, waaraan men toen en nog lang daarna den ‘kanselredenaar’ herkende, onder den invloed van v.d. Hoeven gevormd; maar toch ook genoeg zichzelf, en aanvankelijk in beginsel des Heeren, om nog wat anders te worden dan de onpersoonlijke echo eener bezielde en welluidende stem. Nog vóor de voleindiging zijner studiën had hij het hart en de hand der trouwe gade gewonnen, vrouwe E.A. d'Ailly, die hem 31 jaren ter zijde zou staan, en thans zijn onbeschrijfelijk groot gemis met stille onderwerping, maar met diepe smart beweent. Aan hare zijde zou zijn leven daarheen vlieten als een stroom, die aanvankelijk rustig en kalm, straks dieper bedding zich graaft, en gedurig meer in zijne opgestuwde wateren opneemt, tot hij eindelijk, rusteloos voortgezweept, nog in volle kracht zich in den oceaan der oneindigheid uitstort.
Den 28sten Februari 1847 door zijnen Oom, wijlen den Amsterdamschen predikant A.A. Stuart in de Evangelie- 
{==108==} {>>pagina-aanduiding<<}
 bediening bij de kleine Remonstrantsche gemeenten te Zevenhuizen en Bleiswijk ingezegend, aanvaardde hij zijn werk met eene leerrede over 2 Cor. IV : 5, die grond gaf het beste te hopen. De nog niet moeielijke taak werd met een ijver en liefde aanvaard, die hem niet slechts bij zijne eigene gemeentenaren, maar ook daarbuiten vertrouwen en achting deed winnen. Van stonden aan wijdde hij aan inhoud, vorm en voordracht zijner ‘kanselredenen’ bijzondere zorg. Over het algemeen kon het wel niet anders, of de jeugdige eerstelingen moesten, gelijk hij zelf later beleed, rijker zijn aan geurige en kleurige bloesems, dan aan rijpe en voedzame vruchten, maar het tegelijk evangelisch en oratorisch karakter der prediking, dat van der Hoeven te allen tijde van zijne discipelen eischte, stond ook in die van Cohen Stuart van den aanvang af beslist op den voorgrond; een goed gerucht ging van zijnen arbeid uit in gedurig wijderen kring, en toen hij reeds na anderhalf jaar naar Alkmaar vertrok, en van zijne eerste kudde scheidde met het woord ‘den derden gaf hij één talent’ (Matth. 25 : 15b), nam hij van allen, die hem kenden, de getuigenis mede, dat hij het zijne allerminst in de aarde begraven had.
Den tienden van Wintermaand 1848 in de hoofdstad van Kennemerland door zijnen voorganger, W. van Oorde, bevestigd, zag hij zich een wel niet grooten, maar toch ver van onbeduidenden werkkring, en tegelijk een belangrijke oefenschool voor zijn later leven en werken ontsloten; zoo zelfs, dat wij met zekere vrijmoedigheid durven verklaren: wat Cohen Stuart later voor de gewijde welsprekendheid en de vaderlandsche letterkunde geweest is, hij is het in beginsel vooral gedurende de negen jaren van zijn verblijf te Alkmaar geworden. Zelf - ik spreek van een reeds lang afgesloten tijdperk - gedurende ruim een jaar Evangeliedienaar te dier stede geweest zijnde, kan ik de moeilijkheden, waarmede een zoo levendige en 
{==109==} {>>pagina-aanduiding<<}
 elastieke geest als de zijne in het toenmalig kerkelijk Noord-Holland te worstelen had, tot zekere hoogte mij voorstellen. Een kleine gemeente in een betrekkelijk kleine stad bood vooral in die dagen van nauwelijks noemenswaarde spanning en onrust op kerkelijk en theologisch gebied geen zeer scherpen prikkel tot groote krachtsontwikkeling aan, en het indifferentisme van velen om hem heen zou mogelijk machtig genoeg zijn geweest om opgewektheid en ijver te dooven, indien hij naar geen andere stemmen dan van vleesch en bloed had geluisterd. Maar gelukkig was er iets in, gelukkig ook iets buiten hem, dat den jongen Evangeliedienaar verhinderde naar eenig: ‘Dormi secure’ te hooren. In hem die ‘mens divinior’, die niet ophield hem het: ‘niet, dat ik het alreede verkregen heb’ telkens weer op nieuw te herinneren; even als in den genialen A. des Amorie v.d. Hoeven Jr., al stond ook deze in andere opzichten boven hem, was in Stuart een streven ontwaakt naar wat ik liefst eene meer zielkundige opvatting van het Evangelie zou noemen, bij overigens onverzwakte trouw aan reeds aanvaarde leeren levensbeginselen. En dat Excelsior in zijne borst vond weldra krachtigen weerklank en krachtige opwekking tevens in de ontluikende vriendschap met Alkmaars Eereburgeresse, thans Mevrouw A.L.G. Bosboom Toussaint, toen nog tot in het voorjaar van 1851 ongehuwd in de ouderlijke woning; een vriendschap, al spoedig van beide zijden oprecht en getrouw, maar tevens machtig genoeg om haren deelgenoot een weldadigen stoot tot voortgezette beweging in de meest gewenschte richting te geven. Een genie als het hare kon wel niet anders dan bezielend werken op een ontluikend homiletisch talent: eene hoorderes als deze van week tot week aan den voet van zijn' kansel te zien, was voor den prediker niet minder dan een wenk en een prikkel, om naar nog iets meer dan onberispelijkheid ten aanzien van traditioneele eischen en vormen te streven, en - 
{==110==} {>>pagina-aanduiding<<}
 Stuart was allerminst de man om de verzenen tegen deze, door hemzelven als weldadig erkende prikkels te slaan. Zonder nu of later met het goede van zijn voorleden te breken, begon hij van lieverlede steeds meer zijne kracht niet in de breedte, maar in de diepte te zoeken; de meest belangstellenden en ernstig gezinden ook buiten den kring zijner eigen gemeente zochten en vonden in zijne prediking, wat zij in die van anderen misten; zijne Bijbellezingen, vrijwillig gehouden, oefenden in de stad en haren omtrek bij toeneming aantrekkingskracht, en aan haren voorganger ging kennelijk het wonderwoord: ‘wie heeft zal gegeven worden’ op verblijdende wijs in vervulling. Die dit schrijft was meermalen in de gelegenheid daarvan persoonlijk getuige te zijn, en heeft Stuart zèlf ergens medegedeeld, hoe en sinds wanneer wij hadden opgehouden voor elkander vreemden te zijn 1: mij aangaande, die de kennismaking kort na mijn vertrek uit mijne tweede gemeente tot vriendschapsbetrekking zag worden, ik blijf dankbaar herdenken voor hoevelen, die mij te Alkmaar om des Evangelies wil hadden liefgehad, deze Remonstrantsche broeder met zijn bezield en bezielend woord, van jaar tot jaar ten meer overvloedigen zegen geweest is.
Met eene enkele uitzondering, die van meer dan gewone zeggingskracht, vrijmoedigheid en vastheid van overtuiging doet blijken 2, heeft Stuart in deze periode nog geene Leerredenen ter perse gelegd. Toch begon hij reeds voor de pers te arbeiden, en de keus der geschriften die hij vertaalde toonde genoeg, naar wat zijde hij oog en hart steeds meer begon heen te richten. ‘Zelfbeproeving’, 
{==111==} {>>pagina-aanduiding<<}
 naar het Hoogduitsch van Lavater (Alkm. 1850); ‘Proeven van Christelijke Evangeliebeschouwing’ door A. Vinet, (1851), en vooral de ‘Levensbeschrijving van Dr. Claus Harms, door hemzelven medegedeeld’ (1852) - titels en jaartallen als deze, uit de pen van een voormaligen kweekeling van het Remonstrantsch Seminarie gevloeid, geven niet weinig te denken. Waar met kennelijke voorliefde het oor aan Al. Vinet werd geleend, en op den Proost van Kiel een sympathetische blik werd geslagen, daar bleek het althans, dat nog iets anders dan de triomf der oratorie op den kansel werd nagestreefd, en dat veeleer het ‘steek af naar de diepte’ steeds luider in zijn binnenste klonk. Die diepte zocht hij - zelf heeft hij het later uitgesproken 1 - meer nog in de anthropologische, dan in de theologische richting, in dezen zin dat ‘de toepassing van de christelijke waarheid op het menschelijk leven en karakter meest op den voorgrond moest staan, zoodat vele zijner redenen misschien den naam van christelijke karakterstudiën zouden kunnen dragen’. Zijn ideaal werd steeds meer ‘de prediking, zooals die gericht is op de praktijk en de behoefte van het menschelijk leven; eene prediking, waarvan de heilswaarheden des Evangelies toch altijd het merg en de kern zullen moeten zijn’. Met dit ideaal voor den geest voelde hij te Alkmaar in stilte zijne vleugelen wassen, om die weldra nog krachtiger uit te slaan, toen hij in 1857 aan eene roeping naar de grootere gemeente van Utrecht gehoor gaf. Hij scheidde van Alkmaar met Hand. 20:32, en trad te Utrecht op met het Apostolisch woord 1 Cor. 2:2, om er drie jaren achtereen te arbeiden met genoegen en zegen.
Ongetwijfeld, ik weet het van zeer nabij, heeft deze Utrechtsche periode tot het meest zonnig gedeelte van 
{==112==} {>>pagina-aanduiding<<}
 Stuarts leven behoord. De Alkmaarsche ontwikkeling droeg hare vrucht, de Rotterdamsche strijd was nog niet begonnen. Op den kansel van den jongen v.d. Hoeven sprak hij van week tot week voor een beschaafd en talrijk gehoor, en de vriendschappelijke omgang met mannen als Schroeder van der Kolk, Beets en anderen kon voor zijn leven en werken niet zonder groote beteekenis zijn. In meer dan éénen aanzienlijken Christelijken kring was hij een altijd welkome gast, en van den zegen, onder de ook hier opengestelde en druk bijgewoonde Bijbellezingen ontvangen, wisten nog later niet weinigen ook uit min bevoorrechte standen te spreken. Veel strijd was er niet; doorgaans ging het scheepke voor winden en stroomen. Hier kon zich dan ook in vrede de Christelijk-letterkundige aanleg en werkzaamheid ontwikkelen, waarvan reeds te Alkmaar, onder den bezielenden adem der hartelijkste vriendschap, de eerste kiemen ontloken waren. Hoe warm inzonderheid het harte hem sloeg voor de zaak beide der uit- en inwendige zending, het bleek uit meer dan één belangrijk geschrift; voorlooper te gelijk van wat hij later met nog milder hand zou te geven hebben op dit en het daaraan grenzend gebied. Wat ten jare 1858 in Engelsch-Indië plaats greep bood hem aanleiding om de Nederlandsche Christenheid op haren duren plicht jegens onze eigene Oost-Indische bezittingen te wijzen. Zijne schoone voorrede voor het vertaalde werk ‘Uit de diepte’ was een krachtig protest tegen de prostitutie met al haar ellende, en het Asyl Steenbeek, dat hem meer dan twintig jaar onder zijne directeuren mocht tellen, vond weldra in den Redakteur van de ‘Magdalena’ een even onvermoeiden als krachtigen steun. Met lust en liefde deed hij tien jaren achter elkander het zijne, om aan dat Jaarboekje het Christelijk-litterarisch karakter te geven, waarvoor hij zelf, ook door den invloed der voortgezette studie van Vinet, gedurig meer sympathie had gewonnen, en meer dan één 
{==113==} {>>pagina-aanduiding<<}
 belangrijke bijdrage leverde hij daarin uit zijn gedurig groeienden schat. Wij noemen slechts zijn opstel over ‘de eerste Godsdienstoefening der Puriteinen in Noord-Amerika,’ later ook afzonderlijk uitgegeven en in het Engelsch vertaald. Het was de eerste uiting der sympathie voor Amerika, die later nog veel sterker zou spreken.
Was het - wij weten geen beter woord - een min of meer Amerikaansche aspiratie in zijn eigen karakter, die hem onwillekeurig naar eenige afwisseling van het Utrechtsch stil-leven deed uitzien? Hoe dankbaar althans voor al het goede, hem in de stad der Muzen geschonken, het denkbeeld eener verplaatsing naar de tweede stad van het Rijk verkreeg weldra voor hem eene hoogst bekoorlijke zijde. Eene eervolle benoeming tot het Directoraat van het Zendelinghuis aldaar had hij bescheidenlijk afgewezen, maar toen hem ten tweedenmale eene vaceerende predikantsplaats in de aanzienlijkste gemeente der Broederschap, de Rotterdamsche, werd aangeboden, vond hij geen vrijheid tot weigeren, al ontveinsde hij zich geen oogenblik, dat de betrekkelijke rust in onrust en strijd kon verkeeren. Te Utrecht, waar de prediking vrij algemeen een zeer beslist christelijk-conservatief karakter vertoonde, vond hij zich niet dadelijk noodig; veeleer was hij er in eigen oog een ‘objet de luxe,’ gelijk hij wel eens schertsende zeide. De groote volksgemeente, met welke hij hoopte in aanraking te zullen komen; het meer opgewekt maatschappelijk, staatkundig, kerkelijk leven der bloeiende stad aan de Maas; de meer uitgebreide werkkring aan de zijde van ambtgenooten, nevens wie hij zeker eene zelfstandige plaats zou innemen; 't werkte alles mede om hem, hoezeer niet zonder moeite, de zwaardere taak te doen kiezen boven de minder bezwarende, maar ook om hem in een strijdperk te brengen, dat hij niet ongewond zou verlaten. Met Matth. 28: 20. riep hij een laatst vaarwel toe aan zijne Utrechtsche vrienden en hoorders. Een blijvend aanden- 
{==114==} {>>pagina-aanduiding<<}
 ken had hij hun reeds vroeger geschonken in zijne ‘Bijbelstudie,’ getiteld: ‘De verloren zoon (1859) en het reeds vermelde twaalftal ‘Kanselredenen’ (1860), allen van den Stichtschen kansel gehouden en profetie te gelijk van den geest, waarin hij wenschte van den Rotterdamschen te werken.
In de Maasstad met het woord 1 Cor. 2: 2 als prediker opgetreden, beschaamde Stuart in geenen deele de goede verwachting, aangaande zijn talent en ijver gekoesterd. Door zeer velen in zijne gemeente werd hij, vooral in den aanvang, met genoegen en waardeering gehoord, en ook buiten dien engeren kring met achting en blijdschap ontvangen. Wat intusschen ieder, die zoowel met de eigenaardigheid der Rotterdamsche Remonstrantsche gemeente als met die van Stuarts persoonlijkheid meer dan oppervlakkig bekend was, reeds had voorzien en voorzegd, het begon al spoedig te blijken. Niet zoozeer tusschen beider dogma op zichzelf, als tusschen geest en levensrichting ter eener en ter anderer zijde openbaarde zich van lieverlede een verschil, gemakkelijker gepeild, dan verzoend. Stuart was en bleek steeds meer iets wezenlijk ànders, dan toen de openbare meening der meerderheid - het zij dan terecht of ten onrechte - van den Remonstrantschen herder en leeraar verlangde. Veel, wat in theorie of praktijk bij voorkeur Remonstrantsch werd geacht, trok hém niet of nauwelijks aan; niet weinig integendeel, waarvoor hij zich interesseerde, werd in zijn naasten kring min of meer als overdrijving bejegend. De klimmende ernst, waarmede hij zijne roeping vervulde, kon onmogelijk allen behagen, en de opkomende moderne richting - met onze gedachten zijn wij thans in de eerste jaren na '60 - met vrijmoedigheid en welsprekendheid ook in de Remonstrantsche broederschap aan het woord gekomen, vond in hem een beslisten tegenstander. Calvinist in den strengen zin des woords was hij niet; veeleer waarschuwde hij op zijn anthropologisch standpunt na- 
{==115==} {>>pagina-aanduiding<<}
 drukkelijk tegen al wat tot Determinisme of Quiëtisme kon leiden; maar het Naturalisme met zijne steeds stouter ontkenningen had zijne besliste antipathie, en onverholen protest tegen de uitingen van dien geest bij monde van Busken Huet, Pierson, Réville en anderen, scheen hem niet slechts volkomen geoorloofd, maar zelfs een onafwijsbare plicht. Tegenover eene steeds aangroeiende meerderheid van geheel andersgezinden, gevoelde hij zich hier pijnlijk geïsoleerd, belemmerd, verlamd, gelijk hij dan ook bij de Remonstrantsche Broederschap nimmer eenige bijzondere functie heeft waargenomen. Bij toenemende stille verwijdering kon misverstand en misverhouding onmogelijk afnemen, en zeker oordeelen wij geheel in zijnen geest, als wij na zooveel tijds beweren, dat de schuld niet uitsluitend aan ééne zijde te vinden was. Maar zoo gebeurde dan ook, wat bij den toenmaligen staat van zaken bezwaarlijk achter kon blijven. De Remonstrantsche kerk werd, wanneer Cohen Stuart optrad, van lieverlede door de Remonstranten verlaten, en hunne ontledigde zitplaatsen zag men door ‘malcontenten’ uit de Gereformeerde kerk ingenomen, die in eigen kring hun verlangen naar eene Christelijk-orthodoxe prediking niet of slechts gebrekkig bevredigd vonden, en vooral ‘wanneer er heden niets predikte’ in de Groote kerk, niet ongaarne rondom den kansel van Stuart zich schaarden. 't Was toen trouwens de tijd, dat men nog niet in de eerste plaats vroeg, wat streng-confessioneel, maar slechts wat positief-christelijk was, en God dankte, als de Apostolische Christus verkondigd werd in al zijn volheid, al werd er ook verder niet over algemeene of bijzondere verzoening, verkiezing of verwerping gestreden. Aan dien betrekkelijk gematigden eisch nu werd in veler schatting door Stuart voldaan, die zich wederkeerig van déze zijde vooral gewaardeerd en aangemoedigd gevoelde. Minder kunstmatig wellicht dan vroeger, nam zijne prediking in eenvoudigheid en natuurlijkheid, in 
{==116==} {>>pagina-aanduiding<<}
 actualiteit en vruchtbaarheid toe, en weldra werden, bij den grooten predikantennood, ook van elders blikken uit de ‘groote volkskerk’ gericht op den prediker, bij wien men vond, wat men bij velen vruchteloos zocht. Van meer dan ééne zijde werd het ‘kom over en help ons’ vernomen, en ontving Stuart nadrukkelijk aanleiding om zich voor het vraagstuk te plaatsen of en hoe hij werkelijk tot het lidmaatschap en den Evangeliedienst in de Nederlandsche Hervormde gemeente zou overgaan. Daartoe intusschen kon hij voor zichzelven niet komen; eene dringende roepstem naar Gorkum werd afgewezen; zelfs ter uiterster ure ‘eene nieuwe verbintenis met de oude gemeente’ gesloten. Aan hare welmeenendheid zijnerzijds laat zich niet twijfelen, maar dat hij er op den duur vrede bij hebben zou, het liet zich moeielijk hopen. Er was reeds te veel gebeurd, om nog den nieuwen band te doen worden tot een bestendig verbond; het modern beginsel, dat in de Broederschap zegepraalde, drong hem in zijn gevoel tot de ongewenschte en schier verlaten plaats der achterblijvers terug; een toenemende doofheid, die hem buiten staat stelde om alle deelen de Evangeliebediening naar lust en plicht te vervullen, deed daarbij mede het hare. Genoeg, smartelijk was het voor velen, maar geheel onverwacht schier voor niemand, toen men in den avond van den 27sten Juli 1873 Cohen Stuart voor het laatst op den Rotterdamschen kansel zag staan om, na zes en twintigjarige Evangeliebediening, nog in de kracht van zijn leven, den herderstaf neder te leggen en voortaan, als rustend predikant, op geheel andere wijze de zaak van het Godsrijk te dienen. Die wijziging van werkzaamheid was trouwens gedurende het twaalfjarig Rotterdamsch tijdperk niet slechts voorbereid, maar in zeker opzicht reeds begonnen geworden.
De lichte predikdienst in de Remonstrantsche gemeente - elken derden Zondag een vrijbeurt - met in den aanvang 
{==117==} {>>pagina-aanduiding<<}
 vooral schier onbeduidende catechetische en pastorale plichten gepaard, liet namelijk een rusteloozen arbeider als dezen de handen weldra vrij genoeg om zich in ruimer sfeer te bewegen. De predikant Stuart werd al spoedig meer of min invloedrijk burger; de burger ook volksman in den goeden zin van het woord, die in ‘ons Nederlandsch volkskarakter,’ waarover hij eens op verzoek der ‘Com missie voor volksvoordrachten’ een hartig woord had gesproken, een dieperen blik wist te slaan. Waar dus, gevraagd of ongevraagd, een woord tot het volk viel te spreken, hij deed het willig en gaarne, wel bewust dat hij de rechte snaar zocht te treffen, en meester genoeg van den vorm om het werkelijk, niet zelden op hoogst gelukkige wijze te doen. Toen de stad zijner woning (Nov. 1869) het schouwtooneel eener oproerige volksbeweging geworden was, werd ‘aan Rotterdam's nijvere Burgerij’ een vliegend blad in handen gegeven, dat zijne kalmeerende werking niet miste. Ook andere volksbelangen, de afschaffingszaak b.v., die der gevangenen, der haveloozen enz. ondervonden zijn krachtigen steun, en waar het tot een strijd over politieke beginselen kwam, wierp ook hij niet ongaarne nu en dan zijn steen in de schaal. Inzonderheid echter, toen in 1870 ‘De Genius des Oorlogs’ een oogenblik Nederland bedreigde, ontwikkelde Stuart eene energie, zooals hij die tot dusver niet had betoond. Met alle macht trok hij zich de zedelijke en godsdienstige belangen onzer krijgslieden aan, zocht hen op, sprak hen toe, zorgde voor bijbels en tractaten, en deed zelfs een kleine reis, niet slechts langs, maar over de grenzen, om een deel van het oorlogstooneel - zelf en eenige der talrijke Lazareths te zien, waarover de banier van het Roode Kruis zich ontplooide. Wat hij ‘Van Sedan naar Straatsburg in Oct. 1870’ had gezien en gedaan, werd aan het publiek medegedeeld in een boeiende ‘voordracht,’ die algemeene belangstelling wekte.

{==118==} {>>pagina-aanduiding<<}

Ook aan de zaak der Uitwendige Zending had Stuart te Rotterdam een deel van tijd en krachten gewijd. Tot in 1864 lid en medebestuurder van het Nederlandsch Zendelinggenootschap, diende hij het meermalen ook met zijne keurige pen, tot de welbekende gebeurtenissen van dat jaar hem om der conscientie wil drongen een Genootschap vaarwel te zeggen, dat naar zijne en veler overtuiging feitelijk zijn Christelijk-apostolischen grondslag verlaten had. Hij verdedigde zich en wie met hem uit het hoofdbestuur waren uitgetreden, in eene daartoe opzettelijk bestemde brochure. Hoe weinig hij echter daarbij door een geest van bekrompenheid en exclusivisme geleid werd, het bleek, toen hij op zijne beurt de ‘onverdraagzaamheid’ van Dr. Pierson bestreed (1864), en het recht der gemeente tot vrije belijdenis handhaafde, gelijk hij vroeger den handschoen opraapte om de geloofstaal van Nederlands eerste Romancière te verdedigen tegen den ongepasten aanval van Busken Huet (1862). Beslist van overtuiging voor zichzelven, reikte hij over elken scheidsmuur gaarne aan allen de hand, met wie hij zich bewust was op denzelfden bodem te staan. Vandaar ook zijne sympathie voor het Evangelisch Verbond, tot hetwelk wij hem in dit tijdperk in nadere betrekking zien treden. Deze Alliantie was hem geen ‘christelijk allegaartje’, gelijk het later smadelijk van exclusief-gereformeerde zijde genoemd werd, maar de veelbelovende profetie van een geloofsgemeenschap op vaste, doch breede basis, waarnaar zijn hart reeds vroeger als dat van zoovelen verlangde. Toen derhalve de Algemeene Vergadering hier te lande in Aug. 1867 gehouden zou worden en zorgvuldige voorbereiding vereischte, was het Cohen Stuart vooral, die haar steunde met krachtigen schouder, als ‘Secretaris der Evangelische Alliantie’, weldra in zedelijken zin het hoofd en het hart der geheele samenkomst werd, en haar dan ook in een openlijk schrijven aan den Hoogl. P. Hofstede de Groot (1866) tegen opgerezen bedenking van Groninger 
{==119==} {>>pagina-aanduiding<<}
 zijde verdedigde. Hij gewaagt daarin van ‘al de moeite, zorg, arbeid, al het verdriet dat hem de voorbereiding der E.A. reeds had gekost’, en zeker zal niemand, die eenigszins achter de coulissen gezien heeft, deze uitdrukkingen als overdreven beschouwen. Zooveel bezwaren, grootendeels van persoonlijken aard, moesten uit den weg geruimd worden, dat ook de moedigste nu en dan de hoop op welslagen zich bijna voelde ontzinken; ja, het is mijne welbewijsbare overtuiging, dat indien de vijfde Algemeene Vergadering der E.A. te Amsterdam met glans en niet zonder zegen is afgeloopen, dit succes, meer dan aan iemand, aan Stuart is te danken geweest. Wat een organiseerende geest, wat een elastieke persoonlijkheid, wat een conciliante diplomatie (ik gebruik het woord in den goeden zin) vermochten, om zoo veel hoofden tot zoo weinig zinnen te brengen en zooveel nuances in één harmonisch licht te doen samenvloeien, 't is hier voor de ingewijden op zeldzaam geëvenaarde wijze gebleken. Onder meer kwam ook zijne niet gewone gave der talen den onvermoeiden Secretaris uitnemend te stade, en de avond, dat hij achtereenvolgens in het Hollandsch, Fransch, Engelsch en Hoogduitsch een warm en welsprekend afscheidswoord aan vrienden en vreemden deed hooren, was een der schoonste zijns levens. Onwederstaanbaar voelde hij zich dan ook gedrongen om, na gewenschten afloop, van deze dingen tot zijne gemeente te spreken in eene Leer rede, getiteld: ‘de groote daden Gods dankbaar vermeld’ (1867). Een waardig monument niet slechts der Vergadering, maar ook zijner eigen onbetwistbare verdiensten op dit gebied heeft hij in het con amore bewerkte en keurig uitgevoerde ‘Gedenkboek’ gesticht, door hem ‘namens de Commissie’ geschreven, en waarvoor hem dan ook, gelijk voor al zijne goede zorgen, door de vrienden der zaak een welverdiend materieel bewijs van dank werd verstrekt, dat straks zijne studeerkamer sierde.

{==120==} {>>pagina-aanduiding<<}

Geen wonder, dat toen eindelijk in Oct. 1873 de vroeger reeds uitgestelde, zesde vergadering te New-York in Noord-Amerika gehouden zou worden, en de noodiging tot vrijen overtocht door Prof. Ph. Schaff aan enkelen in Europa werd overgebracht, die noodiging voor Nederland in eene eerste plaats mede aan Cohen Stuart gericht werd. Zij vond gretig gehoor, en de tijd, waarop zij ingewilligd moest worden, viel te zamen met het afscheid en verlaten van de Rotterdamsche gemeente. Wie was beter geschikt om Nederland te vertegenwoordigen in de nieuwe wereld dan hij, wiens geheele persoonlijkheid, om dus te spreken, daarop boven die van menig ander was aangelegd? Ik had de eer genoten er met hem genoodigd te zijn, en heb niet zonder groot leedwezen ter elfder ure van het ernstig voornemen moeten afzien om de groote reis te aanvaarden. Maar zeker, zoo ik zelf daarbij niet weinig verloren heb, de zaak had in geen beter handen dan die van Stuart gelegd kunnen worden, die, van zijn kloeke en trouwe gade vergezeld, zich door geen enkel bezwaar van de zeereis weerhouden liet, en behouden aan de overzijde gekomen, zich er even vrij en gemakkelijk als een visch in het water bewoog. Hoe hij er gastvrij bejegend, met blijdschap begroet, met geestdrift gehoord, met weemoed uitgeleid werd, is het niet geschreven in die ‘Zes maanden in Amerika’, waarin hij met zooveel talent van opmerken en verhalen rekenschap van zijne ervaringen en indrukken gaf, dat hij zeker om dit boeiend boek alleen de onderscheiding van het lidmaatschap onzer Maatschappij zou verdiend hebben, had hij die niet reeds vroeger ontvangen? Van de vergadering zelve gaf hij na zijne terugkomst een ‘Gedenkboek’ uit (Amst. 1874), wat beknopter dan het vorige, maar met niet minder bekwaamheid geschreven. Maar ook na de voleindiging dezer taak bleef de betrekking voortduren, die hij op hem onvergetelijke wijze met Amerika aangeknoopt had. Met vrien- 
{==121==} {>>pagina-aanduiding<<}
 den en geestverwanten aldaar werd regelmatige correspondentie onderhouden; de wensch derwaarts nog eenmaal terugtekeeren werd nog lang daarna gevoed en geuit, en moest later, ook om toenemende doofheid, van dat voornemen afgezien worden, het Doctoraat in de Godgeleerdheid ‘honoris causa’ door het ‘New Brunswick College’ op de meest vereerende wijze hem toegezonden, bleef hem eene aangename herinnering van een tocht, die zijnen levendigen geest niet slechts een onophoudelijke afwisseling, maar ook zijn hart een weldadige verfrissching, opwekking en versterking had aangeboden.
Wie Cohen Stuart na zijne terugkomst sprak en hoorde kreeg weldra den indruk, dat hij ja dezelfde was, maar toch ook eenigszins anders dan vroeger. Veel wat hij in Amerika had opgemerkt, deed hem de schaduwkanten onzer maatschappelijke en kerkelijke toestanden te scherper beoordeelen, maar verhoogde ook zijn moed en kracht om voor den triomf van hem dierbare beginselen op ieder gebied met klimmenden ijver te kampen. Als emerituspredikant zette hij zich in 1874 te Utrecht neder, niet zoozeer om er een rustplaats, als wel om in het hart des lands een middelpunt te hebben, vanwaar hij telkens uitgaan, waarheen hij gedurig kon wederkeeren. Sinecures had hij levenslang veel meer geschuwd dan gezocht, maar thans, evenmin door vasten ambtsplicht gebonden als door huisvaderlijke zorgen gedrukt, gevoelde hij zich in alle opzichten vrij - om aller dienaar te zijn. Waar werkeloosheid hem ondraaglijk was, deed men hem zelfs genoegen met zijne hulp te begeeren, en zeer zelden riep men die dan vruchteloos in. Ver de meeste Zondagen betrad hij hier of elders, soms zelfs bij herhaling den kansel, om het even in wat kerk of kerkgenootschap, waar men hem de vervulling van een broederlijken liefdedienst vroeg, en vrij algemeen was men van gevoelen, dat zijne prediking onder den weldadigen invloed van rust en 
{==122==} {>>pagina-aanduiding<<}
 reis aan elasticiteit en kracht had gewonnen. Ook in letterkundige, zoowel als in Christelijk-philanthropische kringen werd hij een der meest gewenschte sprekers, ten allen tijde gaarne gehoord; en de gemakkelijkheid, waarmede hij zich doorgaans kweet van die taak, werd slechts geevenaard door den juisten takt, waarmede hij bij menige gelegenheid het rechte woord op de rechte plaats wist te vinden. Hoe uitnemend hij zich ook op den letterkundigen katheder kon handhaven, het was reeds vroeger (1870) o.a. in eene ‘litterarisch-artistische studie’ over ‘de Renaissance’ gebleken, maar inzonderheid betrad hij het Christelijk spreekgestoelte met vastheid en vreugd, waar slechts eene gelegenheid tot voorgaan zich voordeed. De Missie der broedergemeente te Suriname, voor welke hij eenmaal (1862) te Zeyst de Feestrede hield, vond in hem een vriend en een steun; de Christelijke zendingsfeesten in de vrije natuur hoorden hem meermalen een bezielend woord tot de talrijke menigte richten, en zijn ‘Luctor et Emergo’, als ‘Openingsrede van het Zuider-zendingsfeest’ op de Hollandsche Hoeve bij Goes in Juli '74 uitgesproken, verdient nog heden herlezen te worden als proeve zijner benijdenswaardige gave om ook bekende zaken op pittige en puntige wijze tot hart en conscientie te brengen. Ook de zaak van het Seminarie voor de zending op Java werd door hem met warmte bepleit, en zeker vonden de ‘Jubilee-Singers’ uit de Vereenigde Staten van Noord-Amerika bij het bezoek, dat zij in het begin van 1877 aan Nederland brachten, geen meer sympathetischen beschermer en apologeet dan Stuart. Zijne doorgaand Christelijk-optimistische stemming, die overal van verre en van nabij gaarne de lichtpunten opzocht, stelde hem in staat om op menig felbestreden terrein onvermoeid te blijven werken en strijden, ook waar menig ander onder den indruk van de ongunst der tijden de matte vleugels liet hangen.
Het was er intusschen ver van verwijderd, dat de zen- 
{==123==} {>>pagina-aanduiding<<}
 dingsijver voor de Heidenwereld zijn oog zou afgewend hebben van wat met reden zijne belangstelling vroeg in eigen naaste omgeving. Hield hij ook niet op Remonstrant te zijn in den vroeger door hemzelven omschreven zin van dien naam, hij was niet minder met geheel zijn hart Protestant, niet in de negatieve, maar in de positieve beteekenis van dat woord, gelijk hij o.a. toonde door aan de Aprilbeweging van 1853 een werkzaam aandeel te nemen. Blakend van ijver voor Evangelische waarheid en vrijheid in eigen kring, had hij tevens een hart ook voor de huisgenooten des geloofs, die hij niet van aangezicht kende. Dat heeft o.a. de Nederlandsche Gustaaf-Adolf Vereeniging op meer dan éene wijze ervaren, ook op eene Openbare vergadering, (1875) die hij door eene prachtige rede over ‘de heerlijkheid van den tweeden tempel’ heeft opgeluisterd, ‘ten voordeele van den bouw eener Hollandsche kerk in New-York’ ter perse gelegd. De groote moeite, die hij zich voor dit laatstgenoemd doel heeft gegeven, tuigde op nieuw van zijn streven om Hollands naam en eer ook in den vreemde te handhaven; een arbeid der liefde, dan ook dankbaar erkend door die landgenooten, die er de eerste vruchten van plukten. Stuart had trouwens het vaderland met zijne Protestantsche traditiën lief, en stond daarbij gaarne voor zichzelven en anderen stil. Reeds vroeger (1866) had hij in eene voorlezing het eerbiedwekkend beeld van Louise Henriette van Oranje, Keurvorstin van Brandenburg, naar aanleiding van een welgelijkend portret uit de ‘collectie Soutmans’ met liefde en lust gepenseeld, en aan de noodiging om aan ‘volksbladen ter herinnering aan de schoonste bladzijden uit onze geschiedenis’ mede te werken, die sinds 1869 onder den gemeenschappelijken titel ‘Voor drie honderd jaren’ het licht zagen, had hij geen weerstand geboden. ‘Een Martelaar’ (J.W. van Cuyck) en ‘de Gorcumsche martelaren’ werden door hem in twee nommers van den 4den jaargang 
{==124==} {>>pagina-aanduiding<<}
 besproken. Voor Nederland en Oranje klopte zijn hart, en toen koningin Sophia, die de opdracht van zijn Amerikaansch reisverhaal welwillend had aangenomen, onder veler tranen was heengegaan, getuigde zijne Leerrede over Amos 8 : 10, op haren eersten verjaardag na haar sterven gehouden, tegelijk van Stuarts warme vaderlandsliefde en van zijn gelukkigen takt om naar de behoeften des oogenbliks op waardige en indrukwekkende wijze te spreken.
Van zulk een man liet zich allerminst verwachten, dat hij een werkeloos aanschouwer zou blijven bij den klimmenden strijd der beginselen, de laatste jaren op vaderlandschen bodem gestreden. Had hij zich met toenemende beslistheid van overtuiging aan de zijde der Christelijk-historische partij hier te lande geschaard, eene eminentie als Mr. Groen van Prinsterer kon hij onmogelijk ten grave zien dalen, zonder eene ernstige poging om ook tegenover het buitenland de nagedachtenis van dezen christen-staatsman op waardige wijs te vereeren. Hij deed het in eene ‘Notice Biographique’, in en buiten ons vaderland met dank en hulde ontvangen, en waarin hij ook de belangrijke rede nogmaals liet afdrukken, door den beroemden ontslapene bij de Amsterdamsche Alliantievergadering in 1867 gehouden. De daarin beleden beginselen waren in de hoofdzaak mede de zijne, en weldra moest dus ook zijne innerlijke betrekking tot de ‘groote volkskerk’ sterker op den voorgrond treden, dan wat hem tot dusver nog altijd onderscheiden had van hare strengst rechtzinnige zonen. Steeds meer had hij gemeenschap met hun strijden en lijden, en zijn tijdpreek: ‘Geen vrede, maar 't zwaard’ (1876) was de gespierde uitdrukking van wat hij voor zichzelven als heilige roeping beschouwde. Met wat het Ministerie Heemskerk deed of niet deed kon hij op dat standpunt onmogelijk vrede hebben, en bood zijne betrekking als bloedverwant van dien staatsman hem van zelve somtijds aanleiding om verschil van overtuiging te 
{==125==} {>>pagina-aanduiding<<}
 uiten, aan vrijmoedigheid daartoe heeft het hem wel minst van allen ontbroken. Hij deed het vooral in het ‘Maandoverzicht’, dat hij als Redacteur van ‘de Zaaier’ (1876-78) gewoon was van den in- en uitlandschen toestand te geven, en aarzelde nimmer, waar hij dit noodig achtte, den vinger ook op zwakke, pijnlijke plaatsen te zetten. Niet ten onrechte heeft men hem ergens ‘geboren Reviewer’ genoemd; onmiskenbaar was het talent, waarmede hij de gegeven stof kon groepeeren, maar van niet minder beteekenis de kritiek, die hij met een loffelijk streven naar onpartijdigheid over personen en zaken liet gaan. Het zou er wellicht land en kerk niet slechter om zijn gegaan, indien aan menigen gepasten wenk, door hem bij voorkomende gelegenheid gegeven, een luisterend oor was verleend, en zeker was het volkomen begrijpelijk, dat er meermalen onder zijne geestverwanten ernstig over is gedacht en gesproken om hem candidaat voor de Tweede Kamer te stellen. Geen twijfel of hij zou, indien hij daar ware opgetreden, iets anders dan figurant of stemmachine geweest zijn: en liefst van al zou hij er onvermoeid voor die belangen hebben gepleit en gestreden, die hij als het Palladium van Neerlands toekomst beschouwde. Daartoe behoorde in zijne schatting, meer dan iets anders, de zaak van het Christelijk onderwijs; kon nog iemand het betwijfelen, het bleek uit de welsprekende rede, op verzoek van het bestuur der Utrechtsche Hulpvereeniging voor het Chr. Nat. onderwijs den 17den April 1878 gehouden en uitgegeven: ‘Wat het Ontwerp-Kappeyne beweert, begeert, bedoelt, bewerkt’; een stuk, dat in wijden kring verspreid en besproken, op vriend en vijand een machtigen indruk gemaakt, en niet weinig heeft bijgedragen om aan de algemeene opinie over het genoemd wetsontwerp eene bepaalde richting te geven. Wie zoo dacht en sprak kon zich dan ook niet onttrekken, toen te dezer zake het Volkspetitionement met kracht op het touw werd gezet. 
{==126==} {>>pagina-aanduiding<<}
 Het vond in Stuart te gelijk een patroon en een leader, en waar, gelijk niet weinigen zijner vrienden hadden gevreesd en gewaarschuwd, de uitkomst de verwachting teleurstelde, daar sprak hij in zijne leerrede: ‘Niet in tel, maar geteld bij God’ - de laatste van zijne hand, die hij zelf heeft ter perse gelegd - zijnen strijdgenooten een woord van Christelijke bemoediging toe, door velen hoog gewaardeerd. Nog de laatste maal, dat hij openlijk optrad kort voor zijne doodelijke ziekte, het was in eene bijeenkomst der reeds genoemde Vereeniging, waarin hij, naar de getuigenis van wie hem hoorden, met schier ongeëvenaarde profetische kracht de zaak van het Christelijk Nat. Onderwijs tot onderwerp van opwekkende toespraak en plechtige voorbede maakte. Het was, zeiden velen, of iets van da Costa's machtigen reuzengeest op dezen jonger was nedergedaald; zeker, mogen wij er met anderen bijbijvoegen, is de leuze van Marnix: ‘Repos ailleurs’ ten einde toe de zijne geweest.
Het kan wel niet anders, of een streven en strijden als dat van Stuart moest te meer verschillend beoordeeld worden, naarmate hij zich gedurig vrijer bewoog en zich minder aan het conventioneele gebonden achtte. Mannen van beteekenis als hij hebben gewoonlijk tegenover warme voorstanders min of meer verbitterde tegenstanders, en rijk genoeg was zijn veelbewogen leven vooral in den laten middag en avond aan velerlei wisseling, om hier misverstand, daar verwijdering, tegenover klimmende vereering en waardeering verklaarbaar te maken. Het oordeel over Stuart zal natuurlijk geheel anders luiden onder zijne vroegere tijd- en kerkgenooten, dan in de ‘Christelijk historische’ kringen, waarvan hij later de ziel en het middelpunt was. Mogelijk is het oogenblik nog niet daar om over zijne gedragslijn op ieder punt met kalmte en klaarheid te oordeelen; en allerminst moet bij die beoordeeling het chaotische van den tijd voorbijgezien worden, die hem zag 
{==127==} {>>pagina-aanduiding<<}
 leven en werken. ‘Tout comprendre, c'est tout pardonner’, het mag ook hier met nadruk herhaald worden, en bedriegt ons niet alles, de partijzucht zou al zeer ver moeten gaan, zoo men in ernst kon ontkennen, dat wij hier te doen hebben met een man van lang niet gewone gaven, die althans in den ijver en de trouw, waarmede hij ten einde toe voor de eer zijner vlag heeft gestreden, bezwaarlijk overtroffen kon worden. Waar hij gefeild heeft, men mag gelooven, dat het althans te goeder trouw is geweest; wat hij goeds heeft gedaan, het zal in gedachtenis biijven, al was het ook, gelijk in meerdere of mindere mate bij allen, door sporen van menschelijke zwakheid ontsierd. Wie hem, gelijk schrijver dezes, van overlang en goed heeft gekend, verdenkt allerminst zijn bedoelen, ook waar men zijn weg niet kon volgen. Stuart zelf wantrouwde niet zelden zichzelven, en liet niet ongaarne zich voorlichten door wie zijn vertrouwen genoten. Natuurlijk echter hechtte hij insgelijks aan eigen overtuiging, waar die na korter of langer strijd tot rijpheid gekomen was, en de toenemende doofheid, waaronder hij zich zoo diep gebukt kon gevoelen, isoleerde hem den laatsten tijd van gedachtenwisseling en verkeer, waarop hij anders zoo hoogen prijs stelde. Hij kon weerspraak zeer goed verdragen, maar eindelijk helaas niet meer verstaan en beantwoorden. Zoo concentreerde hij zich gedurig meer in zichzelven; de consequentie van beginselen is onverbiddelijk, vooral wanneer hunne logische toepassing niet meer gewijzigd wordt door gedurig contact ook met andersgezinden, en wie zich eenmaal in den stroom heeft geworpen wordt wel eens verder gedragen, dan hij zelf wellicht in den aanvang wenschelijk achtte. Wat partij- of scheldnamen onzen vriend soms naar het hoofd zijn geworpen, hij is ongetwijfeld een man van eer en geweten, een wakker kampioen geweest voor een felbestreden, en vaak jammerlijk gecompromitteerde, maar daarom lang nog niet 
{==128==} {>>pagina-aanduiding<<}
 verlorene zaak. Wat meer zegt, de felle strijd der eeuw zou zeker menigmaal een waardiger karakter vertoonen, indien er ter rechter- en linkerzijde velen gevonden werden, zoo ridderlijk, maar ook zoo conciliant van karakter; zoo trouw aan eigen leus, maar ook zoo vrijgevig voor anderen; zoo geneigd om schuld te belijden, maar ook zoo gezind om schuld te vergeven, als Cohen Stuart geweest is.
Het overzicht van zijn leven en strijden, dat hiermede ten einde spoedt, zou onvolledig zijn, zoo het zweeg van wat hem te midden van dat alles ten gezetten tijde tot verpoozing en verkwikking verstrekte. Om hier nog slechts in het voorbijgaan van voortgezetten stichtelijken arbeid te spreken, zoo als de ‘Beelden uit de H. Schrift’ (1875), die ons weder naast den Christelijken theoloog ook den bekwamen stylist van den gunstigsten kant leeren kennen, denk ik hier inzonderheid aan het genot, buiten eigen huis en studeercel gezocht. Daartoe behoorden, meer dan iets anders, de menigvuldige reizen, die hij zich in den jaarlijkschen rusttijd vergunde, of ook in belang en dienst der Evangelische Alliantie zich van tijd tot tijd opgelegd zag. Zoo had ik zelf het genoegen met hem en anderen lid eener deputatie van dat Verbond (1872) naar Stuttgart in het belang der godsdienstvrijheid in Rusland te zijn, nadat ik hem vroeger in Duitschland, gelijk later naar Noord-Wales en het eiland Wight vergezelde. Men reisde gaarne met hem, want hij had een goed oog, een warm hart, een opgewekte conversatie, zoodat men wat terug kon ontvangen, waar men hem naar vermogen wat gaf. Slechts door zijne groote receptiviteit werd zijne rustelooze spontaneïteit geëvenaard, indien niet nog nu en dan overtroffen, en, wat hem zeker voor zichzelven niet ongelukkiger maakte, de geest der waardeering werd nog spoediger over hem vaardig dan die der scherpe kritiek. Hoe hij zich ook op een eenzamen tocht wist te redden, het is zeker nooit sterker gebleken, dan toen hij, de zoo 
{==129==} {>>pagina-aanduiding<<}
 hardhoorende en ook met de taal slechts gebrekkig bekende, tegen den tocht naar het hooge Noorden (1877) niet opzag, dien hij straks in zijn boek ‘uit Scandinavië’ op boeiende wijze beschreef.
Wat Martinus Cohen Stuart als broeder voor zijne broeders en zusters was, en hoe hij ook bij zeer groot verschil niet slechts den vrede, maar de liefde wist te bewaren, het was niet onbekend, en is ten overvloede na zijn heengaan op treffende wijze vermeld. Over het geheel heeft de periodieke, met name de ‘Christelijke’ pers het bij zijn sterven niet aan tonen van ongeveinsde, zelfs hooggestemde sympathie laten ontbreken. Maar ook voor den kleinen kring zijner bijzondere vrienden was de ontslapene bij uitnemendheid hartelijk, hulpvaardig en trouw. Zijn hart was ruim, zoodat het velen omvatte, en wie daarin eene plaats had gevonden verloor die niet spoedig, maar ondervond menigmaal hoe vindingrijk hij was, waar het er op aankwam genoegen te geven of hulp te verleenen. Ook met beperkte middelen wist hij soms niet weinig te doen, en had hij eenmaal zijn woord u gegeven, gij kondt gerust op hem rekenen. Een aandoenlijk bewijs zijner vriendschapstrouw ligt voor mij in de voorrede, waarmede hij de ‘Gedichten’ van den vriend zijner jeugd, C. des Amorie v.d. Hoeven bij herhaling (1860 en '70) ingeleid heeft. Ik zelf ondervond zijne vriendenhulp in de aankondiging, vertaling of herziening der vertaling van meer dan éen mijner schriften, en niet minder in zijne trouwe deelneming sinds dertig jaren in lief en leed van mijn leven, mij op allerlei wijze gebleken. Zijne vrienden Bosboom-Toussaint, ik ben er van overtuigd, zouden hetzelfde herhalen, indien zij hier aan het woord konden komen. Maar ook onder min bekende namen staat mij meer dan éen voor den geest, die den ontslapene met dankbare liefde herdenkt, en zijn heengaan beweent als een persoonlijk, niet licht te herstellen verlies.

{==130==} {>>pagina-aanduiding<<}

Vatten wij den totaal-indruk van al het geschetste te zamen, het is niet die van volmaakte harmonie met zichzelven en de wereld rondom zich - waar wordt die trouwens in onze dagen van zoo velerlei tweespalt gevonden? - maar te meer die van een rusteloos streven naar hooger, dat zijn beginsel niet heeft verzaakt, maar zeker ook zijn doel niet gemist. Boven velen man van het woord, was Stuart te gelijk een man van de daad, van het initiatief, van de actualiteit, die gaarne zich bij anderen aansloot, maar toch gaandeweg zich het recht tot den voortred veroverde. Ongevoelig voor wereldsche eer was hij niet; nog heugt mij het genoegen, waarmede hij het officiers-kruis van de Eikenkroon op zijn zilveren ambtsfeest ontving, en ook andere onderscheidingen op maatschappelijk en letterkundig gebied wist hij op hare waarde te schatten. Maar zijn hoogste, ten slotte in het diepst van zijn hart zijne éenige eerzucht was het, alle zijne gaven en krachten met onbepaalde toewijding aan één levensdoel, het heiligste en beste, dienstbaar te maken, en daarvoor te mogen werken, zoolang het dag voor hem was. Dat kon ten volle naar waarheid den 16den Dec. '78 aan zijne open groeve getuigd worden, waar eene talrijke schaar zich vereenigd had om hem de laatste hulde te brengen. Dat blijft de troost zijner treurende betrekkingen; de slotsom zijner nagedachtenis bij wie hem waarlijk gekend en liefgehad hebben; de groote les eindelijk dezer pijnlijk afgebroken, maar alleen voor deze aarde geeindigde levensgeschiedenis: ‘De weg des levens is voor den oprechte naar Boven’ (Spreuken 15 : 24a).
 
Maart, 1879. J.J. van Oosterzee.

{==131==} {>>pagina-aanduiding<<}


Lijst der geschriften van Dr. M. Cohen Stuart.

1846.	M. Cohen Stuart. Een vers in den Studenten-Almanak op het gebouw van het Amsterdamsch Athenaeum. Amsterdam C.C. van der Post.
1849.	M. Cohen Stuart. Zelfbeproeving; vertaald uit het Hoogduitsch naar Lavater. Alkmaar, H.J. van Vloten.
1850.	M. Cohen Stuart. Levensbeschrijving van Dr. Claus Harms, door hem zelven medegedeeld. Uit het Hoogduitsch. Alkmaar, Johannes Roem.
1851	M. Cohen Stuart. Proeven van Christelijke Evangeliebeschouwing door A. Vinet. Uit het Fransch vertaald. Alkmaar, H.J. van Vloten.
1852	M. Cohen Stuart. Thomas Chalmers, een wegbereider op het gebied der inwendige zending. Alkmaar, Johannes Roem.
1854.	M. Cohen Stuart. ‘Er is geschreven’. Rede, uitgesproken bij het openbaar verslag omtrent het Nederlandsch-Bijbelgenootschap. Alkmaar, Johannes Roem, tweede druk.
1855.	M. Cohen Stuart. Ter nagedachtenis van Abraham des Amorie van der Hoeven. Alkmaar; overgedrukt uit de Verspreide Geschriften van Abr. des Amorie van der Hoeven. Leeuwarden, Suringar.
1856.	M. Cohen Stuart. Een en ander over het Nederlandsch Volkskarakter. Een Volkslezing gehouden te 's Gravenhage 1 November 1856. Alkmaar.
1856.	M. Cohen Stuart. Eenige oogenblikken op den Wartburg. Alkmaar.
1857.	M. Cohen Stuart. ‘Een merkwaardig plekje gronds’, overgedrukt uit de ‘Bibliotheek van het huisgezin.’
1857.	M. Cohen Stuart. De vrijmaking van onze slaven, de eisch en roeping van dezen tijd. Een woord des oogenbliks uitgesproken in openbare vergaderingen v.d. Maatschappij tot bevordering van de afschaffing der Slavernij. Alkmaar, Johannes Roem.


{==132==} {>>pagina-aanduiding<<}

1857.	M. Cohen Stuart. ‘Aan een Weduwe’, vertaling van een brief van Vinet. Bijdrage tot een godsdienstig tijdschrift.
1858.	M. Cohen Stuart. Een laatst woord tot mijne gemeente naar Hand. XX v. 32. Afscheidsrede gehouden te Alkmaar 31 Januari. Alkmaar, Johannes Roem (niet in den handel).
1858.	M. Cohen Stuart. De laatste gebeurtenissen in Engelsch-Indië, een lezing voor Nederland. Bijdrage voor een Almanak. Utrecht.
1858.	M. Cohen Stuart. John Knox, de Schotsche Hervormer; overgedrukt uit de Magdalena. Amsterdam W.H. Kirberger.
1859.	M. Cohen Stuart. De verloren zoon. Een bijbelstudie. Utrecht, Kemink en zoon.
1859	M. Cohen Stuart. Caspar Janszoon Coolhaas. Boekbeoordeeling, overgedrukt uit de Jaarboeken van Wetenschappelijke Theologie. (nieuwe reeks. Dl. II).
1860.	M. Cohen Stuart. De eerste Godsdienstoefening der Puriteinen in Noord-Amerika. Amsterdam, W.H. Kirberger. (Niet in den handel).
1860.	M. Cohen Stuart. Hetzelfde in het Engelsch overgezet. Utr., Kemink en Zoon.
1860.	M. Cohen Stuart. Twaalf kanselredenen. Utrecht, A.J. van Huffel.
1861.	M. Cohen Stuart. De daden van het Godsbestuur niet immer overeenkomstig onze begrippen. Uitgegeven te Utrecht ten voordeele der noodlijdenden door den watersnood.
1861.	M. Cohen Stuart. C. des Amorie van der Hoeven. Poëtische nalatenschap van een' jeugdig ontslapene, met voorbericht. Leeuwarden, G.T.N. Suringar.
1861.	M. Cohen Stuart. Voorwoord voor ‘Uit de Diepte’, vertaling van S. Le Poole uit het Engelsch.
1861.	M. Cohen Stuart. Jezus' afscheidsgroet aan de zijnen, naar Matth. XXVIII v. 20 te Utrecht. Utrecht, A.J. van Huffel.
1861.	M. Cohen Stuart. Ons Nederlandsch Volkskarakter. Voordracht gehouden te Rotterdam.
1862.	M. Cohen Stuart. Een woord aan Cd. Busken Huët. Rotterdam, M. Wijt en Zonen.
1862.	M. Cohen Stuart. Het onvermijdelijke der Evangeliebediening voor de gemeente van Christus. Zendingsrede uitgesproken te Zeist. Amsterdam, W.H. Kirberger.
1863.	M. Cohen Stuart. Godsdienst in volk en huisgezin; twee kanselredenen uitgesproken 15 en 22 November 1863. Rotterdam, Verbruggen en van Duijm.
1863.	M. Cohen Stuart. De Christus Gods voor de rechtbank van menschen, een beeld uit de lijdensgeschiedenis van onzen Heer. Rotterdam, bijdrage in een Godsdienstig Tijdschrift.


{==133==} {>>pagina-aanduiding<<}

1863.	(M. Cohen Stuart.) Het Scepticisme door den godgeleerde onzer dagen zorgvuldig te vermijden. Inwijdingsrede aan de Hoogeschool te Utrecht door Dr. J.J. van Oosterzee, uit het Latijn vertaald. Rotterdam, Verbruggen en van Duijm.
1863.	M. Cohen Stuart. 25 zilveren spreuken; uitgeg. door de Afdeeling Rotterdam der Nederlandsche Vereeniging tot afschaffing van sterken drank.
1864.	M. Cohen Stuart. Een zendingsfeest in de Heidenwereld. Rotterdam, M. Wijt en Zonen.
1864.	M. Cohen Stuart. Eenige woorden over Dr. Pierson's ‘Onverdraagzaamheid’. Rotterdam, E.H. Tassemeijer.
1864.	M. Cohen Stuart. ‘De Vuurproef des tijds’, een woord der prediking voor onze dagen.
1864.	M. Cohen Stuart. De Jaarvergadering van het Nederlandsch Zendelinggenootschap. Noodzakelijke toelichting door J. Moll, J.H. Bösken, M. Cohen Stuart en H.C. Voorhoeve. Rotterdam, E.H. Tassemeijer.
1865.	M. Cohen Stuart. Een bezoek in Paalstad. Eene Volkslezing, overgedrukt uit het Rott. Weekblad. Rotterdam, P.C. Hoog.
1865.	M. Cohen Stuart. De verloren penning. Rotterdam.
1865.	M. Cohen Stuart. Verslag aan den Redacteur van de Stemmen voor Waarheid en Vrede over ‘Het leven van Jezus’, door Dr. J.J. van Oosterzee. Nieuwe vermeerderde en verbeterde uitgave. Utrecht, Kemink en Zoon 1863-1865.
1865.	M. Cohen Stuart. De partij van achteruitgang in onzen Gemeenteraad. Overgedrukt uit het Rotterd. Weekblad.
1865.	M. Cohen Stuart. Een woord aan de Ingezetenen van Rotteram. Rotterdam, van Meurs en Stufkens.
1865.	M. Cohen Stuart. Kiezers van Nederland. Utrecht, Kemink en Zoon.
1865.	M. Cohen Stuart. Annales de l'association internationale pour le progrès des sciences sociales. - Etablissements de Bienfaisance.
1866.	M. Cohen Stuart. Aan den redacteur van de Stemmen voor Waarheid en Vrede.
1866.	M. Cohen Stuart. Stuiverscollecte voor de Nederlandsche Zendingsvereeniging. D. de Koning.
1866.	M. Cohen Stuart. Louise Henriëtte van Oranje, Keurvorstin van Brandenburg. Voorlezing.
1866.	M. Cohen Stuart. Adieu de Mr. le Docteur A. Pierson à sa dernière Eglise (Dr. A. Pierson aan zijn laatste gemeente) Bulleletin théologique, correspondance.
1866.	M. Cohen Stuart. Een inleidend woord voor een rede van Hogerzeil, nieuw benoemd directeur aan de Nederlandsche Zendingsvereeniging Rotterdam, E.H. Tassemeijer.


{==134==} {>>pagina-aanduiding<<}

1866.	M. Cohen Stuart. M. Cohen Stuart, Secretaris van de Evangelische Alli antie in Nederland, aan den Hoogleeraar P. Hofstede de Groot. Eene rechtvaardiging en verklaring. Rotterdam, Verbruggen en van Duym.
1867.	M. Cohen Stuart. Openbare Brief aan den Hoogleeraar P. Hofstede de Groot. Eene belijdenis en herstelling. Rotterdam, Verbrugge en van Duym.
1867.	M. Cohen Stuart. Slot en afscheidsrede gehouden na afloop der Vergaderingen der Evangelische Alliantie te Amsterdam. Rotterdam, M. Wijt en Zonen.
1867.	M. Cohen Stuart. Verslag van de vijfde algemeene vergadering der Evangelische Alliantie, gehouden tc Amsterdam 18-27 Augustus 1867. Uitgegeven namens de commissie. Rotterdam, M. Wijt en Zonen.
1867.	M. Cohen Stuart. De groote daden Gods dankbaar vermeld. Een woord tot de gemeente na de algemeene vergadering van de Evangelische Alliantie. Rotterdam, Verbruggen en van Duijm.
1868.	M. Cohen Stuart. Naschrift op de handelingen der Evangelische Alliantie. Rotterdam, M. Wijt en Zonen.
1865.	M. Cohen Stuart. Strijdredenen met E. Kuiper over de Nederlandsche Zendingsvereeniging. Amsterdam, P. Groenendijk.
1869.	M. Cohen Stuart. Voorrede en inleiding van Helena en haar huisgezin, een geschiedverhaal uit Rome tijdens de eerste eeuw onzer jaartelling. Uit het Engelsch. Rotterdam.
1859.	M. Cohen Stuart. Abraham des Amorie van der Hoeven en zijn Zoon Martinus. Naar aanleiding van de aanranding in den Nederlandschen Spectator. Rotterdam, (overgedrukt uit de Rotterd. Courant d.d. 29 September.)
1870.	M. Cohen Stuart. De Renaissance. Een litterarisch artistieke studie. Overgedrukt uit de Vaderlandsche Letteroefeningen.
1870.	M. Cohen Stuart. De Genius des oorlogs. Een woord voor het oogenblik. Rotterdam, Wijt en Zonen.
1870.	M. Cohen Stuart. Van Sedan naar Straatsburg in October 1870. Eene voordracht. Rotterdam, J.H. Kruijt.
1870.	M. Cohen Stuart. Aan Rotterdam's nijvere Burgerij. Brochure. Rotterdam, van Meurs en Stufkens.
1870.	M. Cohen Stuart. Een woord aan onzen Stadgenoot Dr. A. Réville (overgedrukt uit de Rotterd, Courant. d.d. 4 Aug. 1878). Rotterdam, van Meurs en Stufkens.
1870.	M. Cohen Stuart. Réponse au Docteur Réville. Rotterdam, van Meurs en Stufkens.


{==135==} {>>pagina-aanduiding<<}

1871.	M. Cohen Stuart. Het Christendom en de moderne Maatschappij. Voordracht, overgedrukt uit de Stemmen voor Waarheid en Vrede.
1872.	M. Cohen Stuart. Zes kanselredenen bij bijzondere gelegenheden uitgesproken. Zeist, J.W. Eversz.
1872.	M. Cohen Stuart. Een Martelaar. No. 1 van het werk: ‘Voor 300 jaren’. Wageningen, M.C. Bronsveld.
1872.	M. Cohen Stuart. De Gorcumsche Martelaars. No. 9 van het werk: ‘Voor 300 jaren’. Wageningen, M.C. Bronsveld.
1873.	M. Cohen Stuart. Eene gelijkenis, ook wel gelijkend? Eene vraag aan het geweten van Neêrlands volk. Amsterdam, Höveker en Zoon.
1863.	M. Cohen Stuart. God, die den wasdom geeft, alles. Afscheidswoord bij het nederleggen van zijn Evangeliebediening in de Remonst. gereformeerde gemeente 27 Juli 1873. Rotterdam, G.B. Poeschman.
1874.	M. Cohen Stuart. ‘Luctor et Emergo’, openingsrede van het Zuiderzendingsfeest op de Hollandsche Hoeve nabij Goes. Amsterdam, H. de Hoogh en Co.
1874.	M. Cohen Stuart. Gedenkboek van de zesde algemeene vergadering der Evangelische Alliantie in Amerika gehouden te New-York, October 1873. Amsterdam, H. de Hoogh en Co.
1875.	M. Cohen Stuart. De heerlijkheid van den tweeden Tempel. Rede op het jaarfeest van de Gustaaf-Adolf Vereeniging. Rotterdam, W. Wenk.
1875.	M. Cohen Stuart. Beelden uit de Heilige Schrift. 's Gravenhage, Joh. Ykema.
1875.	M. Cohen Stuart. Zes maanden in Amerika. 2 deelen. Haarlem, Kruseman en Tjeenk Willink.
1876.	M. Cohen Stuart. Geen vrede maar 't zwaard. Een tijd- en strijdwoord. Arnhem, J.W. en C.T. Swaan.
1876.	M. Cohen Stuart. In memoriam. Guillaume Groen van Prinsterer. Notice biographique. Utrecht, Kemink et fils.
1877.	M. Cohen Stuart. De ‘Jubilee Singers’. (Overgedrukt uit het Utr. Prov. en Sted. Dagblad.)
1877.	M. Cohen Stuart. De Amerikaansche Negerzangers. Programma uit het Engelsch vertaald in dicht. Utrecht, Kemink en Zoon.
1877.	M. Cohen Stuart. Het feest veranderd in rouw. Een woord op den vroegeren geboortedag van Neêrlands Koningin. Utrecht, Kemink en Zoon.
1877.	M. Cohen Stuart. Uit Scandinavië. Utrecht, W.F. Dannenfelser.
1878.	M. Cohen Stuart. ‘Een rijpe vrucht.’ Praktische theologie. Een handboek voor jeugdige Godgeleerden door Dr. J.J. van Oosterzee.

{==136==} {>>pagina-aanduiding<<}

Ie deel. Boekbeoordeeling in de Stemmen van Waarheid en Vrede. Utrecht, Kemink en Zoon.
1878.	M. Cohen Stuart. Wat het ontwerp Kappeijne op het lager onderwijs beweert, begeert, bedoelt, bewerkt? Utrecht, Kemink en Zoon. Eerste en tweede druk.
1878.	M. Cohen Stuart. Niet in tel, maar geteld door God. Een tijdwoord. Utrecht, C. van Bentum.
1879.	M. Cohen Stuart. Ter Gedachtenis. Twaalftal Nagelaten Leerredenen Arnhem, B.J. Swaan.



{==137==} {>>pagina-aanduiding<<}






Levensbericht van Dr. P.J. Vermeulen.

Een levensbericht van Dr. P.J. Vermeulen te schrijven, is geene gemakkelijke taak. Hij behoorde tot die menschen, die veel werken zonder er mede te schitteren. Nimmer over zichzelven voldaan, kostte het hem bij klimmende jaren al meer en meer moeite met zijn werk in het openbaar op te treden, omdat hij het steeds als nog onvolkomen beschouwde, en scheen hem de moed wel eens te ontbreken om te geven wat hij had, bij de bewustheid dat hij nog niet alles had bijeengebracht. Stil en afgezonderd werkte hij voort, dikwijls door zwakke gezondheid aan huis gebonden of bij zijne werkzaamheid belemmerd, door enkele vrienden hooggewaardeerd maar buiten dien kring weinig bekend. En toch was hij voor allen die met hem in zijne verschillende betrekkingen in aanraking kwamen, steeds dienstvaardig en tot hulp bereid. Waar hij 
{==138==} {>>pagina-aanduiding<<}
 kon, bevorderde hij gaarne ieder onderzoek, en nimmer zoudt gij hem te vergeefs om voorlichting of aanwijzing hebben gevraagd waar hij die geven kon. Nauwgezet vervulde hij iederen plicht, ijverig voldeed hij aan iederen eisch, dien zijne betrekkingen hem oplegden, een man van beginselen stond hij onwrikbaar pal voor wat hij voor recht en waarheid hield, en zonder zich aan goed- of afkeuring te storen, was hij gewoon zijne denkbeelden en overtuigingen eerlijk en open, vast en beslist uit te spreken, al eerbiedigde hij volkomen iedere afwijkende overtuiging. Over zich zelven sprak hij niet, zijn bijzonder leven bewaarde hij voor zich zelven, en jaren kon men met hem omgaan, zonder er iets van te vernemen. Ik heb dit zelf ondervonden, en toen ik zijn levensbericht zou schrijven, heb ik eerst bemerkt, hoe weinig ik eigenlijk van dit leven wist. Veel kan ik er dan ook niet van mededeelen en wat ik melden ga, is grootendeels eerst nu bij anderen opgezameld. Was ik niet overtuigd geweest, dat het ieder, die het ondernam, evenzoo zou gaan, ik had die taak niet aanvaard.
 
P.J. Vermeulen werd den 2den September 1809 te Zeist geboren, waar zijn vader de nederige betrekking bekleedde van schipper op Utrecht. Spoedig toonde de knaap een goeden aanleg en grooten ijver, en toen hij eerst zes jaren oud, in 1815, zijn vader had verloren en zijne moeder zich te Utrecht vestigde, ontving hij daar het eerste onderwijs. Zijn meesterlijk schrift, zijn vlug begrip, zijn nauwgezette ijver trokken weldra de aandacht, en reeds op elfjarigen leeftijd kwam hij op het kantoor van den Procureur Blekman. Het werk echter, hem daar opgedragen, kon zijnen geest niet bezig houden, en begeerig zag hij naar de middelen uit om zijne kennis te vermeerderen. Zoodra zijne verbeterde inkomsten dit toelieten, nam hij lessen in de nieuwe talen, over- 
{==139==} {>>pagina-aanduiding<<}
 tuigd dat hem de kennis van Duitsch, Fransch en Engelsch onmisbaar was, zou hij zijn geliefde oefeningen kunnen voortzetten, want toen reeds was de lust tot onderzoek in hem ontwaakt, en wijdde hij aan de studie der letterkunde en der geschiedenis het liefst den tijd, die hem van de kantooruren overschoot. Toen men in 1829 op aandrang van den Burgemeester Van Asch van Wijck besloten had, de rijke maar nog geheel ongeordende archieven der gemeente Utrecht te ordenen en te regelen, viel de aandacht op den jongen man, als meest geschikt daarbij behulpzaam te zijn. Nieuw was die werkkring voorzeker voor hem. Hij zag zich op eens omgeven door de overblijfselen die van een voorleden spraken, dat hem, hoe meer hij er in doordrong, des te meer belang inboezemde; hij vond daarin een ruim veld voor zijne onderzoekingen, waarop iedere schrede hem nieuwe ontdekkingen bood, die zijnen lust tot geschiedkundige nasporingen prikkelden. Geen wonder dat hij zich weldra geheel op de studie dier oude oorkonden toelegde, die hij nu dagelijks in handen had, en dat die voorliefde voor het onderzoek der vaderlandsche geschiedenis, der vroegere zeden en gebruiken, der overblijfselen van vroegere tijden, bij hem ontwaakte, die zijne geheele volgende levensrichting kenmerkte. Toch scheen het een oogenblik dat hij een andere bestemming zou kiezen. In 1832 geraakte hij in kennis met Dr. Kohlbrugge, die toen in Utrecht leefde, en spoedig ondervond hij den invloed van die machtige persoonlijkheid. Wie trouwens was er toen, die tot den kleinen kring zijner jongere vrienden toegelaten zich niet door dien helderen, scherpzinnigen man beheerscht gevoelde, wiens vastheid van overtuiging, wiens logisch betoog u als van zelf overtuigde en medesleepte. Voor Vermeulen was die kennismaking beslissend voor zijne godsdienstige denkwijze, en zij deed hem het voornemen opvatten om in de godgeleerdheid te gaan studeeren. Het 
{==140==} {>>pagina-aanduiding<<}
 moge ons verwonderen, dat in den drieentwintigjarigen, die nauwelijks een weinig Latijn kende, op eens die lust ontstond, maar er waren verschillende redenen, die daartoe samenwerkten. Onder deze heeft het krachtig bij hem opgewekte, nog nieuwe godsdienstige leven zeker een eerste plaats bekleed; ook het vooruitzicht, zich eene betere toekomst te verzekeren, dan het werken op een stedelijk archief kon bieden, een nieuw en belangrijk gebied zich voor zijn wetenschappelijk streven geopend te zien, het vooruitzicht daardoor eer in staat te zijn om zich te vestigen en te huwen, werkte hierbij mede. Met zulk een ijver ging hij nu terstond aan het werk om zich voor de academische lessen voor te bereiden, dat hij reeds in September 1833 de toen voor de toelating tot de academie gevorderde examens aflegde en als student te Utrecht kon ingeschreven worden. Voor korten tijd begaf hij zich toen naar Leiden, om daar zijn intrede in de studentenwereld te doen, doch keerde terstond naar Utrecht terug, zoodra hij zich in de vereeniging der studenten opgenomen zag, en alle rechten eens academieburgers had verkregen.
Er volgde voor Vermeulen een moeielijke tijd; kostte het hem nu reeds moeite, om de middelen te vinden die de studiën aan eene hoogeschool vorderden, geheel onmogelijk zou hem dit geweest zijn, zoo hij zijne betrekking bij het archief had moeten opgeven. Hij zag zich dus genoodzaakt een groot gedeelte van zijn tijd aan zijne ambtelijke bezigheden te blijven schenken; en slechts enkele uren, vooral des avonds, kon hij aan zijne studiën wijden. Zelden kon hij de collegies bijwonen, en grootendeels moest hij langs den bezwaarlijken weg van eigen onderzoek of door de hulp van andere studenten zich die kennis en voorbereiding voor de examina verschaffen, die anderen veel gemakkelijker op de collegies opdeden. Toch deed hij zijn examen in de Wiskunde en werd candidaat in de Letterkunde, maar verder bracht hij het niet. Het 
{==141==} {>>pagina-aanduiding<<}
 plan om in de Godgeleerdheid te studeeren schijnt hij al spoedig, wellicht om zijne zwakke gezondheid, die hem voor de bediening van leeraar weinig geschikt maakte, opgegeven te hebben; althans hij stelde zich later de beoefening der letterkunde ten doel, waarbij hij vooral op de oud-Nederlandsche het oog had. Hij hoopte daardoor meer en meer geschikt te worden voor die archiefstudie, welke hem nu weder op nieuw aantrok, en waaraan hij zich geheel wilde toewijden, nadat hij zich door beoefening van taal en geschiedenis meer wetenschappelijk had voorbereid. De overtuiging dat dit onmisbaar was, zou hij zich zelven kunnen voldoen, deed hem zijne studiën zoo lang mogelijk voortzetten. Er was toen te Utrecht, onder invloed van den ijverigen Burgemeester Van Asch van Wijck, die zelf onvermoeid zich met de geschiedenis van de stad en het gewest bezig hield, niet alleen een nieuwe belangstelling voor de overblijfselen en archieven, daar bewaard, ontwaakt, maar een kring van verschillende mannen had zich gevormd, die deze onderzochten en bewerkten, en hun omgang en streven werkte zeker mede om Vermeulen weder geheel tot die studiën terug te voeren. Onder hen werden de boekhandelaar en uitgever Van der Monden, de custos der Academische bibliotheek, Dodt van Flensburg, ook eenigermate de toenmalige hoogleeraar Visscher en anderen gerekend, en de vruchten van hunne werkzaamheid vinden wij zoowel in hunne geschriften, als in het Tijdschrift voor geschiedenis, oudheden en statistiek van Utrecht, dat in 1835 voor het eerst verscheen en tot 1846 werd voortgezet. In hoever Vermeulen daarin ook kleinere bijdragen leverde, blijkt wel niet, maar waarschijnlijk zal hij ook wel voor zoover hij er tijd voor vinden kon, daaraan hebben medegewerkt; evenwel alleen in den jaargang van 1842 vind ik drie stukjes met zijn naam geteekend: Beeldenstorm te Utrecht in 1864. - Over de 
{==142==} {>>pagina-aanduiding<<}
 nieuwe Kaart van den Lande van Utrecht door Bernard du Roy. - Over de geloofwaardigheid van oude bescheiden. Toen hij deze uitgaf, was hij reeds sinds twee jaar werkzaam op het archief der Provincie Utrecht en was daardoor met deze hoogst belangrijke verzameling nader bekend geworden. De hem toen opgedragen taak had niet slechts ten doel, dit archief te helpen ordenen en te inventariseeren, maar ook belangrijke stukken daarin voorhanden uit te geven. Bij een aankoop van verschillende stukken kwam het archief in 1840 ook in het bezit van een rijmwerk uit de 15de eeuw Van den levene ons heren, en Vermeulen bezorgde er in 1843 eene uitgaaf van, welke hij met aanteekeningen en een woordenlijst voorzag. Hierdoor werd een onbekend gebleven werk van het einde der middeneeuwen op verdienstelijke wijze openbaar gemaakt. Daarenboven voegde de bewerker tevens nog bij zijne inleiding eene aanwijzing der historische en literarische handschriften, op het archief onder zijne bewaring gesteld. Het blijkt uit deze bewerking, dat Vermeulen zich toen geheel aan de beoefening onzer oude taal- en letterkunde had gewijd, en vol van ijver, zoo ver zijne ambtsbezigheden dit veroorloofden, zijn tijd uitsluitend aan het opsporen en verzamelen van hare overblijfselen besteedde. Een nog duidelijker bewijs daarvan ligt in zijne poging om op het voorbeeld van den in 1839 opgerichten Stuttgarter Verein eene vereeniging te stichten, die hetzelfde doel om handschriften en oudere drukwerken uit te geven in ons vaderland zou beoogen. Daartoe wendde hij zich reeds in 1840, pas aan het Provinciaal-archief geplaatst, tot de overige archivarissen in het rijk, maar vond bij hen de gewenschte medewerking niet. Twee jaren later echter vatte Vermeulen, maar met Tideman, hetzelfde plan weder op, en nu met beter gevolg, en in Juni 1843 vereenigden zich de Heeren Jonckbloet, Leendertz, De Hoop Scheffer, Tideman en M. De Vries met hem tot eene Vereeniging ter bevor- 
{==143==} {>>pagina-aanduiding<<}
 dering der oude Nederlandsche letterkunde. In 1844 gaf die vereeniging hare eerste boekdeelen uit, en in hare Verslagen en berichten, I. bl. 1-34. vindt men de geschiedenis harer oprichting medegedeeld. Het is bekend hoe verdienstelijk zij zich voor onze oude letterkunde gemaakt heeft, door de uitgaaf mogelijk te maken van verschillende Oud-Nederlandsche rijmwerken, maar vreemd is het, dat Vermeulen, hoewel de eerste die het plan gevormd had, zelf noch in hare werken noch in hare verslagen iets heeft geleverd. De reden daarvan lag wel daarin, dat hij in 1844 zelf tot Provinciaal-archivaris was aangesteld en daardoor zijne werkzaamheden zeer vermeerderd waren. Intusschen was hem in 1843 reeds, na de uitgaaf van zijne bewerking van Van den levene ons Heren eene onderscheiding te beurt gevallen, waarop hij steeds den hoogsten prijs heeft gesteld. De letterkundige faculteit der Utrechtsche Hoogeschool schonk hem het Doctoraat in de Letteren honoris causa, en verleende hem daardoor een titel, dien zijne drukke werkzaamheden en wellicht nog andere redenen hem beletten op de gewone wijze te verkrijgen. In datzelfde jaar werd hij ook Lid van de Maatschappij der Nederlandsche Letterkunde te Leiden en van het Provinciaal Utrechtsch genootschap van Kunsten en Wetenschappen. In 1844 ontving hij de benoeming tot Mitglied der Gesellschaft für ältere deutsche Geschichtskunde en wel ‘mit dem Ersuchen zur Herausgabe der Monumenta Germanica medii aevi mitwirken zu wollen.’
Toen in 1846 het Tijdschrift voor geschiedenis, oudheden en statistiek van Utrecht had opgehouden te verschijnen, gaf Vermeulen een nieuw tijdschrift uit, dat eenigermate als een vervolg op het voorgaande kan beschouwd worden. Het droeg den titel, wel wat omslachtig: Tijdschrift voor oudheden, statistiek, zeden en gewoonten, regt, genealogie en andere deelen der geschiedenis van het Bisdom, de Provincie en de Stad Utrecht. Het eerste deel verscheen 
{==144==} {>>pagina-aanduiding<<}
 in 1847, het vierde in 1850. Een groot gedeelte van den inhoud is door hem zelven geleverd, waartoe de archieven hem ruime gelegenheid boden; het zou overbodig zijn de titels dier grootere of kleinere opstellen af te schrijven, die alle op Utrecht, zijne geschiedenis of oudheden, betrekking hadden. Omtrent dezen tijd hield Vermeulen zich ook bezig met de voorbereiding eener uitgaaf van Maerlant's Rijmbijbel, waarvoor hij allerlei voorbereidende werkzaamheden ondernomen had; wellicht had hij oorspronkelijk het plan, dit rijmwerk in de werken der Vereeniging uit te geven. De verschillende handschriften waren gebruikt en vergeleken met den nauwkeurig afgeschreven tekst; voor een verklarende woordenlijst waren zeer uitgebreide aanteekeningen gereed, toen de verschijning van de uitgaaf van den hoogleeraar David het geheele plan deed vervallen.
Het Provinciaal archief vorderde den meesten tijd van den archivaris, die vooreerst aan het ordenen zijne voornaamste zorg moest wijden. Omtrent het daarbij door hem aangenomen beginsel zeide hij, in zijn Verslag, in 1850 aan Gedeputeerde Staten uitgebracht, dat hij het als een hoofdvereischte van de wetenschappelijke rangschikking en inventarisatie beschouwde, aan iedere afdeeling, voor zoover dit, zonder in het minutieuse te vallen, geschieden kon, weder die inrichting te geven, die zij heeft moeten hebben, vóór dat hare orde door de eene of andere noodlottige oorzaak verstoord werd. Hij was toen, in 1850, zoover gevorderd dat hij negen inventarissen kon overleggen, en wel van de boekdeelen en de in portefeuilles of omslagen te zamen gebrachte stukken, berustende in het archief der Provincie, in het archief van het kapittel ten Dom, in dat van Oudemunster, van St. Jan, van St. Pieter, van St. Marie, van St. Jan te Wijk bij Duurstede, van Diplomata en Charters berustende in het archief der Provincie, en van die berustende in het archief van St. Pie- 
{==145==} {>>pagina-aanduiding<<}
 ter. In het verslag zelf vinden wij een niet onbelangrijk overzicht van de geschiedenis en den inhoud der verschillende archieven, die het Provinciaal archief uitmaken, en niemand, die belang stelt in de geschiedenis van het Utrechtsch bisdom, zal het lezen zonder spijt te gevoelen over de gedurige en groote verliezen die ook deze verzamelingen hebben geleden, nu eens door ruw geweld, dan weder door onkunde of nalatigheid. Een gedeelte van de taak, die Vermeulen zich had opgelegd, bestond ook in de uitgaaf van een charterboek of codex diplomaticus; hij stelde zich daarbij hooge eischen, want hij wilde eerst de ook naar elders versleepte origineelen vergelijken van die charters, die alleen nog in afschriften op het archief aanwezig waren, eerst alles bijeen brengen, wat tot verklaring der stukken, tot opheldering der daarin voorkomende namen van personen of plaatsen dienen kon, en als wij lezen wat hij daaromtrent zegt in 1850, kan het ons niet verwonderen dat het toen opgevat plan nimmer tot uitvoering kwam. Werkelijk begaf hij zich in 1854 naar Engeland, om te onderzoeken wat dáár uit het Provinciaal archief afkomstig berustte, maar deze reis leverde weinig vruchten op. In het Britsch Museum vond hij niets, en de bibliotheek van Sir Phillipps te Midlehill, waarin zeer vele charters en staatsstukken gekomen waren, door dezen te Leiden in 1826 uit de boekerij van Mr. P. Van Musschenbroek aangekocht, kon hij niet bezoeken. Wel nam hij zich voor, nog eenmaal die schatten te gaan opsporen; maar ook dit plan bleef onuitgevoerd. Men moet evenwel niet voorbij zien, dat de archivaris behalve zijne gewone werkzaamheden op het archief nog gedurig velerlei buitengewone bemoeiingen had. Telkens toch werd hij geroepen om zoowel het gewestelijk bestuur als andere besturen bij velerlei vragen en moeilijkheden, die het raadplegen van het archief noodig maakten, voor te lichten en behulpzaam te zijn. Talrijk waren daarbij dikwijls de nasporingen en aanvragen 
{==146==} {>>pagina-aanduiding<<}
 van bijzondere personen, ook van vreemden, en allen vonden hem steeds bereid, om aan hun verlangen te voldoen, en geen vraag bleef onbeantwoord, zoo het hem slechts mogelijk was die op te lossen. Daarbij kwam dat hij ook belast werd met het bezoeken en bewerken der archieven van de verschillende gemeenten en corporatiën in de Provincie, zoover dat tot hun behoud vereischt werd; eene bemoeiing, waarvan hij in 1856 een uitvoerig verslag gaf aan Gedeputeerde Staten, waarbij hij ten slotte de hoop uitdrukte ‘het daarheen te brengen, in overleg met plaatselijke besturen, dat de archieven op eene wetenschappelijke wijze geïnventariseerd en geregeld worden, waardoor een gelijkvormig en gemakkelijk overzicht zal worden verkregen van alles, wat in deze provincie aanwezig is.’ Zoo het hem niet gelukt is het zoover te brengen, dan lag daarvan zeker de reden niet in gebrek aan ijver van zijne zijde. Bij de vele en groote verliezen, die het Provinciaal archief geleden had, was het natuurlijk, dat de archivaris steeds trachtte die zooveel mogelijk, telkens als de gelegenheid zich daartoe aanbood, weder aan te vullen en terug te krijgen wat verdwenen was. Dat Vermeulen daarin niet ongelukkig was, bewijzen zoowel zijne vroegere verslagen, als dat van 1867, waarin hij een overzicht geeft van de aanwinsten, die het archief verkreeg en die zijne inventarissen gedurig deden aangroeien. Het is intusschen niet vreemd, dat al meer en meer de aandrang zich deed gevoelen, zoowel in de vergaderingen der Provinciale Staten als daarbuiten, dat men eindelijk mocht overgaan om die inventarissen te drukken, en daardoor niet alleen meer algemeen kenbaar te maken, welke boeken en stukken het archief bevatte, maar vooral ook het gebruik er van meer gemakkelijk te doen zijn. Niet alsof Vermeulen niet altijd bereid gevonden werd alle gevraagde inlichtingen te verstrekken. Integendeel was het hem zelfs aangenaam de gelegenheid te vinden, de aan- 
{==147==} {>>pagina-aanduiding<<}
 dacht der bezoekers op belangrijke documenten en charters te vestigen, die met hen te doorlezen, hen op hunne beteekenis voor staats- of rechtsgeschiedenis te wijzen, en met onbekrompen vrijgevigheid maakte hij ieder het gebruik der schatten die hem waren toevertrouwd gemakkelijk, zoover zijn plicht hem dit mogelijk maakte. Maar toch bleef het een bezwaar, dat alleen op het archief zelf, in de geschreven inventarissen, kon onderzocht worden wat men er vinden kon, en een kostbare tijd vaak aan het zoeken moest worden besteed, die bij het bestaan van gedrukte inventarissen kon worden bespaard. Vermeulen, die niet licht met zijn werk voldaan was, maar nog altijd naar meer volledigheid en juistheid streefde, kon moeilijk tot de uitgaaf dier inventarissen besluiten, en eerst in 1875 verscheen de eerste afdeeling onder den titel: Inventaris van het archief der provincie Utrecht - Boekdeelen en bundels, in 8o. 230 bl. In de inleiding wordt, niet ten onrechte, de wensch uitgesproken, ‘dat de archieven eene bergplaats mogen verkrijgen, eenvoudig en naar de eischen van archieven ingericht, enkel voor archieven goed, ruim, zonder vochtigheid, licht en luchtig, eene bergplaats die geene andere inrichting, van welken aard ook, hun benijden kan, waaruit zij niet gemakkelijk te verdrijven zijn, en waarin de eenmaal ingevoerde orde zoo mogelijk onverstoord blijve.’ Die wensch was bij Vermeulen al sinds lang aanwezig, en telkens kwam hij er op terug, en geen wonder voor wie de allerongeschiktste bewaarplaatsen kent, waar thans die archieven zich bevinden, aan vocht en brandgevaar blootgesteld, opéén gepakt en zonder voldoende ruimte voor wie ze gebruiken moet. Hij voorzag dat eene verplaatsing wel vroeg of laat, wanneer misschien? zou moeten plaats hebben, en vleide zich altijd dan voor goed in de rangschikking eene orde te kunnen brengen, die ook op de inventarissen zou kunnen gevolgd worden. Zijn wensch bleef onver- 
{==148==} {>>pagina-aanduiding<<}
 vuld en blijft het nog, maar ook dit deed hem de uitgaaf telkens uitstellen. Wat helpt de inventaris, zeide hij dikwijls, waar noch ruimte is, de stukken naar dien inventaris te plaatsen, noch om ze behoorlijk te gebruiken. Toch gaf hij aan den drang toe, en zijn inventaris der boeken en bundels werd in 1877 gevolgd door dien der Oorspronkelijke charters der Provincie en der vijf kapittelen, van den vroegsten tijd tot en met het jaar 1300. 8o. 192 bl. Daarin werden 639 charters nauwkeurig beschreven, meest in oorspronkelijken vorm bewaard, en in de inleiding eene proeve van bewerking gegeven, zoowel van eene chronologische lijst van alle charters, ook van de slechts in afschriften of in gedrukte werken bewaarde, die op Utrecht betrekking hebben, als van de bewerking van een Utrechtsch oorkondenboek. Of Vermeulen met de bewerking verder gevorderd was dan deze proeven, is mij niet gebleken. De uitgaaf van dezen laatsten inventaris was ook het laatste werk dat hij in zijne betrekking voor het archief verrichtte.
Eenigermate in verband met zijne werkzaamheid aan het archief staat echter ook de bewerking van het vervolg op het Utrechtsch Placaatboek van Van de Water. Reeds in 1854 verscheen de Prospectus en in 1856 het eerste deel van: Mr. Johan van de Water's groot Plakkaatboek 's Lands van Utrecht aangevuld en vervolgd tot het jaar 1810 door Mr. C.W. Moorrees en Dr. P.J. Vermeulen, gevolgd in 1860 door een tweede deel. Het is bekend dat Van de Water zijn arbeid met 1728 had afgesloten, en reeds lang deed zich de behoefte gevoelen aan eene voortzetting van de beide eerste deelen van zijn werk, die het Staten- Placaatboek bevatten, omdat vele latere verordeningen der Staten telkens nog moesten worden gebruikt en toegepast. Op het archief was wel eene uitgebreide verzameling der latere stukken als een vervolg op het Placaatboek aangelegd, maar deze was voor het gebruik veel te omslachtig, 
{==149==} {>>pagina-aanduiding<<}
 en bevatte ook wat reeds verouderd was. De Griffier der Staten en de Archivaris besloten derhalve als vervolg al datgene uit te geven, wat nog in eenig opzicht praktische beteekenis had, hetzij het tot een vroeger tijdvak behoorde, hetzij het na 1728 en vóór 1810 was verschenen. Met groote zorg en nauwgezetheid hebben zij dan ook dit plan ten uitvoer gebracht, en vooral de archivaris heeft aan het bijeenbrengen en letterlijk doen afdrukken der stukken veel tijd besteed, waardoor in eene werkelijke behoefte van de verschillende besturen en van de rechtspraak is voorzien. Jammer slechts dat bij het behoud van de door Van de Water gevolgde indeeling, een bladwijzer en eene chronologische lijst der stukken ontbreken, hetwelk het zoeken dikwijls zeer tijdroovend maakt.
Een man als Vermeulen kon de herdenking der herkregen vrijheid en zelfstandigheid van Nederland in 1831 niet onverschillig laten, want hij was een waar vaderlander vol vereering en bewondering voor de groote daden der vaderen in den tachtigjarigen strijd, bezield door liefde en achting voor Willem den Zwijger en het huis van Oranje, diep afkeerig van elke overheersching en dwingelandij. Gaarne sprak hij over de tijden van roem, macht en bloei, die Nederland tijdens het bestuur der republiek heeft gekend, over de helden en staatslieden die het toen zoo groot maakten, bovenal over de vorsten uit het stamhuis van Oranje, wier namen aan de schitterendste tijdvakken onzer historie zijn verbenden. Monarchaal in zijne denkwijze zag hij in den terugkeer van Nederland onder het bestuur van een Oranjevorst den waarborg voor den bloei des vaderlands, en van ganscher harte vierde hij het feest der herinnering in 1863 mede. Bij die gelegenheid gaf hij uit: De stad Utrecht in 1813, uit het dagboek van eenen ooggetuige, de aanteekeningen namelijk van H. Keetell, die in dien tijd elken dag had opgeschreven, wat hij gebeuren zag, dezelfde van wien hij reeds in zijn tijdschrift vroeger 
{==150==} {>>pagina-aanduiding<<}
 het een en ander had medegedeeld. Twee jaren later, in 1865, bij gelegenheid dat de vraag was opgeworpen of in de Nederlandsche vlag oorspronkelijk het oranje de plaats van het rood had bekleed en dus daarin eigenlijk behoorde, verdedigde hij de bevestigende beantwoording dier vraag in een geschrift: De Nederlandsche Vlag, vooral op historische gronden.
Ik heb nog niet gesproken van eene andere betrekking die Vermeulen sinds 1848 bij de Academische bibliotheek vervulde. Hij werd toen, na den dood van den Heer Dodt van Flensburg, tot amanuensis aangesteld, en later, in 1856, tot bibliothecaris. In die betrekking heeft hij zich hoofdzakelijk moeten bepalen tot het toezicht op de orde en het gebruik der boekverzameling, en tot de zorg voor de geregelde invoeging der aanwinsten en vermeerderingen die zij voortdurend verkreeg. Tot tweemaal toe bezorgde hij de uitgaaf van een supplement-catalogus en deed zooveel als zijn tijd hem veroorloofde, om het belang dezer instelling te bevorderen. Hem was ook het in orde brengen van een nieuwen catalogus opgedragen, waarin de werken naar hun inhoud onder de verschillende vakken zouden geplaatst worden, en waardoor het mogelijk zou zijn terstond te weten, welke geschriften over een bepaald onderwerp de bibliotheek bevatte. Dit werk, herhaaldelijk door hem begonnen, heeft hij niet kunnen volvoeren, en de moeielijkheid, een goed plan dat hem voldeed te vinden, werkte tot die vertraging vooral mede. Vermeulen ondervond echter telkens, hoe moeielijk het is twee betrekkingen te vereenigen, die ieder wel een geheel mensch vorderen. Genoodzaakt zijn tijd tusschen het archief en de bibliotheek te verdeelen, gedwongen nu hier, dan daar te zijn, kon hij voor beide inrichtingen dikwijls niet zijn wat hij wenschte en moest de eene om de andere lijden. En toch weten allen, die hem op de bibliotheek ontmoetten, hoe hij ook daar altijd bereid was, zooveel hij kon, ieder 
{==151==} {>>pagina-aanduiding<<}
 te recht te helpen, elk onderzoek te bevorderen met de rijke boekenkennis, die hij zich had verkregen. Wie meer van hem als bibliothecaris mocht hebben verlangd, die bedenke dat de vereeniging van beide betrekkingen uit een tijd dagteekende, toen men bij ons noch van den omvang der werkzaamheden van een archivaris, noch van de eischen, aan een bibliothecaris te stellen, een juist denkbeeld had, toen men in beiden weinig meer dan een inventariseerenden bewaarder zag en daarnaar ook betaalde, en dat het niet aan Vermeulen te wijten is, dat hij, die beide functiën vereenigende, niet aan beide eischen zoo kon voldoen als hij zelf zou gewenscht hebben.
Sinds 1846 was hij lid van het Friesch Genootschap van geschied- oudheid- en taalkunde; in 1854 werd hij lid van het Historisch Genootschap te Utrecht, waarbij hij later als lid van het bestuur tweede secretaris was. In de werken treft men verschillende mededeelingen aan van stukken en bescheiden, die hij meest uit het archief ontleende. Zelden, zoover zijne gezondheid dit niet verhinderde, verzuimde hij de avondvergaderingen, om daar historische onderwerpen te bespreken, waarbij men altijd in hem den kundigen geschiedkenner, den edelen vaderlander, den warmen vereerder van het huis van Oranje, den man van beginselen herkende. De Verein für Alterthumsfreunde im Rheinlande te Bonn, benoemde hem in 1865 zum ordentlichen Mitglied und auswärtigen Secretär. Hij overleed te Utrecht den 17den Januari 1878 aan eene borstziekte, wier beginselen gedurende zijn geheele leven hem dikwijls in zijne werkzaamheden hadden belemmerd. Een zwakke borst en hevige asthmatische aandoeningen noodzaakten hem dan gedurig het huis te houden, en maakten hem vaak elke inspanning onmogelijk. Hij vond dan in zijne echtgenoote Sara Houtzagers eene trouwe verpleegster, en maakte zich die gedwongen rust ten nutte tot het bijeenbrengen van die talrijke aanteekeningen en uittreksels 
{==152==} {>>pagina-aanduiding<<}
 van allerlei aard en over allerlei onderwerpen, die het best getuigen van zijne werkzaamheid en bezigen ijver, die geen oogenblik wilde doen verloren gaan.
 
B.J.L. de Geer.

{==153==} {>>pagina-aanduiding<<}






Levensbericht van Ds. Alexander Lodewijk Lesturgeon.

Met welk een diep gevoel van weemoed ik de pen opvat, om aan de nagedachtenis van Lesturgeon eene eenvoudige hulde te brengen, vermag ik niet in woorden uit te drukken. Met hem toch is de laatste mijner boezemvrienden uit den studententijd ten grave gedaald. Onder dien indruk herrijzen voor mijn geest tal van herinneringen uit de zonnige dagen eener onbezorgde jeugd, die wij te zamen in broederlijke gezindheid en gemeenschap, in dicht- en letterlievende sympathie mochten doorbrengen. Bennink Janssonius, Lesturgeon en ik vormden een onafscheidelijk drietal, dat later steeds bij alle verschil van karakter, van denkwijze, van levenstaak en van woonplaats ten nauwste verbonden bleef en dat alleen door den dood heeft kunnen verbroken worden. In hunne laatste oogen 
{==154==} {>>pagina-aanduiding<<}
 blikken hadden zij beide ook dit gemeen, dat zij den adem uitbliezen zonder een ziekbed gehad te hebben, nadat ze den dag van hun overlijden nog hunne gewone werkzaamheden verricht hadden. Den treurigen plicht, door Lesturgeon jegens den ons in 1872 ontvallen Janssonius vervuld, zal ik nu jegens hem moeten vervullen; mocht het zijn op even waardige wijze, in hoeveel korter bestek dan ook!
Alexander Lodewijk Lesturgeon was de afstammeling van een Fransch geslacht, dat in de dagen van geloofsvervolging naar ons herbergzaam vaderland de wijk genomen had. Zijn naam zou dit ook allicht doen vermoeden; zijn familiewapen verraadt het eveneens door den steur, die er in afgebeeld is. Ja, indien ik mij niet geheel bedrieg, is in 't keurige en fijnbewerkte, in 't snedige en losse van zijn taal en stijl nog eene navonkeling van de den Franschen eigen gemakkelijkheid in 't hanteeren der pen te bespeuren. Hij werd den 16den October 1815 geboren te Venlo, van waar zijn vader eerlang, als kapitein der genie, naar Koevorden, destijds nog eene vesting, vertrok. Te dier stede genoot hij zijne eerste opleiding, vooral onder 't oog en den invloed eener vrome moeder, de dochter van een predikant, die hem eene diepe, maar gezonde godsvrucht inboezemde, waardoor hij vroegtijdig lust begon te gevoelen om tot godsdienstleeraar gevormd te worden. Aan dien wensch werd gereedelijk gehoor gegeven. Ter voorbereiding bezocht hij van 1829 tot 1831 de in die dagen algemeen bekende kostschool van J. van Wijk Roelandsz. te Kampen, om, na zijn terugkeer onder 't ouderlijke dak, van Ds. C.H. Pelinck 't noodige onderwijs in de oude talen te ontvangen. Te Deventer, dat toen ter tijd nog in 't bezit van zijn aloud Athenaeum was, volbracht hij van 1833-35 zijne propaedeutische, aan de hoogeschool te Groningen van 1835-40 zijne theologische studiën. In 1841 tot den kerkdienst toegelaten, werd hij 
{==155==} {>>pagina-aanduiding<<}
 1843 hulpprediker en ten volgenden jare predikant te Oosterhesselen in Drenthe, welke standplaats hij 1854 met het naburige Vledder verwisselde, evenals deze in 1864 met Zweeloo, waar hij den 18den Junij 1878 in 62jarigen ouderdom aan eene beroerte bezweek, eene weduwe (die hem 't verlies zijner eerste echtgenoot vergoedde) en zeven kinderen in diepen rouw achterlatende.
Veel lief en leed is Lesturgeon in zijn huiselijk leven, dat hem boven alles dierbaar was, weêrvaren. Beide nam hij zooals 't hem toebedeeld werd, zonder uitgelaten vreugde of droefheid, steeds gedachtig aan 't onbestendige der ondermaansche dingen en geheel doordrongen van 't horatiaansche aequam memento rebus in arduis etc. Zijn helder hoofd en zijn warm hart bleven hem tot aan zijn uiteinde bij. Voor alles wat naar zijne overtuiging goed en schoon was, ijverde hij binnen zijn kring met woord en daad; vrijheids- en waarheidsliefde behoorden tot de hoofdtrekken van zijn karakter; beginselloosheid verfoeide hij met al de kracht, die in hem was. Waar 't meer algemeene belangen gold, telde hij zijne eigene niet. In 't dagelijksch verkeer, met wien ook, was hij de zachtmoedigheid en goedhartigheid in persoon; gaarne mocht hij zich als zonder erg eene onschuldige spotternij laten ontvallen.
Hoewel Lesturgeon de godgeleerde loopbaan tot de zijne gekozen had en aan deze tot het einde toe getrouw gebleven is, heeft hij echter de bekendheid van zijn naam te danken aan zijne letterkundige geschriften in proza en poëzie. Wel gaf hij een enkelen keer eene gelegenheidspreek in 't licht, maar daarin straalt, voor zoover mijn oordeel strekt, zijne persoonlijkheid op verre na niet zoo helder door als in zijne overige pennevruchten. De eerste proeven van zijn dichterlijken aanleg verschenen onder de oogen van 't publiek in een bundeltje, dat wij met ons drieën; Lesturgeon, Janssonius en ik, als studenten, 
{==156==} {>>pagina-aanduiding<<}
 in 1836, dus vóór meer dan 40 jaren bijeenbrachten onder den titel van Dichterlijk Mengelwerk of, zooals wij 't later zelf herdoopten: Ondichterlijk Bengelwerk. De beste onder de middelmatige verzen (andere komen er niet in voor) waren ongetwijfeld die van Lesturgeon; hij heeft er ook nog enkele van in eene later uitgegeven verzameling opgenomen, hoewel hij dit liever niet had moeten doen. Maar wat behoef ik over de onwaarde van dezen gemeenschappelijken eersteling (dien niemand meer bij name kent) langer te spreken, nadat Lesturgeon in de levensschets van Janssonius op de hem eigen wijze verteld heeft, welke vierschaar er door de auteurs op een goeden dag in de pastorie te Roderwolde over de onverkochte exemplaren (en hun getal was groot!) gespannen is? Ten tweedenmale zonden wij te zamen in 1838 een, ik durf niet zeggen beter, maar in allen gevalle naamloos product: Rietscheutgalmen getiteld, de wereld in. Een jaar later deden wij van 's gelijken met de uitgave van Wel en Wee, zangen der liefde, dat in 1853 vervolgd werd door 't gelijksoortige Lief en Leed. Dat wij ons voor geen van beide behoefden te schamen, daarvan komt voor een goed deel aan Lesturgeon de eere toe. Voor erotische poëzie bezat hij een onmiskenbaar talent door teederheid van gevoel, lieflijkheid van taal en zangerigheid van maat. Intusschen liet hij zich ook nog op andere wijze hooren, door o.a. een welkomstgroet aan Willem I te richten bij zijne komst in Drenthe 24 Aug. 1838, alsmede een feesttoon aan te heffen bij de inhuldiging van Willem II (1840). Aan een zwaarmoedige stemming gaf hij lucht in zijn gedicht Melancholy (1838), dat 1843 gevolgd werd door Jezus geboorte, een kerstgezang. Bovendien bracht hij aan de jaarboekjes, die toen ter tijd talrijker waren dan tegenwoordig, achtereenvolgens zijne schatting. Een niet onaanzienlijk aantal van in dier voege her- en derwaarts verspreide stukken (meest van korteren adem) leverde hem 
{==157==} {>>pagina-aanduiding<<}
 voldoende stof tot samenstelling van een bundel, dien hij den soberen naam van Verstrooilingen gaf (1844). Na verloop van 10 jaren zag een tweede 't licht, onder den titel van Gedichten. Afzonderlijk, maar anoniem, was in 1848 nog verschenen: De naam van J.C. in beeldwerk, met verklarenden tekst in poezy. Sedert dit tijdstip zweeg zijne Muze wel is waar niet ten eenenmale, maar zij verhief zeldzamer hare stem, ten minste in 't openbaar. En toch zijn ze niet de geringste in waarde, die weinige dichtvoortbrengselen van zijn lateren leeftijd; ik bedoel o.a. Joannes de Dooper, dat in de Aurora van 1858, Catharina II, dat in de Historische Vrouwen opgenomen, en de dramatische schets Meindert van der Thijnen, die bij gelegenheid van 't 2e eeuwfeest van Koevorden's ontzet (1872) vervaardigd werd.
De gedichten van Lesturgeon ademen een godsdienstigen, vaderland- en menschlievenden, kortom een echthumanen geest. Blijmoedige ernst was de grondtoon zijner liederen, evenals van zijn geheele wezen, dat hij onvervalscht in de taal der poëzie uitstortte. Eene hooge vlucht nam hij niet, maar gaf hij ook niet voor, al ontbrak 't hem niet aan kracht, indien de aard van 't onderwerp dat soms meêbracht; doch over 't geheel schepte hij, in overeenstemming met zijn natuurlijken aanleg, meer behagen in eenvoudigheid dan in diepte van gedachten, meer in sierlijkheid dan in gespierdheid van uitdrukking meer in helderheid dan in verhevenheid van voorstelling, meer in elegischen dan lyrischen trant.
Zal zijne dichterlijke nalatenschap waarde behouden ook voor latere tijden? Lesturgeon verwachtte dit zelf 't allerminste; daarom was hij ook met geen mogelijkheid tot eene volledige uitgave zijner poëzie te bewegen, waartoe anders menig dichter zich tegenwoordig maar al te lichtvaardig verleiden laat. Ten aanzien van Lesturgeon valt niet te betwijfelen, dat meer dan één dichtstuk van zijne hand wel 
{==158==} {>>pagina-aanduiding<<}
 verdient in de herinnering teruggeroepen te worden. Dit is de reden, dat Goeverneur en ik, ook om aan den zeer verklaarbaren wensch zijner nagelaten betrekkingen te voldoen, niet aarzelden, uit zijne gedichten eene bloemlezing samen te stellen, die, naar wij durven hopen, zijn letterkundigen naam geen oneer zal aandoen, hoewel wij niet beweren willen, dat ze enkel meesterstukken bevat.
Voor de strenge beoefening der wetenschap was Lesturgeon niet in de wieg gelegd. Was hij daarom ongevoelig of onverschillig voor de resultaten van wetenschappelijk onderzoek? Integendeel, hij stelde daar 't levendigste belang in en verrijkte zijne kennis, vooral op 't gebied van vaderlandsche geschiedenis en oudheden, geregeld met al wat er door geleerden ex professo over aan 't licht gebracht werd: getuige ook zijne boekerij, die een schat van allerlei merkwaardige, zeldzame geschriften uit evengenoemde vakken bevat. In 't bijzonder was Drenthe, waar hij bijna zijn geheele leven sleet, met haar heden en verleden het voorwerp zijner bijzondere ingenomenheid. 't Griefde hem in zijn binnenste, dat Drenthe onder hare zusterprovincies zoolang als een stiefkind behandeld werd en vele elders ontsloten bronnen van welvaart en verlichting ontberen moest. 't Was daarom voor hem een ware vreugde, toen de langverbeide ure sloeg, dat in Drenthe de spoorweg geopend zou worden. Hij hief in zijn feestzang ‘aan Drenthe, den 30 April 1870’ een juichtoon aan, die in 't harte der Drenthenaren om zijnent- en hunnentwille lang moge blijven weerklinken. Zijne vroegere en latere prozawerken (grootendeels anoniem uitgegeven) leggen een niet minder sprekende getuigenis af van zijne warme belangstelling in al wat Drenthe betreft. In 1842 lei hij de eerste hand aan: ‘Drenthe in vluchtige en losse omtrekken geschetst door drie podagristen,’ dat, uit 2 deelen bestaande, in 1851 voltooid werd en, had zijn dood het niet verijdeld, herzien en omgewerkt op nieuw in 't licht verschenen ware. Tot deze rubriek behoort zoo 
{==159==} {>>pagina-aanduiding<<}
 al niet rechtstreeks, dan toch zijdelings: ‘Een Drentsch gemeente-assessor met zijne twee neven op reis naar Amsterdam’ (2 dln. 1843), waarin de eigenaardigheden van den Drentschen volksaard, te midden van allerlei ontmoetingen en avonturen, ons à la Dickens met levendige trekken voor oogen gesteld worden. Van gelijke strekking zijn menige bijdrage van taal- en oudheidkundigen aard in den sedert lang overleden Drentschen Volksalmanak, de in 't jaarboekje Erica opgenomen schetsen: ‘De Drentsche scheper’ en ‘De heidebezem;’ voorts ‘Asser despoten’ (hoofdartikels in de Nieuwe Drentsche Courant, die Lesturgeon ruim 3 jaren redigeerde), ‘Zuidenveld en belendende streken’ (in tal van nommers der Prov. Gron. Courant) en ‘Brieven uit den zuidoosthoek van Drenthe’ (in de Gron. Stadscourant), die alle om hun aantrekkelijken, met geestige invallen gekruiden inhoud met graagte gelezen werden. Ook mogen hier ter plaatse niet verzwegen worden de verhandelingen: Koevorden's verlossing in 1814 (1864); Menso Alting, de eerste hervormingsprediker van Drenthe, na 300 jaren herdacht (1867) en de Feestrede op 't 2e eeuwfeest van Koevorden's ontzet, met historische aanteekeningen (1872), die zich bij de vroeger vermelde dramatische schets ‘Meindert van der Thijnen’ aansluit.
Tot Lesturgeon's letterarbeid behooren ten slotte nog: Bischoff, hoofdzaken uit de gesch. der Chr. Kerk. Naar het Hoogd. 1857; Beyschlag, een vroeg ontslapen dienaar van den Heer. Uit het Hoogd. 2 dln. 1865, 66; Cherbuliez, Prins Vitale of hoe Tasso krankzinnig werd. Uit het Fransch, 1866; Bloemlezing uit de gedichten van J. Vollenhove, met eene levensschets van den dichter, 1866 enz.
Werkeloos heeft dus onze onvergetelijke vriend zijn leven niet doorgebracht. Ook in ruimeren kring zou hij zijne niet gewone talenten met vrucht aan hooge belangen hebben kunnen dienstbaar maken. Maar dit heeft het 
{==160==} {>>pagina-aanduiding<<}
 lot hem niet gegund. Nu de dood zijn levensdraad zoo onverwachts heeft afgesneden en hem uit ons midden weggenomen, zij onze laatste groete aan en over 't graf: ave pia anima!
 
W. Hecker.




{==161==} {>>pagina-aanduiding<<}





Levensbericht van Dr. Hendrik Justus Matthes.

Den 18den April 1878 verzamelde zich op het schoone kerkhof te Zutphen eene groote schare, de hoogste vertegenwoordigers der burgerlijke en der kerkelijke Gemeente, belangstellenden van verschillenden rang en stand, vooral jonge lieden. Die daar begraven zou worden, moest wel een hooggeacht en oprecht bemind man geweest zijn. En zoo was het. Een leeraar, de rector van het Gymnasium, zou ter aarde worden besteld. - Leeraar, rector van het Gymnasium, ziedaar eene hoedanigheid, die wel algemeene bekendheid en, ook bij gewone begaafdheden, waardeering medebrengt, maar toch niet zoo hooggesteld, dat uit die hoedanigheid alleen, ook zonder bijzondere persoonlijke eigenschappen, de talrijke opkomst ter dezer plechtigheid verklaard zou hebben kunnen worden. Wordt een hooggeplaatst staatsdienaar, een krijgsbevelhebber, een vorst begraven, ja, dan ziet men de menigte naar het kerkhof stroomen; maar die menigte volks waarborgt in geenen deele de verdiensten van den man, wiens uitvaart gevierd 
{==162==} {>>pagina-aanduiding<<}
 wordt. - Zoo dus hier kwalijk iemand, die deel had aan de behartiging der openbare belangen, of daarin deel nam, was achtergebleven, het was omdat men den overledene zoo zeer in zijne waarde erkende, dat men behoefte gevoelde, hem eene laatste eer te bewijzen; het was dat men hem zulk een goed hart toedroeg, dat men hem tot het laatste toe, als het ware, niet uit het oog wilde verliezen. - Vaak worden lijkredenen plichtshalve door de vertegenwoordigers van het een of ander lichaam, van hetwelk de overledene lid was, uitgesproken; maar op de woorden, over dit graf gehoord, laat zich de naam van plichtpleging niet toepassen. Hier sprak een Godsdienstleeraar over den man, dien hij als een' medestander in de zorg voor de christelijke Gemeente en als een' broeder in het christelijk geloof kenschetste; hier sprak een voormalig ambtgenoot, die hem in zijn leeraarsambt wist te waardeeren; hier spraken verwanten, aan wie hij in zorg en liefde vergolden had, wat God hem, toen hij hulp en steun behoefde, door de liefdevolle zorg eener trouwe moederlijke vriendin had geschonken. En treffender dan al die sprekers sprak de daad van dien oudsten kleinzoon, die, onder de ongeveinsde tranen der jeugd, een' krans bloemen op de doodkist nederleide. - Een kleinzoon, diepbewogen, hulde brengend op zijn' grootvaders graf! - Dus had die man een huisgezin gesticht, en kinderen van zijn kinderen mogen zien! Is er grooter zegen aan een' mensch beschoren; is er grooter lof aan een mensch toe te kennen, dan deze, dat het hem gegeven is geweest een kring van kinderen nevens zich en zijne gade te zien opwassen, en sommigen dier kinderen zelven weder hoofden van huisgezinnen te zien worden! En wanneer dan, zoo als dit in het huis van dezen man het geval was, in het gezin bij gelukkige gaven van den geest, onderlinge liefde heerscht, dan mag men wel verklaren: De huisvader van zulk een gezin heeft de eenige kroon verworven, 
{==163==} {>>pagina-aanduiding<<}
 van welke men zeggen kan, dat zij met blijdschap gedragen en door niemand misgund wordt. Niet dat het in zulk een gezin aan smartelijke ervaringen ontbreekt, - dat heeft ook Matthes ondervonden - maar de liefde helpt dáár over alles heen en verheft de harten tot de hoogte, waar die grootste der deugden te huis behoort, die geen lager woonplaats kent, dan den hemel zelven.
 
Maar het wordt tijd, dat ik, wat tot dusverre in het algemeen of met toespeling op nog niet vermelde feiten gezegd is, aaneengeschakeld, maar beknopt ga verhalen.
Hendrik Justus Matthes werd geboren te Amsterdam, den 25sten September 1806. Zijne ouders waren Jan Karel Matthes en Adriana de Weille. Zijne voornamen ontving hij naar die van zijns vaders broeder, gestorven als predikant bij de Evangelisch-Luthersche Gemeente te Leiden. Toen hij eerst twee jaren oud was, stierf zijn vader, eene vrouw met twee zoons, haar van vijf kinderen uit haren korten echt overgebleven, achterlatende. Van die twee zoons was Hendrik Justus de jongere; de oudste is nog in leven en, thans emeritus, was hij van het begin tot het einde zijner loopbaan predikant te Valkenburg in Zuid-Holland. De vroege dood van den vader liet het gezin in treurige omstandigheden achter: de weduwe leed lang en veel aan eene zware ziekte, en tengevolge van tegenspoed in den handel (de vader had den houthandel gedreven) ging het niet onaanzienlijk vermogen verloren. Dus moest voor de zonen een onderkomen gezocht worden. De oudste vond dat vooreerst bij de grootmoeder, de weduwe A. Matthes, die bij haren oudsten zoon ingewoond had en nu haren zoon den predikant, vroeger genoemd, naar Groningen, waarheen hij geroepen was, volgde. Maar Hendrik Justus werd liefderijk opgenomen door den Heer H.J. Boers, vroeger eersten boekhouder bij den Heer A. Matthes. Vooral zijne echtgenoot was bewogen 
{==164==} {>>pagina-aanduiding<<}
 over het lot der jonge weduwe en gevoelde zich door het aanvallige van het jongske wonderlijk aangetrokken. Meermalen heeft zij verhaald, dat zij die geen kind het hare mocht noemen, in zijn verlangen om steeds bij haar te zijn, en in de wijze, waarop hij de armpjes naar haar uitstrekte, een teeken gezien had, hoe het Gods wil was, dat zij dit knaapje tot zich moest nemen. Aan deze taak is zij dan ook tot haren dood trouw gebleven. Zijne studie en opleiding heeft zij bekostigd; zij is hem telkens naar de plaats zijner oefeningen en eindelijk naar zijne standplaats als leeraar gevolgd. - Doch ik mag niet vooruitloopen. - Toen Hendrik Justus den leeftijd van zeven jaren bereikt had, verlangde de moeder hare zoons weder bij zich te hebben. Doch dit staakte in geenen deele het liefdebetoon van den Heer en Mevrouw Boers. Ten einde te beseffen wat de knaap, schrander en leergierig en voor goede indrukken vatbaar, aan deze ouderlijke vrienden zijner kindsheid te danken heeft gehad, moet men weten, dat de Heer Boers een man was van smaak en veelzijdige kennis, in het bezit van een goede bibliotheek, wel voorzien van werken over geschiedenis en kunst: de uren, die zijne werkzaamheid als boekhouder, thans bij eene andere Firma, hem overliet, besteedde hij aan degelijke lectuur. En wat Mevrouw Boers aangaat, bij de grootste keurigheid in haar huishouden voegde zij eene weldadigheid, die het uitwerksel was eener liefde tot den medemensch, welke op hare beurt in liefde tot God gegrond was.
Op de zoogenaamde Fransche School, waar hij van zijn zevende tot zijn twaalfde jaar vertoefde, onderscheidde zich de jonge Matthes door vlugheid en leerzaamheid. Deswege werd hij evenzeer door zijne onderwijzers geliefd, als hij wegens zijne vroolijkheid en geestigheid door zijne medeleerlingen gezocht werd.
De dood van den Heer Boers en een tweede huwelijk 
{==165==} {>>pagina-aanduiding<<}
 zijner moeder hadden voor hem geene ongunstige gevolgen: immers nam nu (hij was toen twaalf jaren oud) Mevrouw de weduwe Boers zijne opleiding en onderhoud geheel voor hare rekening. Voor de betrekking van onderwijzer aan een Gymnasium bestemd, bezocht hij tusschen de jaren 1818 en 1823, de Latijnsche school te Amsterdam. Hier behoorde hij tot de beste leerlingen en mocht hij zich onder de lessen van een enkel leeraar, die niet in staat was den genoegzamen ernst in zijne klasse te bewaren, al even snaaksch als de overigen gedragen hebben, met ware erkenning sprak hij later steeds van zijne leermeesters Hana en Van de Cappelle. Ook noemde hij vaak met onderscheiding de namen zijner medeleerlingen Spijker, Stetterogge, Tideman en anderen.
Bij den Waalschen predikant Teissèdre l'Ange ging hij ter catechisatie. Aan de omstandigheid dat hij hier de lessen in den godsdienst in het Fransch ontving, had hij voorzeker mede zijne meer dan gewone bedrevenheid in die taal te danken. Doch van de moderne talen was hij niet alleen het Fransch machtig, maar door zijne zucht naar algemeene kennis en door zijne waardeering van alles wat op het gebied der geestbeschaving te vinden was, aangedreven, maakte hij, behalve het Hoogduitsch en zijne letterkunde, ook het Engelsch en het Italiaansch tot de voorwerpen zijner studie. Getuigen de avonden gedurende zijn rectoraat te Zutphen, in vereeniging met enkele zijner ambtgenooten en eenige andere beminnaars der letteren, met name ds. De Liefde, predikant bij de Doopsgezinden, en den Heer Van Ingen, kapitein van de genie, aan het lezen van Shakespeare, Boccaccio, Tasso en Ariosto in de grondtaal gewijd. - Zijne ingenomenheid met de dichters en andere schrijvers der nieuweren sloot echter zijne hooge waardeering der ouden niet uit. Integendeel, gelijk zijne academische studie en zijn beroep het medebrachten, leerde hij de Grieksche en de 
{==166==} {>>pagina-aanduiding<<}
 Latijnsche auteurs grondig kennen en betoonde hij zich zulk een oprecht bewonderaar van de schoonheid der oude talen en schrijvers, als slechts de echte kenner vermag te wezen. Doch de bevordering zijner bedrevenheid in het Fransch was voorwaar niet het eenige noch het voornaamste, dat hij van de lessen van den predikant Teissèdre l'Ange voor het leven heeft medegenomen. Bij een open geest zich geenszins afsluitend tegenover hetgeen de bijbelstudie en de godsdienstwetenschap van zijnen tijd opleverde, en verre van alle bekrompenheid of gemis aan kritiek op dat gebied, heeft hij toch steeds vast gehouden aan die waarheden, welke de mensch tot bestuur zijns levens, tot troost in smarten, en tot een gemoedigd uitzicht in de eeuwigheid behoeft. Smarten en beproevingen zijn hem niet gespaard gebleven, maar daaronder heeft hij het geloof behouden en is hij, als een braaf strijder, voor God en menschen staande gebleven.
Andermaal hervat ik den draad zijner levensgeschiedenis.
De Latijnsche school verliet hij met het houden eener Latijnsche redevoering de Hercule in bivio. Nu begaf zich Mevrouw Boers met hem naar Leiden, waar hij in de letteren zou studeeren. - Na het gezegde behoeft niet uitdrukkelijk vermeld te worden, dat hij zich met vlijt en vrucht op de studiën toelegde, en hoezeer zijne vernuftige opmerking ook in de academische wereld niet alles even waardig vond, nimmer heeft hij anders dan met de hoogste waardeering en oprechte erkentelijkheid van een' Bake, een' Peerlkamp, een' Reuvens en Uylenbroek gesproken.
Daar het zaak was, dat de student spoedig tot eene bezoldigde betrekking geraakte, zoo verliet hij de Academie vroeger dan anders wenschelijk zou geweest zijn, en dan gewenscht werd door vele medestudenten, bij welke zijn opgeruimd karakter en geestig onderhoud hem zeer bemind maakten. - Nauwelijks candidaat geworden, verkreeg hij aan het Instituut van den Heer P. De Raadt te 
{==167==} {>>pagina-aanduiding<<}
 Noorthey onder Voorschoten de betrekking van docent in de oude talen. Hier gaf hij les in vereeniging met den Heer Mulder, later rector te Almelo. Deze betrekking liet hem den tijd ter voorbereiding tot zijn doctoraal examen en zijne promotie. - Toen hij na twee jaren van onderwijzen en studeeren te Noorthey zijne academische studiën kon bekronen, vertrok hij met Mevrouw Boers, die hem naar Voorschoten gevolgd was, weder naar Leiden. Toch verdeelde hij alsnog zijnen tijd tusschen eigen studie en het geven van onderwijs. Immers nam hij in dien tijd de taak op zich om eenen der zonen van den Baron Collot d'Escury, curator der Leidsche Hoogeschool, den schrijver van Hollands roem in kunsten en wetenschappen, in zijne studie te besturen, waartoe hij van tijd tot tijd op het kasteel van dien heer te Heinenoord vertoefde.
In 1829 werd hij met den meesten lof tot doctor in de Letteren gepromoveerd, na verdediging eener dissertatie de vita et meritis Epaminondae. Een jaar later werd hij te Zalt-Bommel, in de plaats van Dr. Hoogvliet, die naar Delft was vertrokken, tot rector der Latijnsche school benoemd. Hier had hij het voornaamste werk geheel alleen te verrichten: geen ander leeraar in de oude talen of in eenige hulpwetenschap stond hem ter zijde: alleen het vak der Mathesis was aan een ander opgedragen.
Met Matthes' vestiging te Bommel achtte Mevrouw Boers hare levenstaak (want zoo noemde zij de bevordering van haren aangenomen zoon tot eene nuttige bestemming) met de meeste voldoening bekroond. Zij betrok aldaar met hem het bovenhuis van Mevrouw de weduwe van Mr. P. Van Aalburg, vroeger weduwe van Mr. P.A. De Roock. Doch lang mocht zij het genot niet smaken van haren gunsteling eervol werkzaam en zich zelve voortaan in zijn huis een' aangenamen levensavond bereid te zien. Zij stierf kort na beider aankomst te Bommel, al wat zij bezat aan den jongen rector nalatende. Wel had hij reden om te 
{==168==} {>>pagina-aanduiding<<}
 zeggen wat hij meermalen verklaard heeft: ‘als er van mij ooit een levensbericht geschreven wordt, dan moet daarin getuigenis gegeven worden van haar en van hetgeen zij voor mij geweest is en gedaan heeft.’
Maar verloor Matthes aldus eene liefdevolle vrouwelijke huisgenoot, hij vond in de stad, ja in het huis zelf zijner inwoning weldra eene echtgenoot. De oudste dochter van Mevrouw Aalburg bij haren eersten man, Mejuffrouw Hester Elisabeth De Roock, werd zijne gade, en waar de naam van deze edele vrouw den schrijver van dit levensbericht in de pen komt, kan hij niet nalaten haar als eene buitengemeen schrandere vrouw, als eene hoogst zorgvolle huismoeder en als eene trouwe vriendin te roemen. Veel zegt het, niet te kort geschoten te zijn in de zware en kiesche plichten, welke zich de vrouw van den rector, wiens huis bij voortduring door kostleerlingen bevolkt werd, bij het aangroeien van eigen gezin opgelegd zag. Maar door beleid en liefde heeft zij die plichten allen vervuld. Zij schonk haren echtgenoot acht kinderen: de oudste zoon is resident te Menado, en van de dochters zijn er drie gehuwd. - Kort na hare bevalling van haar negende kind (in 1850) is de moeder gestorven en met dat kind begraven. - In een tweeden echt met Mevrouw de Weduwe Weymar, geboren Munting, vond Matthes eene vergoeding voor zijn verlies, te meer gewaardeerd, naarmate het moeilijker was, de overledene in eene zoo hoogst gewichtige betrekking waardiglijk op te volgen.
Doch toen had Matthes reeds lang Zalt-Bommel verlaten. - Tien jaren had hij aldaar doorgebracht, en ook als luitenant der Schutterij, als diaken bij de Nederduitsche Hervormde Gemeente en als lid en bestuurder der Maatschappij tot Nut van het Algemeen, zich in die stad verdienstelijk gemaakt. In 1840 nam hij zijne benoeming als rector te Zutphen aan. De algemeenheid zijner kundigheden, en zijne bevoegdheid om ook het gewicht 
{==169==} {>>pagina-aanduiding<<}
 van de studie der moderne talen te erkennen, maakten hem boven velen geschikt om hier aan het hoofd te staan, vermits juist het Gymnasium nieuw georganiseerd was en er eene afdeeling, waar de moderne talen hoofdonderwerp waren, aan was toegevoegd. - Groot is de bloei geweest van het Zutphensch Gymnasium, eene reeks van jaren lang, en niet het minst is daarvan de eer toe te kennen aan den rector, aan zijne erkende kunde, aan de methode en resultaten van zijn onderwijs en aan den roem ook van zijn huis ten opzichte van de opleiding en verpleging der kostleerlingen.
Doch tot de vervulling zijner plichten als leeraar en opvoeder der voor de Hoogeschool bestemde jeugd meende hij zijne toewijding aan de belangen der maatschappij niet te mogen beperken. Behalve dat hij als lid van de plaatselijke Schoolcommissie zich met de belangen van het Lager Onderwijs bemoeide, liet hij zich het lidmaatschap van den Kerkeraad welgevallen, en werd hij lid en laatstelijk voorzitter van het Collegie van Kerkvoogden, en lid van het Provinciaal en later van het Classicaal kerkbestuur. - Meer dan eens was hij voorzitter van het Departement der Maatschappij tot Nut van het Algemeen en van het Genootschap Physica te Zutphen; meermalen ook benoemden de leden van het Genootschap van Leeraren der Gymnasia hem tot hunnen praeses. Tot den bloei dier vereenigingen bracht hij ook door het houden van menige redevoering of toespraak het zijne toe, en zijne Latijnsche redenen bij de publieke promotiën der Latijnsche school werden wegens hare degelijkheid en sierlijkheid gewaardeerd.
Dat hij bij zulk eene werkzaamheid ook buiten Zutphen als geleerde erkend werd, bleek uit zijne benoeming tot lid van de Leidsche Maatschappij der Nederlandsche Letterkunde en van het Provinciaal Utrechtsch Genootschap van Kunsten en Wetenschappen. Zijne drukke bezigheden hebben hem 
{==170==} {>>pagina-aanduiding<<}
 niet veroorloofd veel uit te geven. Toch heeft hij verscheidene verhandelingen en enkele aankondigingen of beoordeelingen van werken ten dienste van het onderwijs in tijdschriften, met name in de Symbolae literariae, de daarop gevolgde Miscellanea philologa et paedagogica, en Bijdragen tot de kennis der Nederlandsche Gymnasiën, en in het Tijdschrift voor de Nederlandsche Gymnasiën en Hoogere Burgerscholen gegeven 1. Voorts bezit men van hem eene vertaling uit het Fransch van de Reis rondom de wereld door La Place, en uit het Hoogduitsch van J.H. Bremi's Corn. Nepos, met aanteekeningen; van Opstellen ter vertaling in het Latijn, met het leven van Cicero tot inhoud, door Süpfle, en van Kühners Grieksche Grammatica.
Zijne werkzaamheden, steeds met ongemeenen ijver, soms ten behoeve van privaat onderwijs zelfs in de vacantiën met lust voortgezet, verpoosde hij door het gezellig verkeer, vooral met zijne ambtgenooten, die allen de vrienden waren van hem en van zijn gastvrij huis, en meermalen ook door een verblijf met de leden zijner familie in een of ander liefelijk oord in het buitenland. Zoo bleef hij tot het laatste toe gezond en levendig, zonder merk- 
{==171==} {>>pagina-aanduiding<<}
 bare sporen van veroudering. Alleen heeft hij aan het cataract aan beide oogen geleden, van welke kwaal echter een gelukkig geslaagde operatie te Utrecht hem nog eenige jaren voor zijnen dood heeft bevrijd. Die dood trof hem den 15den April 1878 ten gevolge van een plotseling verval van krachten na een nierlijden, dat niets buitengewoon verontrustends vertoonde. Meer dan veertig jaren had hij zijn rectoraat bekleed, en evenals bij het feest zijner 25jarige ambtsvervulling werd ook dat tijdperk van 40 jaren door zijne vrienden en talrijke leerlingen van vroeger en later tijd feestelijk met geschenken en betuigingen van erkentelijkheid en liefde herdacht.
Zoo zal de waardige man in zeer ruimen kring in een eerlijk verworven gezegend aandenken blijven.
 
W.G. Brill.



{==173==} {>>pagina-aanduiding<<}






Levensbericht van Isaäc Prins.

Het is mij een weemoedig genoegen, ten dienste onzer Maatschappij en op uitnoodiging van haar Bestuur, de levensbijzonderheden te boek te stellen van den man, aan het hoofd dezer bladzijde genoemd, tot wien ik in zóó nauwe betrekking stond en aan wien ik zóó onuitsprekelijk veel verschuldigd ben. Dat er aan de vervulling dier taak voor mij eigenaardige bezwaren verbonden zijn, gevoel ik levendig en diep; het zal mij o.a. moeite kosten, om aan het gevaar te ontkomen zoowel van te groote uitvoerigheid als van te hooge waardeering. Maar reeds dit geeft mij moed, dat er slechts een levensbericht van mij verlangd wordt, geen uitvoerige karakterschets, allerminst eene hooggestemde lofrede; dat hij, die sedert 1829 lid der Maatschappij geweest is, in elk geval op zulk een levensbericht rechtmatige aanspraak heeft; en dat het aan den langeren duur van zijn leven zal zijn toe te schrijven, indien de door mij te vermelden bijzonderheden zich als 't ware vermenigvuldigd hebben. Bovendien ben ik door schriftelijke aanteeke- 
{==174==} {>>pagina-aanduiding<<}
 ningen van zijne hand, die niet bestemd waren, om onder vreemde oogen gebracht te worden, boven anderen in staat, om aan het verlangen der Maatschappij te voldoen. Voegt hierbij, dat bij zijn overlijden in zóó hoogen ouderdom, als hij bereiken mocht, al zijne oudere tijdgenooten tot den laatsten toe waren weggestorven, zoodat het altijd een der betrekkelijk jongeren zijn moest, die als zijn levensbeschrijver optrad. Van die jongeren nu, die daarvoor in aanmerking konden komen, ben ik wellicht reeds de oudste, terwijl zeker geen hunner hem zóó lang en zóó van nabij gekend heeft als ik, die het zeldzame voorrecht had, hem tegenwoordig te zien bij al wat er in mijn leven voor mij belangrijks is voorgevallen. Hoe zou ik dan één oogenblik hebben kunnen aarzelen, om, daartoe uitgenoodigd, de pen op te vatten, ten einde zijn naam te helpen in eere houden, ook bij een volgend geslacht?
 
Isaäc Prins werd te Leiden geboren den 15den Februari 1781. Zijne ouders waren Gisbertus Prins en Adriana Catalina Hubert. Eerstgenoemde, een dekenfabrikeur, maar die gestudeerd en den graad van Meester in de beide Rechten zich verworven had, genoot in hooge mate de achting zijner medeburgers en maakte, zoowel vóór de omwenteling van 1795 als na de herstelling in 1813, deel uit der stedelijke regeering, zoodat hij zelfs in 1817 door Z.M. den Koning benoemd werd tot Burgemeester der stad, welke waardigheid hij nog bekleedde, toen hij den 24sten Jan. 1821, kort na zijne diepbetreurde echtgenoote, plotseling overleed 1. Onder zijne naaste bloedverwanten behoorde de Heer Johannes Prins, mede alhier woonachtig, die bekend is geworden zoowel door eene bekroonde Verhandeling over Philips van Marnix, Heer van St. Aldegonde, 
{==175==} {>>pagina-aanduiding<<}
 als door zijne uitgave, met verbeteringen en bijvoegsels, van A. Severinus, Beleg en Ontzet van Leiden, en in 1800 overleed, meer dan 83 jaren oud. Zijnen naam ontving de jonggeborene naar zijn grootvader van moederszijde, Isaäc Hubert, in leven predikant te Rhoon en Pendrecht. Hij was de oudste van een drietal kinderen en heeft zijn broeder, Mr. J.B. Prins, en zijne zuster, Mej. S.J.A. Prins, die beide ongehuwd gebleven zijn, overleefd. Zijn onderricht in de Hollandsche en Fransche talen ontving hij van den kostschoolhouder J. van Bemmelen alhier; doch ruim elf jaren oud, begon hij reeds de Latijnsche school te bezoeken. Het onderwijs, dat hij daar genoot, moet, volgens zijne eigene en anderer betrouwbare getuigenis, nog al iets te wenschen hebben overgelaten. Ook den Rector, L. Wensinck van Rouveroy, ontbrak de geschiktheid, om ernstigen lust tot de studie op te wekken in de jeugdige harten. Onder zijne leiding bereikte hij den 7den Sept. 1796 den eindpaal, toen hij, na het houden eener oratie de prudentia in dichtmaat, door den Rector opgesteld, tot de academische lessen bevorderd werd.
Onmiddellijk daarna, en dus op den leeftijd van ruim 15 jaren, werd hij als student voor de Godgeleerdheid ingeschreven. Ik vermoed, dat, nevens den vromen zin zijner achtingswaardige ouders, vooral de invloed en het voorbeeld van zijn behuwdoom van moeders zijde, H. Rietveld, predikant vroeger te Vlissingen, toen te Amsterdam, hem gebracht heeft tot deze levenskeuze. Bij dien even beminnelijken als bekwamen man bracht hij doorgaans zijne vacantiën door, en aan hem had hij niet slechts groote verplichting voor zijne vorming, maar gevoelde hij zich ook op den duur innig gehecht 1. Hoe dit zij, de toenmalige min gunstige tijdsomstandigheden hebben hem 
{==176==} {>>pagina-aanduiding<<}
 niet afgeschrikt, om met lust en ijver zijne letteroefeningen aan te vangen. Zonder dat eenig wettelijk voorschrift er hem toe verplichtte, begreep hij, evenals de meesten en besten zijner tijdgenooten, eerst na eene tweejarige propaedeuse in literis tot de theologische lessen te moeten overgaan. Hij oefende zich in het Latijn onder den destijds reeds bejaarden Ruhnkenius, in het Grieksch onder te Water, toen daarmede tijdelijk belast, in het Hebreeuwsch onder van der Palm en Rau, in de wijsbegeerte onder D. van de Wijnpersse, en onder den jeugdigen Siegenbeek in de welsprekendheid. Met sommigen zijner vrienden richtte hij tot beoefening onzer taal, waarvoor men toen, ook ten gevolge van de aanstelling van laatstgenoemden Hoogleeraar, begon te blaken, een vast gezelschap op, hetwelk na zijn vertrek zich nog langen tijd heeft staande gehouden. Voor de Godgeleerdheid maakte hij zich het onderwijs van te Water en Rau ten nutte; doch hij schaarde zich vooral onder de leerlingen van Joh. van Voorst, die hier toen, en ook later, vooral door zijne uitlegkundige lessen grooten opgang maakte. Het is mij gebleken, dat hij bij v.d. Palm en v.d. Wijnpersse, allermeest bij v. Voorst, zeer hoog stond aangeschreven en door dezen laatste zelfs werd aangezocht, om - wat echter niet geschied is - met een onder hem bewerkt specimen openlijk op te treden. Aan hem heeft hij dan ook, in vereeniging met zijn Amsterdamschen ambtgenoot Terhoeven, na zijn verscheiden eene dankbare hulde gebracht 1. Zijn album, dat bewaard gebleven is, vertoont den breeden kring, waarin hij zich bewoog, meerendeels bestaande uit studenten in de Theologie. Ik vind daarin de namen van Vorstman, later predikant te Bergen op Zoom, Gouverneur, te Groningen, Berkhout, te Zaandijk, v. Bemmelen, te Oosterhout, v.d. 
{==177==} {>>pagina-aanduiding<<}
 Broek te 's Hage, benevens v. Hengel en de beide La Lau's, met wie hij in de Classis van Leiden en Nederrhijnland den 3den Mei 1802 het praeparatoir examen heeft afgelegd, onder de leiding van mijn lateren Rotterdamschen ambtgenoot J.C. Vorstman, toen predikant te Voorschoten. Had hij te voren bij den vroeggestorven predikant alhier S. Heringa belijdenis des geloofs gedaan, met zijne oudere en jongere vrienden, waartoe ook Borger behoorde, was hij, hoezeer aan de leer der Kerk getrouw, van gestrenge rechtzinnigheid afkeerig, toen hij tot den predikdienst in de Hervormde kerk werd toegelaten, - en die vrijzinnige richting heeft hij nimmer verloochend.
Aan den ingang zijner loopbaan zal hij wel niet verwacht hebben, dat deze voor hem zóó voorspoedig en langdurig zijn zou, als zij, blijkens de uitkomst, metterdaad geweest is. Nog geen 22 jaren oud, kon hij, volgens de toen bestaande kerkelijke bepalingen, in Holland voorshands niet beroepen worden. Maar Ede in Gelderland, dat vacant zou worden, koos en beriep hem, nadat hij er, op aanbeveling van v. Voorst, eene predikbeurt vervuld had, en, na het toenmalig peremtoir examen in de Classis van Arnhem met goed gevolg te hebben afgelegd, aanvaardde hij er, door zijn oom Rietveld bevestigd, zijn dienstwerk den 7den Nov. 1802. Er waren niet weinigen, die prijs stelden op zijne even heldere als ernstige prediking; maar de steile godsdienstbegrippen, die aldaar, evenals nog, bij het meerendeel der gemeente werden aangetroffen, verplichtten hem, op zijn evangelisch standpunt, tot niet geringe omzichtigheid en stonden aan zijn invloed in den weg. Als voorstander der koepok-inenting, die toen opgang begon te maken, vond hij er tegenstand 1. Maar vooral toen in 1807 de 
{==178==} {>>pagina-aanduiding<<}
 Evangelische Gezangen op de Veluwe moesten worden ingevoerd, had hij er vele onaangenaamheden te verduren. Inmiddels was hem, door zijn huwelijk met Mej. Martina Johanna van de Moer te Sloten in Friesland, den 10den Nov. 1805 eene rijke bron geopend van rein huiselijk geluk, en dat geluk steeg den 6den Sept. 1806 door de geboorte van een zoon ten top. Ook ten gevolge van die verbintenis was hem de beroeping naar Lange en Korte Zwaag in Friesland, Juni 1807, bij uitnemendheid welkom, zoodat hij, na rijp beraad, besloot haar op te volgen. Na den 2den Aug. afscheid gepredikt te hebben, trad hij, zonder opnieuw bevestigd te zijn, aldaar den 16den op.
Hier zag hij zich in een gansch anderen werkkring verplaatst. De beide gemeenten, die hij om den anderen Zondag geregeld te bedienen had, waren door verschillende oorzaken sterk verachterd, en er heerschte niet geringe onkunde en onverschilligheid. Het gelukte hem, door zijne milde prediking en getrouwe herderzorg een nieuw leven te wekken. Men gaf zich vrij eenparig aan zijne verstandige leiding over, zoodat hij allengs een beteren toestand zag geboren worden en ook invloed uitoefende op den omtrek. Tot zijne bijbellezingen, elken donderdag avond in den winter gehouden, stroomde men van alle zijden toe. Zoo heeft hij aldaar meer dan zeven jaren lang met opgewektheid en vrucht gearbeid, doch - zonderling genoeg! - zonder inmiddels ergens beroepen te worden, al kwam hij in allerlei, zelfs aanzienlijke, gemeenten gedurig in aanmerking Hij beleefde er, dientengevolge, soms oogenblikken van bittere teleurstelling en zal wel eens gevreesd hebben, hier wellicht zijn graf te zullen vinden. Maar de moed begaf hem niet, om met ijver voort te werken, en in latere dagen heeft hij op dat langdurig verblijf in Friesland met dankbaarheid leeren terugzien. In zijne eenzame pastorie vond hij gelegenheid tot onafgebroken oefening en ongestoorde studie, zoodat hij sterk vooruitging. De staatkun- 
{==179==} {>>pagina-aanduiding<<}
 dige gebeurtenissen, die Europa in beroering brachten en ook ons Vaderland teisterden, lieten er hem met rust. Zijn bescheiden traktement, voortvloeiende uit pastoralia, werd hem geregeld uitbetaald. Geen enkele Franschman vertoonde er zich, al waren wij ook ingelijfd in het Fransche Keizerrijk, en zelfs van de gezegende omkeering van zaken in 1813 vernam men er alleen iets bij geruchte of door de nieuwsbladen: de toestand bleef er, in weerwil van al die veranderingen, ongeveer dezelfde als te voren. Veel genoot hij er van den omgang met zijn bekwamen nabuur, den later als Schoolopziener beroemd geworden predikant van Aengwirden of Tjallebird Adriani, vóór deze naar Pekel-a verhuisde. Ook plaatste hij nu en dan uit den voorraad zijner kennis iets in de toenmalige Bijdragen voor den openbaren godsdienst, en bewerkte er eene echt populaire Handleiding bij het gebruik van A. Brink's Eenvoudig Onderwijs in den godsdienst ten dienste zijner leerlingen. Dit boekske, bij J.W. Brouwer te Leeuwarden in 1814 verschenen en tweemalen herdrukt, getuigt er van, hoezeer de zorg voor een wèlingericht godsdienstonderwijs hem toen reeds ter harte ging, en hoezeer hij, boven het leerstelsel der school, prijs stelde op de bevordering van heldere en eenvoudige begrippen en de beoefening van zedelijkheid en ongeveinsde godsvrucht. Aan de behandeling der christelijke zedenleer is daarin dan ook eene meer dan gewone plaats ingeruimd. Overigens werd hij in dien tijd met zijne jeugdige echtgenoote bij herhaling zwaar beproefd, doordat zij tot viermalen toe zoontjes ter wereld bracht, òf levenloos òf die niet lang na de geboorte stierven. Toen de beroeping naar Oudbeijerland welhaast aan zijn verblijf in Friesland een einde maakte en hij den 5den Maart 1815 afscheid gepredikt had, nam hij vandaar een schat van droevige zoowel als van blijde en troostrijke herinneringen mede op zijn verderen levensweg.
Slechts twee jaren heeft hij te Oudbeijerland, waar hij 
{==180==} {>>pagina-aanduiding<<}
 den 9den Maart optrad, ofschoon met genoegen en niet zonder vrucht, gearbeid en, binnen dat korte tijdsbestek, nog tweemalen eene beroeping naar Dokkum afgewezen. Het bleek, dat zijne gaven allengs begonnen gewaardeerd te worden in de vaderlandsche Kerk, en zijn gezin was, toen hij vandaar vertrok, tot een drietal zonen aangegroeid. Inmiddels ging hij voort, daartoe met aandrang uitgenoodigd, de Nieuwe Bijdragen ter bevordering van de kennis en verbetering van den eerdienst, het leeraarsambt en kerkelijk bestuur, bijeenverzameld door H.W.C.A. Visser, pred. te Ysbrechtum, met opstellen van zijne hand te verrijken. Een weinig later werd hij opgenomen onder de getrouwe medewerkers aan de Bijdragen tot de beoefening en geschiedenis der Godgeleerde Wetenschappen, waarop de Godgeleerde Bijdragen gevolgd zijn, evenals de Bibliotheek van Theologische Letterkunde daaraan was voorafgegaan. Van 1817 af heeft hij jaarlijks daarin eene reeks van boekbeoordeelingen geleverd en van tijd tot tijd ook opstellen van meerderen of minderen omvang, doorgaans van uitlegkundigen inhoud, ter plaatsing ingezonden. Daarmede is hij, ook bij de verandering van Redactie, die deze Bijdragen van tijd tot tijd ondergingen, geregeld en met onverdroten ijver voortgegaan, totdat zij in 1870 geeindigd zijn. Men mag hieruit opmaken, dat de opeenvolgende redacteurs zijne medewerking op den duur waardeerden, en dat hij zelf behoorde tot de voorstanders van den vooruitgang, waaraan gezegde Bijdragen ten dienste stonden. Alles echter werd daarin, naar de gewoonte dier dagen, naamloos geplaatst, en de opgave van hetgeen bepaaldelijk van zijne hand afkomstig is, heeft thans haar belang verloren. Ik meen te kunnen verzekeren, dat hij een even bescheiden als billijk recensent is geweest, die zonder aanzien des persoons te werk ging en hoogst zelden aanleiding gaf tot min aangename anticritiek. Doch toen de Groninger en later de nieuwere richting zich in 
{==181==} {>>pagina-aanduiding<<}
 ons Vaderland deden gelden, is hij over het geheel getrouw gebleven aan de beginselen der school, waarin hij was opgekweekt. Zeker heeft de gang van ontwikkeling der laatste veertig jaren invloed op hem uitgeoefend en zijne zienswijze meer of minder belangrijk gewijzigd; maar van het evangelisch standpunt, eenmaal door hem ingenomen, is hij niet afgeweken en, hoe verdraagzaam en vrijgevig ook, zijn vast geloof in Jezus Christus, zijnen Heer en Zaligmaker, en door hem in God, zijnen hemelschen Vader, wien hij lief had en aan wien hij met besliste keus des harten toebehoorde, heeft door zijn voortgezet onderzoek geen de minste schade geleden. Daarin heeft hij ten einde toe volhard en te allen tijde zijne sterkte gevonden en zijne vertroosting.
De beroeping naar Alkmaar, die hij meende niet te mogen afslaan, bracht hem den 13den April 1817, toen hij er zijne intreerede hield, in eene voor hem gansch nieuwe omgeving, doch waarin hij met opene armen ontvangen werd en voor zijne prediking geopende harten vond, meer dan hij, op geruchten afgaande, had durven verwachten. Tot tweemalen toe bedankte hij er, in 1818 voor Schiedam en in 1820 voor Middelburg, en gaf daardoor het bewijs, dat hij er zich recht gelukkig en op zijne plaats gevoelde. Toen ik, vele jaren later, aldaar werkzaam mocht zijn, is mij gedurig, soms op de meest treffende wijze, gebleken, dat zijn arbeid er nog volstrekt niet vergeten, noch ook de blijvende vrucht er van verdwenen was. De gemeente, die in de laatste jaren minder gunstig had bekend gestaan, bloeide zichtbaar op en openbaarde eene levendige belangstelling, die nog geruimen tijd heeft stand gehouden. Zijn gezin werd er door de geboorte van twee dochters verrijkt, en zijne werkzaamheden groeiden er aan door zijne deelneming aan het kerkbestuur. Reeds in 1816, bij den aanvang der nieuwe kerkorde, was hij, nog te Oudbeijerland, lid geworden van het Klassikaal Bestuur van Dordrecht. 
{==182==} {>>pagina-aanduiding<<}
 Nu volgde hij te Alkmaar Ockerse van Limmen als scriba op. Die benoemingen geschiedden toen ter tijd door Z.M. den Koning, op voordracht van het Ministerie van Eeredienst, en getuigen alzoo van den goeden dunk, dien men van zijne erkende bekwaamheid had opgevat, doch droegen ook in de Classis de algemeene goedkeuring weg. Het scribaat, dat hij, bij zijn vertrek uit Alkmaar, moest nederleggen, heeft hij in 1829 te Amsterdam weder opgevat en in 1850 verwisseld met het Secretariaat van het Provinciaal Kerkbestuur van Noordholland, telkens ter vervanging van Ds. H. Weijland. Voor deze betrekkingen, in het bijzonder voor de laatstgenoemde, waaraan het lidmaatschap van het Provinciaal College van Toezicht op het kerkelijk beheer bij de Hervormden in Noordholland verbonden was, bezat hij door zijne vaardigheid, stipte nauwgezetheid en bedrevenheid in de kerkelijke wetgeving, als ook door de nette hand, die hij schreef, uitnemende geschiktheid, en tot het einde van 1868, dus tot in 87 jarigen ouderdom, heeft hij de genoemde waardigheid met eere bekleed. Ook daarna was hij nog vaak, in kerkelijke zaken, de vraagbaak van velen. Zijne onpartijdigheid, wijze bedachtzaamheid en welwillende dienstvaardigheid werden geroemd. Dat hij naar de Synode geen enkele maal werd afgevaardigd, was het natuurlijk gevolg van zijne benoeming tot Secretaris door het Kerkbestuur niet uit, maar boven het getal der gewone leden. Hij bezat daardoor, hoe groot van invloed ook, bij beslissingen slechts een adviseerende stem. Overigens was hij met den vroegeren, jammerlijk verwarden toestand der Kerk door eigene ervaring te zeer van nabij bekend geweest, om niet de nieuwe orde van zaken, in 1816 begonnen, oprechtelijk te zijn toegedaan en den, tegenstand, door sommigen daaraan, ook in onze dagen, geboden, diep te betreuren.
Na vijf onvergetelijke jaren te Alkmaar te hebben doorgebracht, kostte het hem veel den 28sten April 1822 vandaar 
{==183==} {>>pagina-aanduiding<<}
 te scheiden, om naar Dordrecht te gaan. Aldaar beroepen, dock tevens te 's Gravenhage op het drietal bovenaan geplaatst, bedankte hij voor de eer van dat drietal en nam hij de beroeping aan. Was er veel, dat hem naar Dordrecht trok, ook de hoop streelde hem, dat hij er nog den beroemden en algemeen vereerden Ewaldus Kist als ambtgenoot zou aantreffen. Voor dien waardigen evangeliedienaar had hij, ofschoon hem persoonlijk onbekend, sedert lang eene ongeveinsde hoogachting en sympathie gekoesterd, van zijne geschriften getrouw gebruik gemaakt en, hoewel zonder slaafsche navolging, naar zijnen prediktrant zich bij voorkeur gevormd. Metterdaad bestond hier eene hoogst merkwaardige overeenkomst, ook bij onmiskenbaar verschil. Hoe moest dan het overlijden van Kist, kort vóór zijne komst, hem smartelijk treffen, doch ook, hoe natuurlijk, dat de gemeente, treurende over haar geleden verlies, zich gevoelde aangetrokken door den nieuwen leeraar, in wien zij veel van haren ontslapen vriend terugvond! Zijne prediking toch onderscheidde zich, evenals die van Kist, door edele eenvoudigheid, wars van opschik en phraseologie, door degelijkheid van inhoud, de vrucht van onderzoek en nadenken, door een milden evangelischen zin en eene echt practikale strekking. Zooveel mogelijk hield hij zich aan den gekozen tekst en ontleende daaraan liefst, kon 't zijn, het plan zijner gansche leerrede. De hoofdinhoud van het Evangelie stond bij hem op den voorgrond, en hij zocht zijne hoorders vooral voor Christus te gewinnen en tot hem te brengen; maar daartoe stelde hij bij voorkeur den godsdienst voor van hare beminnelijke en meest uitlokkende zijde, en spreidde daarbij, vooral in het toepasselijk deel, eene niet geringe mate van menschenkennis ten toon. De bekende W.H. Suringar zeide mij eens: ‘Weet gij wel, waarom ik zoo graag uw' vader hoor? Omdat hij de menschen neemt en voorstelt, zooals zij werkelijk zijn’. Ik achtte dat 
{==184==} {>>pagina-aanduiding<<}
 uit dien mond eene niet geringe lofspraak. Aan den goeden indruk van zijn woord was mede bevorderlijk, dat hij zijne leerredenen memoriter voordroeg, op gepaste wijze; dat hij meer sprak dan preekte en door eene zeer duidelijke uitspraak der woorden ook in groote kerken en volle beurten algemeen verstaanbaar was. Zijn werk ging hem schijnbaar zeer gemakkelijk af en de hoorder werd niet vermoeid door de inspanning, die het spreken hem kostte. Zijn kalme betoogtrant, ofschoon daarom niet zonder verheffing, wekte overtuiging, en zijne ernstig gemoedelijke toespraak, waarbij het niet te doen was om het hart als met den stormpas binnen te dringen, maakte die overtuiging vruchtbaar voor het leven. Zoo had hij werkelijk veel van Kist, al stond hij in andere opzichten, vooral wat stijl en voordracht betreft, bij hem misschien achter. Daarentegen had hij boven Kist, die aan zijn opstel gebonden was, de vaardigheid vooruit van improviseeren, in zoover daaronder verstaan wordt het prediken op eene meer of minder uitgewerkte schets. Mij is gebleken, dat hij, veel meer dan ik vermoedde, zijne altijd ernstige voorbereiding voor zijn predikwerk tot het ontwerpen van zulk eene schets beperkt heeft, zonder dat de gewone hoorder daarvan iets bemerken kon. Vooral in namiddagen weekbeurten ging hij daartoe over, en de vrijheid zijner prediking won er door. Dat hij, evenals in zijne vorige gemeenten, te Dordrecht en later ook te Amsterdam, gaarne gehoord werd en opgang maakte, kan ik mij uit mijne jeugd nog duidelijk herinneren. Velen waren er uit allerlei standen, die hem geregeld volgden en zelden oversloegen. Tot in zijnen ouderdom toe behield hij boven anderen een goed gehoor, en in zijne laatste jaren werd vooral op zijn voorgang bij de Avondmaalsbediening door velen prijs gesteld. Overigens kan men, ook thans nog, oordeelen over zijn prediktrant naar de gedrukte proeven, die daarvan overig zijn. Te Dordrecht gaf hij in 1823 zijne Leerredenen uit 
{==185==} {>>pagina-aanduiding<<}
 over de hooge waarde des Bijbels, die met ongemeen genoegen waren aangehoord, en in 1830 zijne Godsdienstige beschouwingen van den mensch in Leerredenen, die, naar ik meen, reeds te Dordrecht waren opgesteld en uitgesproken. Beide bundels dragen den stempel van den tijd, waarin zij verschenen zijn, en moeten daarnaar beoordeeld worden. Zij werden gunstig ontvangen. De afzonderlijke leerredenen, later nu en dan door hem in druk gegeven, leveren het bewijs, dat zijne methode, ofschoon allengs misschien niet weinig gewijzigd, toch in den grond ongeveer dezelfde gebleven is. Maar verzwijgen mag ik niet, dat hij, door het telkens ontwerpen en opstellen van nieuwe preken, geheel zijn leven door, tot in zijn laatste dienstjaar toe, eene eigenaardige frischheid en opgewektheid tot zijn werk behouden heeft, die bij sommigen, tengevolge van het gebruikmaken van den aanwezigen voorraad, wel eens te vroeg verloren gaat.
Gedurende zijn verblijf te Dordrecht heeft hij een begin gemaakt met de uitgave zijner catechisatie-boekjes over de Bijbelsche Geschiedenis, waardoor hij zich een wèlverdienden naam verworven heeft en nog altijd voortgaat in vele gemeenten van ons Vaderland uitgebreid nut te stichten. Na zich lang bediend te hebben van v.d. Berg's Bijbelsche Historievragen, vatte hij het plan op, om zelf op dit gebied wat beters te leveren. De tijd scheen daarvoor rijp te zijn. Het Synodale Reglement op het godsdienstig onderwijs schreef voor, art. 2, dat ‘het godsdienstonderricht trapswijze behoort voort te gaan’. Het was dit voorschrift, dat hij als beginsel op den voorgrond plaatste, toen hij in de Bijdragen tot beoefening der Godgeleerde Wetenschappen (D. VIII, bl. 547-561) van zijn voornemen kennis gaf, ten einde daaromtrent het gevoelen van deskundigen te verstaan. Van verschillende zijden werd daaraan goedkeuring gegeven, en de aanmerkingen, daarop ingezonden (bl. 753-766, 905-926), maakte hij 
{==186==} {>>pagina-aanduiding<<}
 zich dankbaar ten nutte. Zoo verscheen in 1822, bij W. Brave te Amsterdam, zijn Onderwijs in de Bijbelsche Geschiedenissen voor eerstbeginnenden en maakte terstond opgang. In 1824 werd hij te rade, den titel te veranderen in Onderwijs voor eenigzins gevorderden, en daarvan tevens eene verkorting uit te geven, die thans luidde voor eerstbeginnenden. Dezen arbeid voltooide hij in datzelfde jaar door de uitgave van zijn Onderwijs voor meergevorderden, terwijl hij daaraan, met het oog op hetgeen de meest geoefenden verlangen mochten, de kroon heeft opgezet door zijn Leesboek over de Bijbelsche Geschiedenissen, hetwelk van 1827 tot 1829 in drie stukken uitgegeven, in 1838 herdrukt en als verkorte uitgave, door hem zelven bezorgd, in één deel ten jare 1857 te Gorinchem nogmaals verschenen is. Hoe vaak de genoemde catechisatieboekjes, in weerwil der aanzienlijke oplage, in den loop der jaren herdrukt zijn en nog worden, sommigen tot 30 à 40 malen toe, doet hier minder ter zake. Het eerstgenoemde is ook in het Maleisch vertaald door den zendeling Gonggrijp en in 1855 te Batavia in het licht gezonden. Maar om de innerlijke waarde van den catechetischen arbeid, daaraan besteed, nauwkeurig te bepalen, zou men bekend moeten zijn met den toestand van het godsdienstonderwijs, dat in die dagen meer dan men vermoedt te wenschen overliet, en voorts die opklimmende boekjes zelf lang moeten gebruikt hebben. In mijn oog munten zij door helderheid, eenvoudigheid, volledigheid en nauwkeurigheid boven verreweg de meeste, ook die later verschenen zijn, uit, en zijn zij er, meer dan andere, op aangelegd, om de zelfwerkzaamheid der leerlingen op te wekken en klassikaal gebruikt te worden. Menigeen, die ze vluchtig doorloopt, heeft er geen flauw besef van, hoeveel er tot het opstellen van zulke onmisbare hulpmiddelen bij het godsdienstonderwijs vereischt wordt. De vraag, in hoever zij misschien op het tegenwoordig standpunt der weten- 
{==187==} {>>pagina-aanduiding<<}
 schap wat verouderd zijn, laat ik hier natuurlijk rusten. De herhaalde pogingen, hier en elders aangewend op dit gebied en ten deele zeer gelukkig geslaagd, bewijzen in elk geval, dat men bij voortduring streeft naar volkomenheid. Ik meen echter, dat zij, wat den vorm betreft, met het oog vooral op de vatbaarheid der meeste leerlingen, nog niet overtroffen zijn en bij elke nieuwe poging verdienen geraadpleegd te worden. Het Leesboek, dat ik reeds noemde, is met veel zorg bewerkt, naar het voorbeeld van v.d. Palm en in zijnen geest. Het vertoont, zooveel ik weet, bij veelzijdige kennis, daarin neergelegd, geene andere gebreken dan de voortgang zoowel des tijds als des onderzoeks op elk gebied pleegt aan het licht te brengen. In de geschiedenis der Catechetiek en der catechese in ons Vaderland bekleedt de auteur eene hoogst eervolle plaats, die hem niemand meer betwisten zal.
Zijn driejarig verblijf te Dordrecht was inmiddels geëindigd. Op den 9den Nov. 1824, kort na de geboorte van zijn jongste kind, te Amsterdam beroepen, hield hij er den 1sten Mei 1825 onder vele wederzijdsche aandoeningen zijne afscheidsrede. De beroeping naar Amsterdam was niet slechts gekenmerkt door de zeldzame eenparigheid, waarmede zij werd uitgebracht, maar had nog bovendien dit eigenaardigs, dat de beroepene, die als leerling van v. Voorst doorging voor een Voetiaan, door de zoogenoemde Lampianen voorgedragen en alzoo buiten de tot dus ver steeds gevolgde orde gekozen werd. Deze keuze heeft dan ook een einde gemaakt aan het voortbestaan der bekende drie fractiën in den Amsterdamschen kerkeraad. Men was thans de oneenigheid, die vroeger tot die onderscheiding aanleiding gegeven had, voorgoed zoo 't scheen te boven, zoodat zij, na vele goede diensten voor den vrede der Kerk bewezen te hebben, zonder schade kon wegvallen. Ook in zoover mocht deze beroeping eene tijdige heeten, als de beroepene den 45 jarigen leeftijd, 
{==188==} {>>pagina-aanduiding<<}
 waarboven de keuze toen niet vrijstond, reeds zeer dicht genaderd was. Hij had het voorrecht, op zijne laatste standplaats, evenals op zijne eerste, door zijnen oom Rietveld, toen den oudsten predikant van Amsterdam, bevestigd te worden en nog tot 1832 dien waardigen man als ambtgenoot aan zijne zijde te hebben. Op den 18den Mei deed hij zijne intrede en, ofschoon hij toen reeds eene meer dan 22 jarige evangeliebediening achter zich had, heeft hij de Amsterdamsche gemeente nog gedurende ruim 47 jaren met trouw en ijver mogen dienen. Niet slechts vierde hij er in 1827 gedachtenis van zijnen 25 jarigen, maar ook in 1852 van zijnen 50 jarigen, in 1862 van zijnen 60 jarigen en in 1872 van zijnen 70 jarigen evangeliedienst, daar hij eerst kort daarna, den 29sten Dec. van laatstgenoemd jaar, zijn afscheid nam. Zelfs was hij in staat, om zijne afscheidsrede op dien dag, voormiddags in de Zuiderkerk, met nog jeugdige kracht en vlugheid en eene algemeen verstaanbare stem voor eene ontelbare schaar uit te spreken. Dit voorbeeld is misschien éénig in de gedenkboeken der Nederlandsche Hervormde kerk en zeker in die der Amsterdamsche gemeente. Slechts van éénen, Ds. E.P.G. van Essen, staat aangeteekend, dat hij van 1735 tot 1801, en dus 66 jaren lang, predikant is geweest en te Amsterdam in 1749 gekomen was, doch zonder afscheid aan eene beroerte overleden is. In elk geval is deze alzoo hem wel zeer nabij gekomen, maar door hem toch nog met eenige jaren overtroffen. Er schuilt daarin natuurlijk geen de minste verdienste, en hij was dan ook niet gewoon, op zóó zeldzaam langen diensttijd zich iets te laten voorstaan. Aan Gods gunst alleen bracht hij daarvoor dank en eere. Maar dat hij tot in zóó hoogen ouderdom nog den lust en de krachten behield, om bij voortduring werkzaam te zijn ten nutte der gemeente, dit mag hier niet onopgemerkt blijven. En wat hij gedurende deze lange reeks van jaren voor de gemeente gearbeid en 
{==189==} {>>pagina-aanduiding<<}
 verricht heeft, dit laat zich ternauwernood beschrijven. In het genot eener vaste gezondheid was hij tot onafgebroken werkzaamheid in staat. Op enkele lichte aanvallen van podagra na, werd hij zelden door ongesteldheid verhinderd. In de vervulling van zijne predikbeurten was hij zeer nauwgezet en daarbij voor anderen zóó hulpvaardig, dat hij, ook toen hij onder de oudsten in jaren behoorde, er doorgaans jaarlijks meer waarnam dan er voor zijne rekening lagen. Een breede kring van leerlingen uit allerlei standen der maatschappij genoot zijn wekelijksch onderwijs, en groot is het getal van hen, die hij gebracht heeft tot de belijdenis des geloofs. Hij catechiseerde gaarne en goed, ging daarbij op levendige en zeer onderhoudende wijze te werk, wist zijne kweekelingen uit te lokken en aan zich te verbinden, hield met sommigen hunner, nadat zij in de gemeente waren opgenomen, nog lidmaten-catechisatie en heeft, jaren achtereen, zich vrijwillig belast met de opleiding van aanstaande godsdienstonderwijzers voor het kerkelijk examen. Aan het verkeer in de gemeente onttrok hij zich niet, en het zoogenoemde huis- en krankenbezoek, zóó bezwaarlijk in eene groote stad, nam hij geregeld waar. Ook andere werkzaamheden, waaraan de predikant zich niet onttrekken mag, zoo het hem te doen is, om veelzijdig nut te stichten, nam hij op zich, en wat hij doen moest, deed hij met al zijne macht. Van zijne deelneming aan het kerkbestuur heb ik reeds gewag gemaakt. De belangen der zending, bepaaldelijk die van het Nederlandsche Zendelinggenootschap te Rotterdam, stond hij met ijver voor. Reeds te Oudbeijerland medebestuurder des Genootschaps geworden, hield hij in 1842 op zijne beurt de opwekkende rede in de Jaarvergadering, leidde in 1845 als Voorzitter hare werkzaamheden en stond, tot zijnen dood toe, aan het hoofd der Amsterdamsche afdeeling. In het Nederlandsche Bijbelgenootschap vervulde hij jaren 
{==190==} {>>pagina-aanduiding<<}
 lang bij de afdeeling diezelfde betrekking en deed in 1851 en 1855 daarvan in het openbaar verslag. Nog in 1870 vatte hij de pen op, om in een openbaren Brief, geplaatst in den Tijdspiegel van dat jaar (bl. 406-412), den onheuschen aanval af te slaan, dien Dr. A.W. Bronsveld in de Stemmen voor waarheid en vrede zich op de afdeeling en haren grijzen voorzitter veroorloofd had. In het Dagboek bij den Bijbelschen Almanak, door Ds. J.E. Voet van Campen alhier van 1834 tot 1838 uitgegeven, plaatste hij met vele anderen eene reeks van stichtelijke vertoogen, doch zonder opgave van naam. Dit heeft hem vermoedelijk aanleiding gegeven, om, ten dienste der huiselijke godsdienstoefening, in 1841 een Christelijk Jaarboekje, in navolging van Le glaneur chrétien, en in 1844, in plaats daarvan, zijn Christelijke Huisvriend te bewerken. Beide geschriften zijn herdrukt en veel gebruikt geworden, ja zelfs hier en daar nog niet in onbruik geraakt of vergeten. Maar vooral behoorde hij, van zijne komst te Amsterdam af, tot de getrouwe en altijd vaardige medewerkers aan het Maandschrift voor den beschaafden stand, uitgegeven door de Ringsvergadering van Amsterdam. Groot is het getal der vrij uitgebreide en ook kleinere opstellen, die hij, van D. IV af tot den laatsten Jaargang van 1861 toe, meerendeels met zijnen naam geteekend, daarvoor vervaardigd en daarin geplaatst heeft. Groot is ook de verscheidenheid dier opstellen, zoo wat inhoud als vorm betreft, en er zijn onder, die nog verdienen nagelezen en behartigd te worden. Vooral gedurende den tijd, dat hij er mede-redacteur van was, is hij, meer wellicht dan anderen, overvloedig geweest in het leveren van bijdragen. Zelfs de meest belangrijke kan ik hier niet noemen, zonder te uitvoerig te worden. En moest ik daaraan toevoegen hetgeen vroeger en later van zijne hand is opgenomen in de Evangelische Kerkbode, in de Boekzaal der geleerde wereld (1831-1847) en, tot zijne laatste levensjaren toe, in den 
{==191==} {>>pagina-aanduiding<<}
 Navorscher onder de letters E.A.P., waar vond ik het einde? Eene uitgebreide lectuur maakte hij daaraan dienstbaar, en vrij uitvoerige aanteekeningen, van kindsbeen af bijeenverzameld, kwamen hem daarbij te stade. Reeds dit vluchtig overzicht van zijne veelzijdige werkzaamheid kan er van overtuigen, hoezeer hij wist te woekeren met zijnen kostbaren tijd, dien hij noch aan het gezellig verkeer noch aan den huiselijken omgang al te zeer onttrok. Zijne huisgenooten althans hebben zoomin als zijne vrienden zich, zooveel ik weet, daarover immer te beklagen gehad. Zelfs maakte hij op zijne naaste omgeving doorgaans den indruk niet van met bezigheden overkropt te zijn. Alles, wat hij te verrichten had, was tijdig gereed en liep geregeld af.
Ik moet hier nog opzettelijk gewagen van hetgeen hij, behalve het reeds boven vermelde, voor het godsdienstonderwijs te Amsterdam gedaan heeft. Er ontbrak aan de reeks zijner geschriften, ten behoeve van dat onderwijs vervaardigd, nog altijd iets zeer wezenlijks, zoolang niet zijne Beknopte Handleiding bij het onderwijs in de leer des geloofs en der godzaligheid verschenen was. Juist de opgang, dien zijne catechiseerboekjes tot dus ver gemaakt hadden, deed hem opzien tegen de vervulling dezer laatste taak. Eerst in 1832 kwam hij daarmede gereed. Hij koos daarbij, na lang beraad, den min gewonen vorm van stellingen, met vragen daaronder, geschikt voor den onderwijzer, om de leerlingen te toetsen, of zij weten en begrijpen, wat in de stelling vervat is, alzoo geene vragen en antwoorden, om van buiten te leeren. Of het daaraan is toe te schrijven, dat deze, overigens met zorg bewerkte, Beknopte Handleiding slechts hier en daar in gebruik gekomen is, durf ik niet beslissen; maar een tweeden druk heeft zij niet beleefd, en ik meen zelfs, dat zij hem zelven bij het gebruik niet is meêgevallen. Dit staat vast, dat zij zeer verre is overschaduwd geworden door het Eenvoudig Onder- 
{==192==} {>>pagina-aanduiding<<}
 wijs in de Christelijke leer, ten dienst dergenen, die belijdenis wenschen af te leggen in de Hervormde kerk. Dit in menig opzicht hoogst voortreffelijk boekje, dat bestemd was, om het in de Amsterdamsche gemeente veel gebruikte Kort Begrip te vervangen, werd in 1833 uitgegeven door de Commissie van toezigt op het godsdienstig onderwijs in de Nederduitsche Hervormde gemeente aldaar en heeft, in weerwil van den tegenstand, dien het bij sommigen ontmoette, grooten opgang gemaakt, zoodat reeds in 1846 daarvan de tiende druk verscheen. Hij zelf, die lid dier Commissie was, heeft het, in vereeniging met zijne medeleden en ambtgenooten S.D. de Keizer, J.C. Fabius, J. Corstius en M. van Meeteren, vervaardigd. Ik meen zelfs te kunnen verzekeren, zonder iets af te dingen op het werkzaam aandeel, door hen daaraan genomen, dat het grootendeels de vrucht van zijnen arbeid was. Ook later maakte hij nog langen tijd de ziel dier Commissie uit en zag hij op den gedurigen herdruk toe. Zoo kon hij zich gemakkelijk getroosten, dat zijne Beknopte Handleiding daarvoor werd achtergesteld.
Zal ik nu nog spreken van hetgeen hij als Voorzitter der Commissie voor de godsdienstige belangen der protestantsehe bewoners van de drooggemaakte Haarlemmermeer gedaan heeft, waar den 2den Dec. 1855 de eerste godsdienstoefening kon gehouden worden en allengs meer dan ééne gemeente tot stand gekomen is? Van zijne benoeming in 1850 tot corresponderend Lid van het Bataviaasch Genootschap van Kunsten en Wetenschappen, hetwelk ten vorigen jare zijn eerste eeuwfeest heeft mogen vieren? Van zijne betrekking tot het Genootschap tot zedelijke verbetering der gevangenen, waarvan hij van 1830 af tot aan zijnen dood toe Hoofdbestuurder is geweest en meer dan ééne algemeene Vergadering met eene toespraak geopend en als Voorzitter geleid heeft? Van de onderscheiding, hem van wege Z.M. den Koning te beurt gevallen, die hem in 
{==193==} {>>pagina-aanduiding<<}
 1852 benoemde tot Ridder der Orde van den Nederlandschen Leeuw en in 1862 tot Commandeur van de Orde der Eikenkroon? Maar reeds is ons overvloedig gebleken, hoezeer zijne onvermoeide en veelzijdige werkzaamheid ten nutte van velen algemeene erkenning vond en zoowel door zijne gemeente als in de vaderlandsche Kerk en ook daarbuiten hoog gewaardeerd werd. Zoo vaak hij daarvan de telkens vernieuwde ervaring mocht opdoen, gevoelde hij zich te inniger verbonden aan den God zijns levens, die hem boven velen stof tot danken schonk.
Ook droevige dagen heeft hij beleefd. Vooral het vijfde tiental jaren dezer eeuw leverde voor hem herhaalde zware verliezen op. Den 4den Juni 1841 verloor hij zijnen veelbelovenden jongsten zoon Isaäc Martinus tengevolge eener langdurige krankheid. Nog treurende over dat verlies, ontviel hem den 28sten Nov. 1843 zijne getrouwe levensgezellin, 59 jaren oud. Zij was eene hoogst voortreffelijke vrouw en voor hare kinderen eene teeder zorgende moeder, ‘die, de liefde en zachtmoedigheid zelve, geen grooter genoegen kende dan om vreugde en vrede, uit godsdienst geboren en daarop gegrond, rondom zich te verspreiden.’ Een andere zoon, Simon Johannes, die, ofschoon voor de studie als geboren, den boekhandel gekozen en zich reeds gevestigd had, werd hem den 22sten Juli 1846 ontnomen 1. En den 10den Mei 1849 volgde dezen zijn oudste zoon, Gisbertus Adrianus, te Dordrecht woonachtig en gelukkig gehuwd, in den dood, zoodat hij binnen 
{==194==} {>>pagina-aanduiding<<}
 zóó kort tijdsbestek niet minder dan vier zware verliezen, benevens drie vroeggestorven kleinkinderen, te betreuren had. Onder deze herhaalde slagen boog hij, soms hartstochtelijk bedroefd, het hoofd ter aarde, doch hij had het geluk, onder het genot van Gods vertroostingen, het spoedig weder te kunnen opheffen en, in God gesterkt, zijn werk te hervatten. Lang bleef hij de geledene smart gevoelen, doch zonder daaronder te bezwijken of daardoor belemmerd te worden in de getrouwe vervulling zijner levenstaak. Werd het allengs eenzamer op zijnen weg, des te nauwer sloot hij zich aan wie hem overgebleven waren aan. Vooral waardeerde hij het, dat hij nog altijd, behalve zijnen thans éénigen zoon en diens gezin, twee volwassene dochters bezitten mocht, die hem met hare getrouwe zorgen omringden. En nadat de jongste in 1857 met den Heer A. Craandijk door den band des huwelijks verbonden was, is de oudste zijne onafscheidelijke huisgenoot en liefdevolle verpleegster geworden. Allengs, ofschoon bijkans onmerkbaar, klom zijn leeftijd tot ongewone hoogte en werd hij, hoe krachtig ook, meer of minder hulpbehoevend. Op 80jarigen ouderdom, in 1861, was hij nog tot al zijne werkzaamheden volkomen in staat. Toen hij, in 1871, zijn 90sten jaardag beleefde, kon hij nog geregeld te voet uitgaan en al zijne predikbeurten waarnemen. Zelfs na zijn emeritaat woonde hij nog langen tijd elken Zondag den voormiddagdienst, bij voorkeur in de Westerkerk, bij. Zijn levenslust was zoo weinig verteerd, dat hij hier te Leiden in Juni 1875 nog eenigermate kon deelnemen aan het Academiefeest, den 3den Oct. van dat jaar bij de inzegening van zijn geliefden kleinzoon, Ds. J.A. Prins, als predikant te Berkenwoude, tegenwoordig was, en zelfs in 1878 nog gezien en gehoord werd op de Algemeene Vergadering van het Nederlandsche Bijbelgenootschap in de Remonstrantsche kerk. Op zóó zeldzaam hoogen ouderdom trok hij, zonder dat te begeeren, de algemeene opmerkzaamheid en 
{==195==} {>>pagina-aanduiding<<}
 werd, waar hij zich vertoonde, met onderscheiding bejegend. In alles, wat er voorviel op kerkelijk en staatkundig gebied, bleef hij oprecht belangstellen, en zijne vrienden, ook onder zijne voormalige ambtgenooten, bleven den helderen, altijd even opgeruimden man getrouw bezoeken. Het was, alsof zijn aanwezen door zijne jaren verhelderd en geheel zijne persoonlijkheid allengs meer voor zijne aanstaande heenreize voorbereid en geheiligd werd. Zelfs voor jonge menschen bleef hij toegankelijk en voor zijne kleinkinderen behield hij eene ongewone aantrekkelijkheid. Ontveinzen mochten wij ons niet, dat hij in het laatste anderhalf jaar zijns levens merkbaar afnam; maar het einde is toch niet dan zeer langzaam gekomen, en zonder door hevig lijden te zijn voorafgegaan. De laatste weken bracht hij op zijne studeerkamer, de drie laatste dagen op zijn krankbed door, en dat krankbed is den 5den Febr. jl. zijn sterfbed geworden. Zoo heeft de dood hem niet verrast. Op zijn laatsten verjaardag had hij aangeteekend, dat die dag hem een gedenkdag was van Gods leiding en liefdezorg, een dankdag voor de ontelbare weldaden, door geen cijfers uit te drukken, die hij genoten had, en, voegde hij er bij, ‘een biddag, dat Gods vaderlijke liefde mijnen weg verder bane, en dat ik in ootmoed, geloof en hemelsgezindheid toeneme, opdat, hetzij mijn levenseinde kort ophanden is, of nog verwijderd, ik in vrede van hier ga, verwachtende de barmhartigheid Gods ten eeuwigen leven!’ Die bede is verhoord geworden. Hij is, na niet tevergeefs geleefd te hebben, in vrede heengegaan. Zijn oudste ambtgenoot, Ds. J.C. van Marken, bracht hem, toen zijn lijk, onder een grooten toevloed van belangstellenden, op het Westerkerkhof werd ten grave gebracht, eene waardige hulde. Zijn oudleerling en vriend, Dr. H.P. Berlage, voegde daaraan eenige gevoelvolle en dankbare woorden toe. Steller dezes mocht daarbij de openlijke verklaring afleggen, dat het Evangelie van 
{==196==} {>>pagina-aanduiding<<}
 Gods genade zijn beste schat, de bediening van dat Evangelie zijne hoogste eere en het vast geloof in God door Jezus Christus den Heer het anker zijner ziel geweest is, ook bij den schipbreuk des levens. En men keerde van de begraafplaats terug in de overtuiging, dat zijn naam verdient in eere te blijven, ook bij een volgend geslacht.
 
Leiden, 16 Juni 1879. J.J. Prins.


{==197==} {>>pagina-aanduiding<<}


Lijst der geschriften van Isaäc Prins.


1814.	Handleiding bij het gebruik van A. Brink's Eenvoudig Onderwijs in den godsdienst verkort. Leeuwarden, J.W. Brouwer. Herdrukt in 1817 en 1819.
1822.	Onderwijs in de Bijbelsche Geschiedenissen voor eerstbeginnenden (later: voor eenigszins gevorderden). Amsterdam, W. Brave. De 39ste druk verscheen in 1878 te Amsterdam, Schleijer.
1823.	Leerredenen over de hooge waarde des Bijbels. Dordrecht, Blussé en v. Braam.
1824.	Onderwijs in de Bijbelsche Geschiedenissen voor eerstbeginnenden verkort (later: voor eerstbeginnenden). Amsterdam, W. Brave. De 37ste druk verscheen in 1875 te Amsterdam, Schleijer.
1824.	Onderwijs in de Bijbelsche Geschiedenissen voor meer gevorderden. Amsterdam, W. Brave. De 19de druk verscheen in 1876 te Amsterdam, Schleijer.
1827.	Leesboek over de Bijbelsche Geschiedenissen, vooral voor meest geoefenden, in drie stukken. Amsterdam, W. Brave. Herdrukt in 1838. De verkorte uitgave verscheen in één Deel in 1857 te Gorinchem, van Hoeve.
1830.	Godsdienstige beschouwingen van den mensch in leerredenen. Amsterdam, W. Brave.
1832.	Beknopte handleiding bij het onderwijs in de leer des geloofs en der godzaligheid. Amsterdam, W. Brave.
1840.	Christelijk Jaarboekje. Amsterdam, S.J. Prins. Herdrukt in 1841.
1841.	De Kerkhervorming een zegen van God. Leerrede over Ps. CXVIII. 27a. Amsterdam, S.J. Prins.


{==198==} {>>pagina-aanduiding<<}

1842.	Redevoering in de buitengewone Vergadering van het Nederlandsche Zendelinggenootschap te Rotterdam.
1844.	Christelijke Huisvriend. Amsterdam, S.J. Prins. Herdrukt in 1849 te Rotterdam, v.d. Meer en Verbrugge.
1851.	Toespraak bij het Verslag van het Nederlandsche Bijbelgenootschap, Afdeeling Amsterdam.
1852.	Leerrede bij de gedachtenisviering mijner vijftigjarige Evangeliebediening. Amsterdam, H.W. Mooij.
1854.	Toespraak bij de opening der 30ste Algemeene Vergadering van het Genootschap tot zedelijke verbetering van gevangenen.
1855.	Toespraak bij het Verslag van het Nederlandsche Bijbelgenootschap, Afdeeling Amsterdam.
1860.	Kerkelijk register van de Predikanten der Nederduitsche Hervormde gemeente te Amsterdam, van 1816 tot 1860. Amsterdam, H.W. Mooij.
1862.	Gedachtenisrede na vervulde zestigjarige Evangeliebediening. Amsterdam, H.W. Mooij.
1863.	Toespraak bij de opening der 39ste Algemeene Vergadering van het Genootschap tot zedelijke verbetering van gevangenen.
1865.	Levensbericht van Dr. E.B. Swalue, geplaatst in de Werken der Maatschappij d. Nederl. Letterkunde.
1869.	Levensbericht van J.J. van Voorst, aldaar.
1872.	Dankrede bij de vervulling mijner zeventigjarige Evangeliebediening. Amsterdam, H.W. Mooij.
1873.	Afscheidsrede bij het eindigen mijner Evangeliebediening, aldaar.



Vertalingen.

1828.	Het eiland der hoop - en de reis, door J.J. Hesz. Twee stukken. Amsterdam, ten Brink en de Vries.
1845.	De Paus en het Evangelie, of nog een afscheid van Rome, door J.J. Maurette. Naamloos. Amsterdam, Erven Onder de Linden en Zoon.
1843.	Theodoor en Lucile, naar het Fransch van A. Monod. Amsterdam. Herdrukt te Leeuwarden in 1850.
1856.	Wolfgang Musculus en zijn tijd, naar het Hoogd. van L. Groote. Amsterdam, H.W. Mooij.
1873.	Zirtha Galtier en hare omgeving. Eene geschiedenis uit een gemengd huwelijk, naar het Fransch. Naamloos. Amsterdam, H.W. Mooij.


{==199==} {>>pagina-aanduiding<<}

Voorts:

Twee leerredenen, in de Maandelijksche Leerredenen, bij v.d. Wiel, te Arnhem, 1848, 1851.

Eene leerrede in den Bundel Leerredenen, uitgegeven ten voordeele van den Haarlemmermeer. Goes, Schetsberg, 1858.

Beknopte handleiding ter bevordering van de aardrijkskundige kennis van Palestina, bij eene kaart van Maaskamp. Naamloos. Amsterdam, E. Maaskamp. 1829.

Een woord ter inleiding van de Troostrijke Herinneringen voor bedroefden, door wijlen H. Rietveld. Amsterdam, v.d. Heij en Zoon. 1834.

Een woord ter aanbeveling van Sterven en herleven door J. Brave, 3e druk. Amsterdam, J.H. Brinkman. 1865.


Eindelijk:
Verscheidene opstellen, met of zonder naam geplaatst in:

De Godgeleerde Bijdragen, sedert 1816.

Het Maandschrift voor Christenen van den beschaafden stand, sedert 1825.

De Boekzaal der geleerde wereld, 1833-1847.

Het Dagboek bij den Bijbelschen Almanak, 1834-1838.

De Navorscher, sedert 1850.






{==201==} {>>pagina-aanduiding<<}





Levensbericht van Willem Josephus van Zeggelen.

Willem Josephus Van Zeggelen werd geboren te 's Gravenhage den 15den September 1811. Zooals hij zelf in de voorrede van de in 1874 verschenen volksuitgaaf zijner gedichten schreef, was hij ‘een zoon van het volk’. Maar begaafd met een vlug opmerkingsvermogen, gesteund door stalen vlijt en door een niet licht te ontmoedigen, veerkracht, verhief hij zich uit nederigen stand tot gezeten burger, en verwierf hij zich door aangeboren talent en eigen studie een letterkundigen naam.
In 1838 schreef hij, op zeven-en-twintigjarigen leeftijd, zijn bekend berijmd verhaal Pieter Spa, dat, in October van dat jaar voltooid, grooten opgang maakte en sedert voor goed aan zijn dichtersnaam verbonden bleef. Van Zeggelen was toen geplaatst op de drukkerij van gebroeders Giunta d' Albani. Van leerjongen af had hij er zich spoedig onmisbaar gemaakt, vooral in het administratieve werk - hij was vroeger een korte poos advocaatsklerk geweest. Zijn patroon gaf hem zijn dochter ten huwelijk 
{==202==} {>>pagina-aanduiding<<}
 en nam hem weldra als deelgenoot in zijne zaak op. De drukkerij legde op den tijd van Van Zeggelen zoo geheel beslag, dat hem alleen de nachten overbleven om er zijn Pieter Spa in te schrijven.
De opgang van dit verhaal kan geen raadsel zijn voor wie dien tijd beleefd hebben, toen men nog gebukt ging onder den preektoon en er een hooge witgedaste deftigheid heerschte. Beets' Camera Obscura verscheen eerst één jaar later, Kneppelhout's Studententypen dagteekenen uit denzelfden herlevingstijd van natuur en waarheid.
De spreektaal, die Van Zeggelen durfde gebruiken, moest aantrekken; men luisterde, men gevoelde zich eindelijk thuis, men herademde bij het hooren en lezen van een samenspraak tusschen man en vrouw, die aldus aanving:

‘Dat moet ik zien!’ riep Pieter Spa, 
Bij de avondthuiskomst tot zijn ga, 
Die, onverwachts, door manliefs woord 
In 't kousenbreien werd gestoord. 
‘Wat, vaderlief, wat wou je zien, 
De Dordtsche kermispret misschien? 
'k Ga met je mee naar Dordrecht, bout!’ 


Dat was de stijl van onze oude blijspeldichters, in onbruik geraakt en schier geheel vergeten.
Van Zeggelen zelf was ook niet in dien trant begonnen, ook hij had eerst den toon van zijn tijd aangeslagen. Onder zijne ‘eerste misbaksels’ zooals hij ze zelf later doopte, behooren gedichten, waarvan de opschriften alleen duidelijk genoeg spreken: Eeuwigheid, 'tontvloden geluk, Bertha's laatste oogenblikken, Lucia's weeklagt en een aantal Aan's: aan Amanda, aan een rampspoedig meisje, aan mijne ziel.
Onder deze eerste gedichten behoort ook een opgewonden ‘Uitboezeming bij den dood van mijnen dierbaren vriend den kunstschilder A.R. Rietstap’ (overleden 1 April 1837), waarin ons nochtans de reinheid van hart van den 
{==203==} {>>pagina-aanduiding<<}
 jongen dichter treft. Evenwel, ook tusschen deze ernstige, of wil men sentimenteele proeven, zijn er toch andere, waarin reeds de komische trant zich gelden laat: zoo, al in 1834, een gesprek in boerentongval tusschen Jaap en Krijn over het woord muiteling, misschien het eerste vers van Van Zeggelen dat gedrukt werd; zoo vier jaren later een ander boerengesprek tusschen Klaas en Teunis; en na den Pieter Spa, in Maart 1839, De groote Beer weldra gevolgd door De Sermoenen van Pater Brom, gedagteekend November 1839 en Februari 1840; want nu was de toon voor goed gevonden 1.
Spa's onvoorspoedige reis naar Londen om koningin Victoria's kroning bij te wonen, verscheen het eerst in het tijdschrift Europa; maar weldra werd het verhaal overgedrukt en alom verspreid.
Van Zeggelen droeg het ook zelf voor. Hij deed dit op eigenaardige wijs: het koddige en luimige in zijn verzen liet hij bij de voordracht guitig uitkomen; het was een genot hem te hooren; men wist, als men Van Zeggelen zag optreden, zeker, dat men lachen zou. Toch kon hij naar waarheid getuigen: ‘nooit heb ik personen willen bespotten of krenken, nooit eene onreine gedachte willen openbaren.’
Wij zien hem nog, zooals hij zoo dikwijls in Oefening kweekt Kennis voor ons stond, klein van gestalte, bescheiden van voorkomen, met innemenden glimlach, oolijken blik en koddige mimiek; wij hooren nog het gegier van pret zijner hoorders en de uitbundige toejuiching waarmee men hem dankte voor het gesmaakte genot.
De groote opgang van Pieter Spa drong Van Zeggelen om in dien trant door te schrijven. In 1841 ging Pieter Spa naar Amsterdam om daar de inhuldiging van koning 
{==204==} {>>pagina-aanduiding<<}
 Willem den Tweede bij te wonen; en veertien jaren later toog Koen Verklat, een geestverwant van Pieter Spa, met vrouw en buurmeisje naar de Parijsche tentoonstelling. Maar de eerste onbetaalbare inval, om den ongeluksvogel, als hij eindelijk na allerlei hindernissen het doel van zijn streven bereikt heeft en den lang verbeiden optocht zien zal, den hoed over de oogen te laten slaan - die prachtige inval kon niet meer worden herhaald. Vandaar dat de Pieter Spa naar Londen zijn roem behouden bleef, al mocht ook het verhaal van Koen Verklat in vele opzichten beter en fijner zijn, meer kennis van taal en versificatie verraden, en ook tintelen van aardige zetten, gelijk de verzuchting van juffrouw Verklat, die, als ze haar vriendin meedeelt hoe koningin Victoria naar Parijs gaan zal en hoe haar man daarom zoo'n jacht maakt om weg te komen, er bijvoegt;

‘.… nu is al dat jagen, 
Alleen om England's koningin; 
Dat die nu juist in d' inmaakdagen.… 
Maar och, zoo'n mensch maakt zelf niet in’. 


Nog andere langere verhalen kunnen onder de rubriek Pieter Spa gebracht worden, zooals De valkenvangst op de Noorweegsche kust (1840); Eene avondpartij; Indrukken en brieven van een bezoeker der Londensche tentoonstelling in 1851. Misschien zou men kunnen zeggen dat Van Zeggelen zich had laten verlokken om te veel van deze verhalen te maken; maar toch zouden wij ze niet gaarne missen: er komt daarvoor te veel moois en luimigs in deze verzen, en geen geringe verdienste er van is, dat, ofschoon hij zelf nooit in Londen, in Parijs of op zee geweest was, hij toch, uit hetgeen hij daarover las en vooral daarover hoorde, zulke juiste grepen te doen wist, alsof hij hetgeen hij beschreef met eigen oogen aanschouwd had.

{==205==} {>>pagina-aanduiding<<}

Van Zeggelen meende echter zelf dat hij lang genoeg met deze soort van verzen voortgegaan was. Hooger stelde hij zijne kleinere, naïeve gedichten, als: Grietje's verzuchting, Betrachting van Louw den timmerman, Bloode Piet, Van dik hout zaagt men planken. Ook riep hij voor zich de eer in, van het eerst verzen gemaakt te hebben in den trant van Soldatenstand:

‘Een leven vol wissling, 
Een lokaas der jeugd, 
Een manlijke roeping, 
Een strik voor de deugd.’ 


Of wel:

‘Zestien jaar, gewenschte tijd! 
Weg de kinderschoenen! 
Van den schoolschen dwang bevrijd, 
Duizend visioenen! 
Bals, comedies in 't verschiet; 
Uitgaan zonder moeder; 
Dagen van gewaand verdriet; 
Kiescher, ware 't vroeder!’ 


Deze trant van gedichten eischen een levendig gevoel voor contrasten, een grooten wooordenschat, en tevens het vermogen om een gedachte bondig uit te drukken. Het zou kunnen bevreemden, hoe hij, die zulke verzen in elkaar zette en schaafde, geen fijner stijlgevoel aan den dag legde als hij proza schreef, zoo men niet wist dat in de dagen van Van Zeggelen's opkomst het proza over het algemeen nog zeer werd verwaarloosd, en schier ieder, die iets zeggen wilde, dat indruk maken moest, dit liefst op maat en in rijm deed. Men besefte toen veel minder dan thans, dat het proza even goed zijn wetter van rhythmus, welluidendheid en klank heeft als de poëzie. Toch schree Van Zeggelen een paar prozastukjes: een Haagsche wegwijzer, een Antwerpsche gids en een duinhut aan het Scheveninger strand, die om de juiste 
{==206==} {>>pagina-aanduiding<<}
 locale kleur en den afgeluisterden eigenaardigen tongval en spraak, verdienden dat de schrijver ze niet vergat. 1
Het hoogst echter stelde Van Zeggelen zijn ernstige verzen 2. Geen wonder! Daarin toch school het meest zijn hart, daarin sprak zijn gevoel zich het sterkst uit. En nu hebben wij slechts één voorbeeld te geven van de wijs waarop Van Zeggelen gevoelde, van zijn ruim hart, dat zijn lieve afgestorvenen ook over het graf trouw bleef. Nadat hij een dochtertje door den dood verloren had - helaas, hoe velen zijner kinderen moest hij sedert nog zien wegmaaien! - schreef hij:

‘Vergeten? neen, 't blijft met ons leven, 
Ook nu 't in reiner leven roemt: 
Haar beeld blijve in ons midden toeven, 
Heur naam zij ieder uur genoemd! 
Spreekt vrij, herrinnert vaak elkander 
Haar vroolijk spel, haar vriendlijk oog, 
Herdenkt de tijden, toen ze dartlend 
Van mijne in moeders armen vloog.’ 


Van Zeggelen leefde in waarheid met zijn dooden; niet dat hij zich met hen begroef, maar hij sprak gaarne over hen, hij deelde zijne herinneringen over hen mee, ook en vooral de vroolijke; want in één opzicht is Van Zeggelen zeker niet dikwijls geëvenaard: in blijmoedigheid. Als men in een tijdperk van zijn leven, toen hij slag op slag door vreeselijke verliezen getroffen werd, met beklemd ge- 
{==207==} {>>pagina-aanduiding<<}
 moed tot hem kwam, niet wetende wat hem te zeggen tot troost, dan vond men kalmte door zijne berusting, vrede door zijn medeleven met zijn afgestorvenen, eerbied voor zijn kinderlijk vertrouwen op Hooger Bestuur.
Van Zeggelen heeft de thans gelukkig geweken ‘almanakkenkoorts,’ zooals hij zelf het in een gedichtje noemde, beleefd. De redacteuren van een aantal pracht-jaarboekjes, de Aurora, de Vergeet-mij-niet, de Holland, de Muzen-almanak, klopten jaar op jaar bij schrijvers en dichters om bijdragen aan. Reeds in 1851 schreef onze dichter aan den redacteur van den Vergeet-mij-niet, dat zijn vierspan, zijn kinderen, hem van 't verzenmaken afhielden, daar hij in zijn schaarsche ledige uurtjes liever met hen speelde.

‘Word ik in 't werk gehinderd 
Door wildzang en getier, 
Ik berg heel graag het schrijftuig 
Bij 't kinderlijk ‘pleizier’, 
En 'k spring met hen in 't ronde, 
Schoon moeder 't woelig vindt, 
En 'k denk aan werk noch zorgen, 
En … 'k word met hen een kind.’ 


Zulke verzen teekenen den maker.
Zeven jaren later toonde hij nog eens zijn koddige knorrigheid aan zijn vriend S.J. Van den Bergh. Toen deze hem voor de Aurora plagen kwam, riep hij uit:

‘Als ge wist hoe 't mij verveelde, 
Briefjes, prentjes en zoo voorts, 
Och, dood toch de zomerweelde 
Niet door Almanakken-koorts! 


Toch hebben diezelfde, soms zoo erg lastige redacteurs menig lief versje, ook zelfs ‘bij een plaatje’, aan Van Zeggelen's pen ontlokt. Want weigeren deed hij niet graag: als hij maar eenigszins kon, hielp hij.
Ik sprak daar van zijn ‘koddige knorrigheid’, en zelden 
{==208==} {>>pagina-aanduiding<<}
 verloor hij, zelfs in drift of ongeduld, zijn goede luim; ook dan trof hem het lachwekkende. Dit was zoo sterk, dat wanneer hij zelf op een aardige wijs gefopt of bedrogen werd, hij de eerste was om er pret in te hebben. Levendig herinner ik mij zoo onder anderen zijn verhaal van een boer, die hem een haantje voor een kip had verkocht en nog stond te zweren dat het een kip was, toen het beest door een luid gekraai de waarheid openbaarde en den boer met het reeds ontvangen geld op den loop joeg.
Gedurende den treurigen tijd zijns levens, toen zoovele smartelijke verliezen hem troffen, toen drie volwassen kinderen en zijn tweede vrouw hem kort na elkaar ontvielen, dichtte Van Zeggelen niet meer; maar zoodra was er niet een nieuwe zon voor hem doorgebroken, toen hij een derde levensgezellin 1 mocht vinden, of de oude zanglust ontwaakte weder. Maar nu ook stond hem nieuwe beproeving te wachten, en in zijne avonduren vond hij afleiding door het vertalen van Molière's Misanthrope. Zijn ideaal was, deze vertaling in zijn geliefd Oefening kweekt Kennis te zien opvoeren. Zelf kon hij er niet meer voordragen; zwakte van borst en kortademigheid beletten hem dit; maar zijn werk wilde hij er toch zoo gaarne ten gehoore zien brengen. De drang om daartoe te geraken deed hem het zware van zijne taak wat te licht tellen, en toen de kritiek hem daarop, soms in geen malsche termen, wees, erkende hij het ronduit en had hij de veerkracht om zijn gansche vertaling in alexandrijnen om te werken.
Ook Molière's Tartuffe vertolkte hij in verzen, en ondanks de groote moeilijkheid zijn sommige tooneelen voortreffelijk geslaagd: het zijn juist die, waarin de meeste 
{==209==} {>>pagina-aanduiding<<}
 luim schuilt, waarin bij voorbeeld de vrijpostige meid, Dorine, optreedt.
In een kleinen bundel Verstrooide gedichten, kort voor Van Zeggelen's dood bij enkele exemplaren voor eigen gebruik gedrukt, vind ik een paar verzen, die de levenswijsheid van den opgeruimden dichter volkomen uitdrukken. In het eene, zelf Levenswijsheid, een liedje voor het volk, getiteld, lezen wij:

‘Het leven biedt 
Wel eens verdriet, 
Maar blijdschap drijft toch boven; 
Elk krijgt zijn maat 
In breuk of baat 
Om zuur of zoet te loven.’ 


Het tweede, een Gezelschapslied, zouden we geheel willen mededeelen. Reeds het begin trekt aan:

‘Laat ons toch nimmer het leven vergallen 
Door over steentjes en strootjes te vallen; 
Hij, die te prikkelbaar is van natuur, 
Wordt licht geschuwd als een lastig gebuur.’ 


En zoo gaat het voort:

‘Is het dan raadzaam naar slangen te peuren? 
Brengt het geluk aan om alles te treuren? 
Leert om ons heen niet de lieve natuur: 
Leven is liefde, hoe kort ook van duur? 
  
Liever gejuicht, dan elkander te kwellen, 
Beter gedarteld, dan kwaad te vertellen; 
Scharen wij ons om den vriendlijken disch, 
Als het genoegen de saus er van is. 
Hebben wij wijn - dan ons welzijn gedronken, 
Geeft het slechts water - ook daarmeê geklonken. 
Wij zien de lichtzij van 't leven maar aan, 
Wij zijn het eens en volkomen voldaan, 
Vredebest, vredebest, zoo moet het gaan!’ 



{==210==} {>>pagina-aanduiding<<}

Is het wonder dat Van Zeggelen, met zulke blijmoedigheid en veerkracht begaafd, allen innam met wie hij omging?
Ook in het letterkundig genootschap Oefeningkweekt Kennis zal hij niet vergeten worden. In 1834 hielp hij dit Genootschap mede oprichten, en zijn talent en gaven deden het ontluiken en ontwikkelen. Na den dood van zijn vriend S.J. Van den Bergh volgde hij hem als voorzitter op, en in de tien laatste jaren nam hij deze taak waar met ijver en toewijding, soms als met jeugdigen lust bezield. Nog toen het de vraag gold om het Genootschap, bij de feestelijke Vondel-herdenking in Amsterdam op 5 Februari jl., te vertegenwoordigen, zei mij Van Zeggelen: ‘Als ik nog in mijn goeden tijd was, zou ik alle feestelijkheden willen bijwonen, van het concert af tot het diner toe.’ En op zijn sterfbed dacht hij nog om Oefening en om hen, die daar als sprekers zouden optreden en die hij niet zou kunnen opleiden.
Zijn bescheidenheid, zijn eenvoud, zijn ruimte van hart, de geest van vergevingsgezindheid en liefde, die van hem uitging, zullen in dankbare herinnering blijven bij allen, die Van Zeggelen gekend en dus ook van hem gehouden hebben.
Hoezeer hij bemind werd en gezien was en hoe hij èn op het gebied van nijverheid èn op dat van letterkunde inderdaad iets beteekende, blijkt onder anderen daaruit, dat er in Den Haag schier geen commissie gevormd werd, of Van Zeggelen moest er toe behooren. Dit duurde tot het laatst van zijn leven toe, totdat hij in den nacht van den 15den op den 16den Februari 1879 bezweek aan een borstkwaal, die hem lang bedreigd had, maar gelukkig niet veel lijden deed.
Tot Van Zeggelen's letterkundigen arbeid behoort nog, dat hij zeventien jaren lang het maandschrift Europa redigeerde, en wel sedert 1840, toen de uitgever hem de 
{==211==} {>>pagina-aanduiding<<}
 redactie aanbood en hij die aanvaardde onder beding dat S.J. Van den Bergh zijn helper zijn zou. Met dienzelfden vriend zijner jongelingsjaren zorgde hij ook geruimen tijd voor het verschijnen van den Almanak voor Hollandsche Blijgeestigen. Kwamen er in Europa verschillende vertalingen in proza uit het Fransch en Engelsch van Van Zeggelen voor, in den Almanak gaf hij koddige verzen.
Ook voor de jeugd heeft Van Zeggelen geschreven 1. Met den steller van deze levensschets bewerkte hij het Groot en Nieuw Nederlandsch Prentenboek, bij K. Fuhri in 1847 uitgekomen. Daarin zijn van Van Zeggelen's hand de berijmde ‘Geschiedenis van Tijl Uilenspiegel’ en de berijmde ‘Rarekiek van korporaal Smit’. Ook in den Almanak voor de jeugd, waarvan hij de redactie voor den jaargang 1853 met mij op zich nam, om ze mij het volgende jaar geheel over te laten, kwamen versjes van hem voor. Eindelijk bewerkte hij nog met mij twee kinderboekjes, bij Couvée te Leiden verschenen: In de speeluren en Mariette, waarin de versjes van zijne hand zijn.
Van deze liedjes voor kinderen zijn er, of zouden er door Richard Hol op muziek gebracht worden.
Van Zeggelen schreef voor onze Maatschappij de levensberichten van zijn in 1868 overleden vriend Samuel Johannes Van den Bergh en van den dichter P.T. Helvetius van den Bergh, gestorven in 1873.
Tot zijne gedichten, niet in den in 1874 verschenen bundel opgenomen, behooren, behalve de reeds genoemde uit den sentimenteelen tijd, nog de volgende:
Onder den titel van ‘Waarschuwing’, waagde Van Zeg- 
{==212==} {>>pagina-aanduiding<<}
 gelen zich misschien voor de eerste en voor de eenige maal van zijn leven op de baan der kritiek, en dat wel om op te komen tegen eene beoordeeling in het eerste nommer van de Gids van 't jaar 1840. Daarin was een beschouwing gegeven over den Nederlandschen Muzen-Almanak, de Aurora en de Tesselschade, drie, jaarboekjes allen voor 1840, en, naar aanleiding van een paar verzen, waarvan het eene ‘bij moedersmart’ door Van Zeggelen, werd er aldus herinnerd aan eene teekening van een der vrienden: ‘Op een groot ijsvlak rijdt onze verdienstelijke dichter Beets schaatsen; aan een langen stok houden hem A.B.C. en anderen onzer jeugdige dichters vast; de voorman is zijne zaak ten volle meester; maar de Heeren A.B.C. en de gansche reeks slingeren en dwalen en struikelen en buitelen zonder orde dooreen. Het onderschrift karakteriseert duidelijk de mislukte poging en de wijze, waarop zij hem trachten na te volgen, door de woorden:
‘Neen, zeg niet, dat de schaats, die Klaas Beets slaat, zoo ligt is’.
Dit trok Van Zeggelen zich aan, en hij, die inderdaad beweren mocht Beets niet na te volgen, maar een eigen schaats te slaan, velde onder het pseudoniem van P. van Geenklub de speer tegen de toen zoo gevreesde Gidsianen wie hij ten slotte in zijn trant dit wachtwoord in den mond legde:

‘Weet, dat we al uw zoetsappig gebabbel versmaân, 
Nog veel minder ons daardoor uit 't veld laten slaan! 
Want bevreesd zijn wij ook niet zoo spoedig, contrarie! 
We zijn sterker dan gij, en uw regt.… dat 's maar larie! 
Daarom eens en voor altijd aan ons blijft de baan! 
Hoepel op met je schaatsen! zeg, heb je 't verstaan?’ 


Voorts vond ik eenige gelegenheidsgedichten als:
‘Aan den toondichter Verhulst op den avond van zijn concert, gegeven te 's Gravenhage den 22sten Januari 1843’;

{==213==} {>>pagina-aanduiding<<}

Een koddige beschouwing van de voornaamste gebeurtenissen in het toen pas verloopen jaar 1840;
‘Een tienjarige knaap’, voorgedragen in het Genootschap Oefening kweekt Kennis, toen het in Februari 1844 zijn tiende jaarfeest vierde;
‘Betrachtingen en overdenkingen van de Concierge in Diligentia’, voorgedragen in hetzelfde Genootschap, waarop het gedicht ook sloeg, den 30sten April 1855;
‘Herinnering aan H. Tollens’, uitgegeven ten voordeele van de vereeniging tot het verschaffen van arbeid aan behoeftigen te 's Gravenhage, in 1857;
Een gedicht op Oefening's vijfentwintigjarig jubilé, den 28sten Februari 1859 in dat Genootschap voorgedragen;
‘Aan de nagedachtenis van S.J. Van den Bergh’, den 4den Januari 1869 in Oefening gelezen.
In het reeds aangehaalde bundeltje Verstrooide gedichten, dat Van Zeggelen in Januari 1879 op zijn eigen drukkerij drukken liet, komen de navolgende verzen voor: Een nieuw Wilhelmuslied (1872 bij, den 300jarigen gedenkdag van de inneming van Den Briel), Vrijheid, Een Zeemansliedje, Levenswijsheid, Een liedje voor den werkman, Gezelschapslied, Minnelied, Jan Kloek, De Haringvisschers en De Mijnwerkers, (beiden geschreven om als cantaten te dienen), Aan ons nakomertje 1 (1878), eindelijk: Aan prinses Marie en Drie Kronen, bestemd voor de albums, aan de prinses en aan koningin Emma bij gelegenheid van haar huwelijk door eenige kunstenaars en letterkundigen aangeboden.
Wat het aantal drukken betreft, die verschillende gedichten van Van Zeggelen beleefd hebben, neem ik hier ten slotte volgende opgaaf over, door F. Smit Kleine in overleg met Van Zeggelen in 1877 samengesteld.
‘De reis van Pieter Spa naar Londen’ werd twaalf 
{==214==} {>>pagina-aanduiding<<}
 malen gedrukt; ‘Pieter Spa naar Amsterdam’ tien malen ‘de Valkenvangst’, ‘de Avondpartij’ en ‘Koen Verklat’ elk zes malen. De gezamenlijke dichtwerken, waaronder vertalingen uit het Fransch, Engelsch en Duitsch, zijn minstens vijf malen uitgegeven, eerst in een drietal bundels ‘Lach en luim 1’, ‘Kijkjes in 't leven’, ‘Hoofd en hart’, waarvan in 1851 in miniatuurformaat met houtsneden van C. Rochussen, bij A.C. Kruseman de tweede of de derde druk verscheen; eindelijk hij Noothoven van Goor, in 1861 in acht deelen postoctaaf, in 1866 in één deel royaal octaaf, in 1874 en 1877 in één deel klein octaaf.
 
A. Ising.



{==215==} {>>pagina-aanduiding<<}





Levensbericht van Dr. Adriaan Abraham Fokker.

Op den 24sten Dec. 1878 overleed te Middelburg, zijne geboorteplaats, de Heer Dr. Adriaan Abraham Fokker, oud 68 jaren, een man algemeen gezien onder zijne gewestgenooten. Hij zag het levenslicht in die stad op den 10den Juli 1810: zijne familie was eene Zeeuwsche, oorspronkelijk uit Noord-Duitschland.
Na het gewone onderwijs voor eene geleerde opvoeding te hebben genoten, vertrok hij naar Leiden voor de studie der geneeskunde en promoveerde aldaar in 1833 op eene dissertatie de morbis endemicis patriae. Vóór die promotie intusschen, toen hij nog candidaat was, vertrok hij met zijn medestudent en stadgenoot, den lateren hoogleeraar F.Z. Ermerins naar Rotterdam, om daar de choleralijders bij te staan. Later vestigde hij zich in die stad, doch hij bleef er maar weinige jaren: hij vertrok naar Middelburg waar hij zich voor goed als geneesheer vestigde, en in het huwelijk trad met Mej. A.A. Herklots. Van zijne vijf kinderen had hij het genoegen zijn oudsten zoon als 
{==216==} {>>pagina-aanduiding<<}
 doctor te begroeten, toen hij zijn 25jarig echtfeest vierde, en eenige jaren later zag hij in hem den Hoogleeraar in de Hygiene te Groningen. Hij had in zijne vaderstad eene niet zeer uitgebreide, maar uitgezochte clientèle, waarbij hij zich alleen bepaalde tot de zoogenaamde inwendige geneeskunst. Hij was geruimen tijd directeur van het gasthuis, secretaris van de plaatselijke geneeskundige commissie, lid van cholera- en andere commissiën, en, toen in 1853 de provinciale geneeskundige school als zoodanig werd opgeheven, en eene gemeente-inrichting werd, droeg de regeering hem het Lectoraat op in de Therapie. Fokker doceerde aldaar 12 jaren: hij zelf had van 1826 tot 1828 de eerste gronden gelegd voor zijne verdere medische studiën aan diezelfde school.
Bij de opheffing dier school werd hij inmiddels, bij gelegenheid van de invoering der nieuwe geneeskundige staatswetten, door Z.M. benoemd tot geneeskundig Inspecteur voor Zeeland, waardoor hij natuurlijk ook de praktijk moest vaarwel zeggen. Tevens was hij Voorzitter van het Zeeuwsch genootschap van wetenschappen: als zoodanig opende hij deszelfs vergadering den 9den April 1862, toen dat genootschap zijn Eeuwfeest vierde. Hij bekleedde de betrekking van Inspecteur, tot de dood, door een smartelijk lijden van eenige weken voorafgegaan, hem ontrukte aan zijn nuttigen werkkring en aan de liefde zijner betrekkingen. Verschillende geleerde genootschappen telden hem onder hunne leden, waaronder ook de Maatschappij der Nederlandsche Letterkunde.
Fokker was een geleerd en scherpzinnig man, die zich kenmerkte door nauwgezette eerlijkheid en een nooit falende plichtsbetrachting. Als burger was hij de liberale beginselen toegedaan, en bekleedde hij het lidmaatschap van den Gemeenteraad, totdat hij, door de aanvaarding van zijn Lectoraat, verplicht werd voor die betrekking te bedanken. Als Doctor, als Lector en als Inspecteur was 
{==217==} {>>pagina-aanduiding<<}
 hij wars van de zucht om effect te maken, terwijl hem niets meer voor oogen zweefde dan het verlangen om in niets te kort te komen. Als Inspecteur beijverde hij zich, om, in het belang zijner medeburgers, nauwlettend de wetten toe te passen, doch hij deed dat steeds wél streng en onpartijdig, maar toch niet op minder aangename wijze.
 
In het begin van zijn medische loopbaan bleek hij een ijverig beoefenaar te zijn van de Geologie en aanverwante vakken: als zoodanig bewees hij wezenlijke diensten aan het Zeeuwsch Genootschap. Later legde hij zich met voorliefde toe op oud-Hollandsch en op de studie van de Zeeuwsche medici uit vroegeren tijd, en met dat doel bestudeerde hij ijverig de oude Zeeuwsche schrijvers en de met medische toestanden in verband staande oorkonden en plakkaten. Menige bijdrage tot de geschiedenis zag van zijne hand daardoor het licht. Met die voorliefde voor de geschiedenis van zijn gewest stond ook zijne poging in verband, om als eigendom van de vereeniging van geneeskundigen in Zeeland, wier medeoprichter hij was, eene boekerij van Zeeuwsche medici bijéén te krijgen: die poging gelukte uitstekend, zij bevat reeds meer dan 700 nommers en daaronder vrij zeldzame. Eene zijner verhandelingen, namelijk die over vroegere epidemieën, werd door het Zeeuwsch genootschap met goud bekroond, en ware zijn leven langer geweest, zonder twijfel zou de literatuur nog verrijkt zijn geworden met menige bijdrage, die, even als de andere, getuigen zou van zijne geleerdheid en bronnenkennis, van zijnen lust om oude toestanden te leeren kennen, en van zijne eigenaardigheid, met eene scherp gepunte pen de dwaasheden van vorige tijden te schetsen.
Behalve vele schriftelijke bijdragen, in de archieven van den geneeskundigen kring en elders bewaard, bestaan van hem de volgende geschriften:

{==218==} {>>pagina-aanduiding<<}


1.Dissertatio de morbis endemicis patriae. L.B. 1833.

2.Over het voorkomen van gipsaarde in klei. (Tijdschr. V.d. Hoeven, XI Deel).

3.Toespraak ter opening van de algemeene vergadering van de Maatschappij voor Geneeskunde, in 1854.

4.Onderzoek naar den aard van de epidemische en contagieuse ziekten, die vroeger in Zeeland geheerscht hebben. Midd. 1860.

5.Bijdrage tot de (leeken.) behandeling der zoogenaamde Zeeuwsche koorts. Midd. 1857.

6.Geschiedenis der Syphilis in de Nederlanden. 1860.

7.Philippus Lansbergen en zijne zonen. 1863.

8.De leekenbehandeling der Angina. 1863.

9.Louis de Bils en zijn tijd. 1865.

10.De ongezondheid van Zeeland. 1869.

11.De Scherpregter-ledenzetter. 1870.

12.De handel in vergiften. 1875.

13.De kanaalgravers in Walcheren en de Malaria in 1868-70.

14.Losse bladen uit de geschiedenis van het Chirurgijnsgilde te Middelburg. 1877.

15.A.A. Fokker en J.C. de Man, Proeve eener geneeskundige plaatsbeschrijving van Middelburg. 1856.

16.A.A. Fokker en J.C. de Man, De gestichten en openbare gebouwen van Middelburg. 2 stukken. 1857.

17.A.A. Fokker, J.C. de Man en I.P. Berdenis v. Berlekom, Geneeskundige plaatsbeschrijving van Zeeland. 1ste stuk. 's Hage. 1870.

18.A.A. Fokker en J.P. Berdenis van Berlekom. De leverworst-vergiftiging te Middelburg. 1874.


Dr. J.C. De Man.



{==219==} {>>pagina-aanduiding<<}





Levensbericht van Balthazar Theodorus van Heemstra.

Balthazar Theodorus Baron van Heemstra, van Froma en Eibersburen, was afstammeling van een aloud en edel Friesch geslacht, dat gedurende meer dan vier eeuwen een reeks van bekwame regenten, uitstekende staatslieden en dappere helden opleverde 1. Zijn vader, Willem Hendrik Baron van Heemstra bekleedde, na als luitenant-kolonel den krijgsdienst verlaten te hebben, verscheidene aanzienlijke betrekkingen, was Grietman van Kollumerland en Nieuw-Kruisland, lid der ridderschap van Friesland, der Staten van dat gewest en van de Tweede Kamer der Staten-generaal 2. Zijne moeder was jonkvrouw Johanna Bal- 
{==220==} {>>pagina-aanduiding<<}
 thazarina, dochter van Balthazar Daniël Van Idsinga, burgemeester te Groningen. In diens woning werd Balthazar den 14den Augustus 1809 geboren 1. Zijn eerste jeugd bracht hij des winters te Groningen en des zomers te Kollum (zijn vader was sedert 1805 Commissaris tot de introductie van de verponding in Friesland, arrondissement Kollum) door, later betrok hij met zijne ouders het Vorstelijke Vogelzang-State te Veenklooster, vroeger het eigendom zijner nicht van Haren en genoot met zijne drie broeders, Schelte, Frans en Simon 2 het onderwijs van een gouverneur, Jean Louis Jeannet, een Zwitser van geboorte. Toen hij den ouderdom van 17 jaren bereikt had bezocht hij het gymnasium te Franeker dat toen den rector Van Wieringen Borski, in wiens woning hij werd opgenomen, aan het hoofd had. Terwijl hij zich aldaar voor de academische lessen voorbereidde, overleed (30 December 1826) zijn vader te Leeuwarden in 47 jarigen ouderdom, en volgde hij diens stoffelijk overschot naar het familie-graf te Oenkerk, alwaar de overledene op Heemstra-State den 18den October 1779 het levenslicht zag. Te Franeker teruggekeerd vervolgde hij zijne studiën tot hij den 22sten Juli 1828, na het houden eener oratie de Viglio ab Ayta Zuichemo Frisiorum decore et olim praesidio het gymnasium verliet. Kort daarop (28 September 1828), werd hij 
{==221==} {>>pagina-aanduiding<<}
 als student aan het Athenaeum aldaar ingeschreven, legde zich met ijver op de voorbereidende wetenschappen toe, deed den 10den April 1829 te Leiden met den grootsten lof zijn examen in de wiskunde en werd den 9den Juni van dat zelfde jaar te Groningen met lof tot Candidaat in de bespiegelende wijsbegeerte en letteren bevorderd.
Den 25sten Augustus 1830 brak het oproer, eerst te Brussel, daarna in geheel België uit, en het was na bekomen verlof zijner moeder dat Van Heemstra zich op staanden voet per adres tot den Koning wendde met aanbieding zijner diensten ter verdediging der rechten van Vorst en Vaderland. Op dit adres verkreeg hij den 20sten October tot antwoord, ‘dat Zijne Majesteit met het grootste welgevallen in hetzelve nieuwe bewijzen had gevonden van vaderlandsliefde en trouwe verknochtheid aan Hoogstdeszelfs persoon en regeering en dat onder betuiging van Zijner Majesteit bijzondere tevredenheid over de aan den dag gelegde gevoelens, met verzekering dat van de aangebodene diensten met volkomen vertrouwen zou gebruik gemaakt worden, wanneer de omstandigheden zulks mogten vorderen.’ Toen hij kort daarop den Koning op eene audientie te 's Hage sprak, verklaarde Z.M. ‘dat hij een der eerste geweest was die zijne diensten had aangeboden, en daardoor op nieuw getoond met denzelfden geest bezield te zijn als wijlen zijn door Hem hooggeachte vader.’ Voorts stelde de Koning hem voor te gaan bij het Bataillon Jagers, toen nog gedeeltelijk te 's Hage in garnizoen, waaraan hij den 26sten October juist een maand na de uitbarsting van het oproer voldeed, door als vrijwilliger voor onbepaalden tijd dienst te nemen en zich te laten inlijven bij de eerste compagnie van het eerste Bataillon Jagers. Met een der eerste detachementen vertrok hij naar Noord-Brabant, en trof zijne compagnie in het Ginneken, even buiten Breda aan. In September van het volgend jaar 
{==222==} {>>pagina-aanduiding<<}
 verliet hij evenals alle studenten zijne compagnie om zijne studiën te Franeker te hervatten, waarna hij den 6den April 1832 te Leiden zijn examen als candidaat in het Romeinsche recht met lof aflegde.
Nu verliet van Heemstra Franekers' Athenaeum om te Groningen zijne studiën verder te voltooien. Terwijl hij zich daar bevond, kreeg hij (22 November 1832) bevel om zich weder bij zijne compagnie te voegen, dock reeds in den aanvang van 1833 een onbepaald verlof naar Groningen; later werd hij met het metalen Kruis vereerd.
Den 15den Mei 1834 verkreeg hij te Groningen den graad van candidaat in het hedendaagsche recht en den 14den Maart 1835 dien van doctor in de beide rechten na het verdedigen eener dissertatie over het verband tusschen de zedenkunde en de rechtsgeleerdheid (Comparatio jurisprudentiae et doctrinae de moribus), aan Prins Frederik der Nederlanden opgedragen. Hij zette zich toen als advocaat te Leeuwarden neder, doch verwisselde in 1843 die stad met het dorp Birdaard, waar hij tot ontvanger van 's Rijks belastingen benoemd was, welke betrekking hij van 1844-1852 ook te Deinum bekleedde. Na in dat jaar zijn eervol ontslag verkregen te hebben, vestigde hij zich met zijn gezin, (zijne echtgenoote Anna Catharina Louisa Hillegonda van Cammingha, met welke hij den 2den Juli 1841 te Huizum gehuwd was, had hem verscheidene kinderen 1 geschonken) 
{==223==} {>>pagina-aanduiding<<}
 op den huize Bagatelle onder Maarsen, vervolgens in 1854 om redenen van gezondheid en voor de opvoeding zijner kinderen te IJselstein, in 1862 te Leiden en in 1870 te 's Gravenhage, waar hij den 24sten December 1878 ontsliep. Zijn stoffelijk overschot werd 5 dagen later te Eikenduinen in den familiekelder bijgezet.
 
Reeds in zijn jeugd had Van Heemstra een groote voorliefde voor de vaderlandsche, vooral Friesche geschiedenis, oudheid- en letterkunde, en bleef die tot zijn dood met lust en ijver beoefenen.
Nog was hij student te Franeker (1831), toen het Provinciaal Genootschap ter beoefening der Friesche Geschied-Oudheid- en Taalkunde hem tot lid benoemde ‘na den 28sten Augustus 1827 de vergadering van een tiental mannen, die zich verzekerd hielden van een tweede tiental, ten huize van den hoogleeraar De Crane te hebben bijgewoond, om over de oprichting te spreken van een wetenschappelijk genootschap, dat zich met den voortijd van Friesland opzettelijk zou kunnen bezig houden.’ Een jaar later was hij medeoprichter, vervolgens bestuurder en penningmeester van het studenten-gezelschap discendo discimus te Groningen. Hoe ijverig hij daarin werkzaam was, getuigen de door hem vervaardigde en uitgesproken gedichten en rede- 
{==224==} {>>pagina-aanduiding<<}
 voeringen, die nog onder zijne nagelatene papieren berusten. Ook trad hij later meermalen als werkend lid der Rederijkers-kamer Tot nut en genoegen onder de zinspreuk ‘door wrijving van denkbeelden ontstaat waarheid’ als redenaar op. Later benoemde hem deze vereeniging tot honorair lid (1855). Van Heemstra was tot zijn dood een warm voorstander van dergelijke vereenigingen en daar hij hare belangen steeds behartigde, en vele stoffelijke bewijzen van zijne ingenomenheid gaf, is het niet te verwonderen dat vele, zelfs buitenlandsche hem tot haren Beschermheer, Eerelid en Eerevoorzitter benoemden, zooals de vereeniging Harmonie te Leiden (1869). Entre nous te 's Gravenhage (1870), de Rederijkers-kamer Aurora, onder de Zinspreuk: Onvermoeide vlijt komt alles te boven te Kaapstad (1871), de Rederijkers-kamer A.D.V.E.N.D.O. te Harlingen (1873) en onder denzelfden naam te Veenwoude (1873), de Liedertafel Kunstoefening (1873), de Vereeniging van jongelieden, onder de Zinspreuk Oefening en Vriendschap (1874), te 's Gravenhage, Onder ons te Utrecht (1874), de Tooneelvereeniging de Grenzen van Vlaanderen te Dranoutre (Westvlaanderen) (1875), de Vereeniging Apollo te Haarlem (1879), de Vereeniging de Unie te 's Gravenhage (1877).
Steeds was hij een getrouw bezoeker harer Vergaderingen, en niet zelden ontvingen de leden van hunnen Maecenas treffelijke bewijzen van waardeering hunner talenten.
Slechts kort voor zijn overlijden vierde hij met de leden van Oefening en Vriendschap het vijfjarig bestaan dezer Vereeniging, en beantwoordde de toespraak van den Voorzitter met een hartelijke toespraak en een gedicht, die beide zijn opgenomen in Letterkundige Vereeniging Oefening en Vriendschap onder de Zinspreuk Vooruitgangte 's Gravenhage, 1873-1878. Bevorderde van Heemstra steeds den bloei der kamers, deze gaven ook van hare zijden blijken van achting voor haren beschermheer. Zoo noodigde de kamer van Rhetorica te Eecke in het Noorden van Frankrijk hem uit, om 
{==225==} {>>pagina-aanduiding<<}
 hare declamatie-vergadering in Februari 1874 bij te wonen. Hij werd bij deze gelegenheid in dichtmaat begroet en ontving een zilveren vergulde medaille. De leden van Aurora schonken hem een prachtig Album met photographische portretten, ‘als blijk hunner hoogachting en waardeering der vele diensten door hem aan die Kamer betoond’. Ook vertegenwoordigde hij haar bij Z.M. den Koning bij gelegenheid van het Zilveren feest zijner troonbeklimming, en bood Hem in haren naam een sierlijk gebonden en rijk versierd Album met prentteekeningen en photografische portretten harer leden aan. Doch niet alleen van vereenigingen aan tooneel- zang- en speelkunst gewijd was Van Heemstra een Maecenas, maar ook van anderen, die onderwijs, zedelijke ontwikkeling, volksbeschaving en nijverheid ten doel hadden. Zoo was hij een werkzaam lid en medebestuurder van het Nut van 't Algemeen en liet zich menige moeielijke betrekking bij die Maatschappij welgevallen, en niet minder een ijverig voorstander der volksvoorlezingen en werd hem bij zijn vertrek van Leiden naar 's Hage (1870) het Eerelidmaatschap van de Commissie van deze aangeboden. Sedert 1873 was hij het eerst en eenigst Eerelid der Algemeene 's Gravenhaagsche Werklieden-Vereeniging. Meermalen werd hij door de departementen Leiden en 's Gravenhage der Nederlandsche Maatschappij tot bevordering van Nijverheid tot afgevaardigde benoemd, zooals in 1868 naar Arnhem, in 1869 naar Groningen, van het departement 's Gravenhage in 1870 naar Tilburg, in 1871 naar Haarlem, in 1872 naar Sneek, in 1874 naar Alkmaar, in 1877 als Voorzitter der Subcommissie voor de internationale tentoonstelling naar Amsterdam. Hij .… doch wij kunnen alle vereerende betrekkingen, die hij bekleed heeft, niet opsommen. Overigens was hij zeer hulpvaardig wanneer men, tot bevordering van kunst en wetenschappen zijne medewerking begeerde. Zulks toonde hij bij verschillende gelegenheden, o.a. als lid der Subcommissie 
{==226==} {>>pagina-aanduiding<<}
 voor de Delftsche tentoonstelling en voor het Standbeeld van Van der Werf. Ook wist hij door zijn invloed menig jongeling een maatschappelijke betrekking te bezorgen en met raad en daad bij te staan.
 
Van Heemstra was wel geen geleerde in den eigenlijken zin des woords, maar had toch een uitgebreide kennis. Vooral was hij ervaren in de wapen- en geslachtrekenkunde; heraldische nasporingen te doen was zijn lust en in die wetenschap strekte hij velen ten vraagbaak. Ook was hij gansch niet onervaren in de geschiedenis, vooral van Friesland en der gewoonten en zeden in dit gewest. Bovendien vervaardigde hij nu en dan gelegenheids-gedichten, die in handschrift en gedrukt voorhanden zijn. Geen wonder dat vele Geschied- en Oudheidkundige zoo binnen- als buitenlandsche genootschappen den begaafden, hulpvaardigen en vooral invloedrijken man, het lidmaatschap aanboden, zooals het Historisch Genootschap te Utrecht, de Hollandsche Maatschappij van fraaie Kunsten en Wetenschappen, het Koninklijk Oudheidkundig genootschap te Amsterdam, het Provinciaal Genootschap van Kunsten en Wetenschappen van Noord-Brabant en de Maatschappij der Nederlandsche letterkunde te Leiden (16 Juli 1864). Ook was hij lid der Commissie van Redactie der Genealogische Kwartier-Staten van Nederlandsche Geslachten, Eerelid der Academia Genealogica Heraldica te Pisa, en van de Reale associazione dei bene meriti Italiana sede centrale in Palermo, die hem een jaar na zijne benoeming de gouden medaille van verdiensten schonk, Correspondeerend lid van het Comité généalogique de la West-Flandre érigé pour l' Etude de l' histoire des familles te Yperen, en van het Genootschap ‘der Herold’ te Berlijn.
Van Heemstra bezat eene kostbare verzameling vooral van zeldzame boeken, handschriften, autographen enz. Bij de meesten had hij zelf biographische, letterkundige, his- 
{==227==} {>>pagina-aanduiding<<}
 historische en genealogische aanteekeningen gevoegd. Ook bezat hij een belangrijke collectie historische platen en munten. Beroemd was echter zijn kabinet van oudheden, als een der merkwaardigheden van 's Hage ook door vreemdelingen, laatst door den beroemden Havard bezocht.
Zelfs Zijne Majesteit onze Koning vereerde het, na Van Heemstra in December 1876 op het Loo tot gast te hebben gehad, den 19den Januari 1877, en Hare Majesteit de Koningin den 30sten April daaraanvolgende met een bezoek. Deze rijke verzameling, reeds door hem in zijne jeugd aangevangen, breidde hij schier dagelijks uit. Aan de geheel voor haar ingerichte zalen grensde een vertrek, weleer door den pauselijken nuntius, die vroeger het huis had bewoond, tot kapel ingericht en door Van Heemstra met kerkelijke oudheden en schilderijen versierd. Ook trok de niet minder rijke verzameling van antiquiteiten, die Van Heemstra in zijn oude Schierstins te Veenwoude in Friesland had bijeengebracht, de aandacht van inboorlingen en vreemdelingen 1.
Dat zulk een vermogend, geletterd en daarenboven hulpvaardig, minzaam en populair edelman vele vrienden bezat, is niet te verwonderen. Wij maken echter alleen melding van den begaafden dichter Eliot Boswel, wijl Van Heemstra ter zijner nagedachtenis, ‘Herinneringen’ aan hem op eigen kosten liet drukken.
Dordrecht Mei 1879. Dr. G.D.J. Schotel.



{==229==} {>>pagina-aanduiding<<}





Levensbericht van Dr. T.T. Kroon.

De mortuis nil nisi bene! een vaak ondoordacht gebruikt, maar steeds juist en schoon gezegde. Niet alleen eischt dit woord, dat men waardiglijk over een' doode spreke: de dooden hebben recht op onzen eerbied, en wie zonder genoegzamen ernst over hen sprake, te kort doende aan het ontzag, dat men den dooden, als die leven, verschuldigd is, hij zou zich vergrijpen tegen 's menschen kostelijkst geloof. Maar ook vordert die spreuk, dat men van de dooden slechts het goede zegge. En voor hem, die een bijzonder leven beschrijft, buiten verband met de algemeene historie, is dit niet alleen geoorloofd, maar verplichtend.
Dien eisch, welke tot een' ieder komt, wien de taak om eene necrologie te leveren is opgelegd, neem ik te liever ter harte, omdat het hier eenen jongen mensch geldt, nagenoeg van denzelfden leeftijd als mijne eigene zonen, en wiens leermeester ik geweest ben. Hoe zou een vader zijnen zoon anders dan liefdevol kunnen beoordeelen? Hoe een leeraar 
{==230==} {>>pagina-aanduiding<<}
 zijnen leerling anders dan met ingenomenheid kunnen herdenken, - allermeest wanneer hij door een' vroegtijdigen dood is weggerukt, - waar die leerling, zooals hier het geval is, zich door werkelijke verdiensten onderscheiden heeft?
 
Tammo Tammerus Kroon werd den 31sten Januari 1841 te Zutphen geboren. Zijne ouders waren Dr. Johan Herman Kroon en Magdalena Katharina van Slooten. Uit dit huwelijk was nog een zoon gesproten, ouder dan Tammo, met den naam Thomas gedoopt. Deze is, na te Utrecht in de geneeskunde gestudeerd te hebben, in de betrekking van geneesheer aan het krankzinnigengesticht te Delft in Mei 1863 gestorven. Ook de moeder is vóór niet langen tijd overleden, zoodat de waardige vader, de algemeen bekende en geëerde Inspecteur van het Lager Onderwijs in Gelderland, zijn gansche gezin overleeft.
Tammo Tammerus genoot zijn eerste schoolonderwijs in zijne vaderstad aan het Instituut van den Heer P.R. Campert, een' man gansch bijzonder geschikt tot de taak om, aan het hoofd van eene inrichting met een groot aantal kostleerlingen, en van eene zeer bevolkte dagschool, met den best mogelijken uitslag en tot tevredenheid van der kinderen ouders vele jaren lang werkzaam te zijn. Nadat de Heer Campert zijne betrekking had nedergelegd, is hij de vriend van menig een' zijner vroegere leerlingen gebleven. Maar kwalijk heeft iemand zijne blijvende vereering van den leermeester meer dan Kroon aan den dag gelegd, daar hij bij zijnen dood een opstel geleverd heeft, in memoriam getiteld, en een van Camperts dankbare leerlingen geteekend. Dit opstel is geplaatst in het Bijvoegsel der Amsterdamsche Courant van 31 Aug. 1877.
Na de lagere school stond het Zutphensch Gymnasium voor hem open, waar zijn vader, wien voorzeker het grootste deel van den roem toekomt, welken die instelling jaren 
{==231==} {>>pagina-aanduiding<<}
 lang genoten heeft, toenmaals de geschiedenis, de aardrijkskunde en de wiskunde onderwees.
De Heer Kroon, de vader, bepaalde zich niet tot het geven van onderwijs aan het Gymnasium. Hij wijdde zich ook aan de opleiding van jongelieden ten zijnen huize. Ook op de vervulling van deze taak heeft de Heer Kroon de meest mogelijke voldoening mogen smaken. Jaar aan jaar huisvestte hij een tal van jongelieden van de edelste geslachten uit het land. Met hen groeide Tammo op en bestudeerde hij de lessen voor het Gymnasium, en ten blijke van den geest, welke er onder die jongelieden heerschte, kan strekken, dat de jonge Kroon, na in het huis van zijnen vader met allen op den besten voet verkeerd, en den vrienschappelijken omgang met hen aan de Hoogeschool voortgezet te hebben, met verscheidenen hunner, als de Heeren A. baron Schimmelpenninck van der Oye, Mr. O.F. baron Groeninx van Zoelen, Mr. G.W. graaf Van Rechteren van Appeltern, wijlen Mr. J.D. baron Sirtema van Grovestins, Mr. O.W. Star Numan, in eene vertrouwelijke betrekking is gebleven, bij nagenoeg allen slechts door den dood verbroken.
Na al de klassen van het Gymnasium met eer en het grootste nut doorloopen te hebben (van de daar onderwijzende leeraars had vooral Dr. H.C. Michaëlis zijne toegenegenheid gewonnen), was Kroon eerst zestien jaren oud. Dus kon hij zich nog een jaar lang in zijne vaderstad in bijzondere lessen op de studiën toeleggen. Dezelfde tijd werd besteed aan de voorbereiding tot het afleggen zijner geloofsbelijdenis bij Ds. Witkop, van de Hervormde Gemeente, ofschoon zijn vader tot het Luthersche Kerkgenootschap behoort.
Zoo werd hij eerst met September 1858 als student in de Letteren te Leiden ingeschreven.
Weinigen hebben zich zoozeer den toegang tot allerlei kringen en betrekkingen in de studentenwereld door gul- 
{==232==} {>>pagina-aanduiding<<}
 heid en aangename zeden weten te verwerven als Kroon; weinigen evenzeer als hij, een druk verkeer in die wereld, gepaard aan de ijverigste behartiging van studentenbelangen, met eene studie weten te vereenigen, die de schoonste vrucht heeft opgeleverd. Deze getuigenis zal niemand weêrspreken, die verneemt, hoe hij (om slechts ter loops te vermelden, dat hij werkzaam gewoon lid of bestuurslid geweest is van de Gezelschappen Concordia, Zutphania en Studiis et Amicitiae) de aan de Universiteit zoo eervolle waardigheden bekleed heeft van Onder-voorzitter en weldra Voorzitter der Litterarische Faculteit, van ab-actis der Commissie van Redactie van den Studenten-almanak, en van ab-actis van het Collegium Supremum, en hoe hij daarnevens zijne examens met den hoogsten lof afgelegd en een gouden medaille op eene door de Letterkundige Faculteit te Groningen uitgeschreven Prijsvraag behaald heeft.
En, waarlijk, die betrekkingen in de maatschappij der studeerende Jongelingschap waren voor hem niet louter een voorwendsel tot feestviering of slechts ten halve ernstige bemoeiingen. In zijne betrekking van ab-actis der Redactie van den Studenten-almanak schreef hij de geschiedenis der Leidsche Hoogeschool gedurende het tijdvak van den eersten November 1860 tot den 15den October 1861. In denzelfden jaargang van den almanak, waarin die Geschiedenis voorkomt, vindt men van zijne hand een opstel, Idealen getiteld, hetwelk bewijst, welk eene vlotte taal hem toen reeds ten dienste stond. Vermelding verdient, dat het vooral Kroon is geweest, die in November 1863 bewerkte, dat het Leidsche Studentencorps als zoodanig het feest der herdenking van ons herboren volksbestaan vierde, en dat Prof. De Vries werd uitgenoodigd bij die gelegenheid eene toespraak tot de studenten te houden. In het jaar, dat hij het ab-actisschap van het Collegium Supremum bekleedde, viel er niet weinig voor, wat den penvoerder ernstige bezigheid verschafte. Het jaar 1864 
{==233==} {>>pagina-aanduiding<<}
 toch was gekenmerkt door eene bitse briefwisseling tusschen den Utrechtschen Senatus Veteranorum en het Collegium, hetwelk de Leidsche Studenten beleedigd achtte door een stuk, Olim getiteld, in den Utrechtschen Studenten-almanak. En voorts viel in dat jaar de onderhandeling tusschen den Rector Magnificus, Professor Cobet, en het Collegium, hetwelk zich geroepen rekende de zaak der studenten te handhaven tegenover de Professoren, welke, gevoelig over den toon, vaak door den Almanak aangeslagen, en om nog andere grieven geweigerd hadden de aangeboden serenades te ontvangen. - Zoo had de aftredende Rector Magnificus de gelegenheid een ongezocht bewijs te leveren, hoe de ab-actis van het Studenten-Collegium den strijd voor de eer van zijn Corps met de overwinning in een' wetenschappelijken wedstrijd had weten te vereenigen, waar hij, na de onaangename voorvallen vermeld te hebben, er bijvoegde: ‘His quoque acerbitatibus sunt opposita gaudia quae ex alumnorum nostrorum felicitate et virtute cepimus. Eximium par amicorum, Ornatissimi Star Numan et Kroon, quos vitae conjunctio consociaverat, eosdem nobilis palma consociavit, quum in Academia Groningana alter propositum ab Ordine Iurisconsultorum praemium aureum, alter ab Ordine Philologorum honorifice reportavit. Hujusmodi bella vobis gerenda sunt, Commilitones!’ 1
Aan de bekroonde beantwoording der prijsvraag ontleende Kroon het onderwerp der Dissertatie, op welke hij den 28sten Mei 1864, promoveerde. De titel luidt: Specimen litterarium, exhibens quaestiones Catullianas. Deze verhandeling wettigt het besluit der Groningsche Faculteit, welke haar, hoezeer sedert nog verbeterd, de bekroning waardig had gekeurd. Immers getuigt zij van de uitgebreidste lectuur over het onderwerp en van een gezond 
{==234==} {>>pagina-aanduiding<<}
 en voorzichtig oordeel. Wat de Dissertatie op de oorspronkelijke commentatie vooruit had, was almede aan de aanmerkingen en aanwijzingen te danken, die de uitschrijver der prijsvraag, Professor Francken, den doctorandus wel had willen mededeelen.
Onder zijne Leidsche leermeesters waren het vooral Cobet, De Vries, Fruin en niet het minst de te vroeg ontslapen Hulleman, aan wie hij zich dankbaar verbonden gevoelde.
Reeds vóór zijne promotie was Kroon benoemd tot leeraar aan het Gymnasium te Haarlem, waar hij met verscheidene geleerden, toenmaals daar meerendeels aan het onderwijs verbonden en thans als hoogleeraren te Groningen te Amsterdam of te Delft gevestigd, onder anderen met Dr. Tjalling Halbertsma, Dr. S. Tjaden Modderman, Dr. Theod. Jorissen, Mr. L. De Hartog en Mr. B.H. Pekelharing vriendschappelijk verkeerde.
Ook in ruimeren kring zocht hij omgang met vakgenooten. Daartoe schonk hem almede zijn lidmaatschap van de Vereeniging van leeraren aan de Gymnasiën de gelegenheid. In de jaarlijksche bijeenkomsten dezer Vereeniging was Kroon een dergenen, die het meest tot nut en genoegen toebrachten.
De goede meening, welke hij zich te Haarlem als onderwijzer verwierf, bracht in het laatst van 1865 zijne benoeming tot conrector te Arnhem te weeg.
Tot het Gymnasium en de daar te behandelen vakken bepaalde zich zijn gezichtskring niet. Integendeel, al wat er op het gebied der inrichting van het onderwijs van staatswege te doen viel, trok bestendig zijne aandacht. De wet op het Hooger Onderwijs zou, docht hem, zoo zij eenmaal tot stand kwam, ook het onderwijs in de inrichting van den Staat en in de Staathuishoudkunde voorschrijven. Ten einde nu tegen dat tijdstip gereed en beschikbaar te zijn, bekwaamde hij zich tot het examen in 
{==235==} {>>pagina-aanduiding<<}
 de gronden van de gemeente-, provinciale en staats-inrichting van Nederland, hetwelk het recht verschaft tot het geven van onderwijs in die vakken aan de Hoogere Burgerschool. In October 1871 legde hij dat examen op loffelijke wijze af. - Geen wonder, dat hij korten tijd daarna (in April 1872) tot lid der Vereeniging van de Statistiek in Nederland benoemd werd. - Drie jaren later volgde zijne benoeming als lid der Leidsche Maatschappij van Letterkunde, op welke eer zijne veelvuldige, goed geschreven, later te vermelden werken en opstellen hem alle aanspraak gaven. - Uit de verdienste, welke hem de eene en de andere onderscheiding deed verwerven, leide men echter niet af, dat hij naar verandering van betrekking haakte. Integendeel, dat hij bij de ijverig voortgezette vervulling zijner taak aan het Gymnasium metterdaad ook in andere takken van het onderwijs praktisch nuttig verlangde te zijn, blijkt hieruit, dat hij zijnen dienst aanbood om aan de Hoogere Burgerschool voor meisjes te Arnhem zonder bezoldiging in de kennis der Oudheid onderwijs te geven, een aanbod, hetwelk in Mei 1871 werd aangenomen. Voor dit onderwijs mocht Kroon de meest heusche erkentelijkheid bij de Commissie van Toezicht, en wezenlijke dankbaarheid bij de leerlingen inoogsten.
Doch het was hem niet gegeven, zijne werkzaamheden onbelemmerd voort te zetten. In Juli 1876 verzocht hij, wegens redenen van gezondheid, zijn ontslag. Hij verkreeg het, en zocht en vond genezing in Duitschland. Gedurende een' geruimen tijd toefde hij te Wiesbaden, waar hij in een' aangenamen kring opwekking en verpoozing vond. IJverig werkte hij daar aan de vervaardiging van een Woordenboek op Homerus, tot welks voltooiing de dood hem den tijd niet gelaten heeft. - Hoe gaarne hij ook te Wiesbaden vertoefde, toch wenschte hij zoo spoedig mogelijk het ambteloos leven buitenslands weder met eene vaste betrekking in het vaderland te ver- 
{==236==} {>>pagina-aanduiding<<}
 wisselen. In Mei 1878 werd hem door den Gemeenteraad van Zutphen de waarneming der lessen van den juist overleden Rector, Dr. Matthes, opgedragen, en eerlang werd hij voor goed benoemd tot leeraar in de oude talen en het Nederlandsch aan die zelfde school, waar hij zijne eigene opleiding had genoten. Met deze benoeming zag hij zich tevens, tot zijne groote voldoening, de gelegenheid verschaft, zijnen vader in de vervulling zijner uitgebreide ambtsbezigheden ter zijde te staan. Met de organisatie van het Lager Onderwijs was hij sedert lang in het ouderlijk huis vertrouwd geraakt: in zijne vacanties had de zoon den vader meermalen in zijne werkzaamheden de behulpzame hand geboden. - Doch slechts kort heeft hij deze hulpbieding kunnen verleenen en zijne nieuwe betrekking aan het Zutphensch Gymnasium kunnen vervullen. Midden uit de nauwlijks aanvaarde taak werd hij afgeroepen. Diep getroffen door het verlies zijner moeder, die den 5den November 1878 overleed, werd hij spoedig daarna ongesteld. Aanvankelijk boezemde zulks geene ongerustheid in. In de week, op den achtsten December gevolgd, echter gevoelde hij zich ziek. Na eenige dagen rust gaf hij Donderdag den 12den weder les. Doch dit vermoeide hem te zeer. Den nacht van Vrijdag op Zaterdag nochtans had hij gerust geslapen. Niettemin begeerde hij des Zaterdags na den eten zich naar bed te begeven, en in den laten avond van dien dag, omstreeks half elf uren, vond men hem dood op zijne legerstede. In den slaap had hem, zoo het schijnt, eene apoplexie getroffen. Het was de geboortedag van zijnen vader, den 14den December.
Bij zijne begrafenis werd ter eere zijner gedachtenis een eenvoudig woord gesproken door Dr. P.K.M. Von Baumhauer, curator van het Gymnasium. Zijne leerlingen legden ten blijke hunner erkentelijkheid een tweetal kransen op zijn graf. Wáár hij had onderwezen, overal hadden zijne leerlingen veel van hem gehouden. Hij droeg hun warme 
{==237==} {>>pagina-aanduiding<<}
 belangstelling toe, en ontving hen gaarne aan zijn huis. Zelfs nadat zij de school verlaten hadden, zocht hij hen aan de Hoogeschool nog met raad en daad te dienen.
Aan geene eigen kinderen heeft hij zijne liefde tot de jeugd kunnen bewijzen. Zijn huwelijk met Mejuffrouw A.W. Star Numan 1 is kinderloos gebleven.
 
Dat een ook op publicistisch gebied zoo ijverig werkzaam en in de richting van alle trappen van onderwijs zulk een levendig belang stellend man als Kroon, zijne besliste staatkundige meeningen had, laat zich denken. Toch heeft hij zich nimmer uitsluitend aan ééne partij aangesloten, gelijk hij dan ook tot geene Kiesvereeniging is toegetreden. Niettemin, en een en ander zijner te vermelden geschriften doen dit blijken, neigde hij tot de zoogenaamde conservatieve richting, gelijk hij dan ook in April 1868 het door Professor Vreede op touw gezette adres aan de Tweede Kamer, hetwelk de strekking had het Ministerie Heemskerk-van Zuylen te steunen, mede onderteekend heeft. Zijne staatkundige opstellen schreef hij anoniem. Dit vindt zijnen grond in zijn gevoelen, dat de onderwijzer het vertrouwen, hetwelk hij bij ouders en voogden van alle staatkundige en godsdienstige richtingen winnen moet, niet in de waagschaal mag stellen door openlijk als een partijman op te treden.
Nu volge eene opgave van de door Kroon uitgegeven werken en de door hem geleverde opstellen. Vooraf echter moet ik vermelden, dat hij op verzoek van den Heer Hoets, gewezen predikant aan de Kaap, vriend van zijnen vader en van hem, stof leverde voor de afdeeling Nederland, in The Stateman's Year-Book, a statistical, genealogical, and historical Account of the States and Sovereigns of the 
{==238==} {>>pagina-aanduiding<<}
 civilised world for the year 1865, bij Fred. Martin, Lond. and Cambr. Het is mij niet gebleken, welk gedeelte der genoemde Afdeeling van Kroon afkomstig is. Veilig mag men evenwel aannemen, dat de vele onnauwkeurigheden, die daarin worden aangetroffen, niet aan hem zijn te wijten.
In 1869 verscheen van hem Ontwerp van Wet tot regeling van het hooger onderwijs, met de Memorie van toelichting, ingekomen bij de Tweede Kamer der Staten-Generaal, den 17den Maart 1869; benevens aanwijzing der punten van overeenkomst en verschil met het ontwerp en de Memorie van Toelichting van 25 Febr. 1868. Met eenige aanteekeningen door Dr. T.T. Kroon; Arnhem, Is. A. Nijhoff en Zoon.
In 1870. Hoe hebben de oude Grieken en Romeinen in den oorlog hunne zieken en gekwetsten verpleegd? Naar het Hoogd. van Dr. H. Göll, door Dr. T.T. Kroon; ten voordeele van het Roode Kruis, Arnh. Is. A. Nijhoff en Zoon. Eene korte brochure, waarin het een en ander is bijeengebracht van hetgeen er uit de oude schrijvers blijkt van artsen in de Grieksche legers, van in de geneeskunde bedreven slaven, aan de Romeinsche officieren verbonden, van het inrichten van een veldlazareth eerst in de eerste eeuw na Christus bij de Romeinen, en andere bijzonderheden.
In 1872 plaatste het Tijdschrift Onze Tijd een opstel van Kroon, getiteld: Een Staatsman over de opleiding der vrouwelijke Jeugd. De bedoelde Staatsman is Robert von Mohl, en het kan ons niet verwonderen, dat dit onderwerp Kroons aandacht getrokken had: immers bezat hij in zijne echtgenoot eene vrouw, die, zelve uitnemend onderwezen, zich het onderwijs harer sekse zeer aangelegen liet zijn, en hebben wij gezien, hoe hij zich, zeker in overeenstemming met haar streven, bereid had betoond aan eene Meisjesschool onderwijs te geven.
In 1873. Mythologisch Woordenboek, bewerkt naar aanleiding van Terwen's Handwoordenboek der Mythologie; 
{==239==} {>>pagina-aanduiding<<}
 Arnhem, D.A. Thieme. Het geheele werk was op drie deelen berekend, waarvan het eerste de Oostersche, het derde de Germaansche en Noordsche Mythologie zou bevatten. Het door Kroon uitgegeven gedeelte is het tweede deel van het geheel, en behelst de Grieksche en de Romeinsche Mythologie. Dat een diergelijk werk vat op zich geeft, vermits nagenoeg ieder artikel stof oplevert tot eene monographie, waarbij de kritiek der bronnen, de geschiedenis der behandeling en beschouwing van elke mythe, en de vergelijking met de mythen der andere Arische, alsmede der Semitische volken in aanmerking komen moet, spreekt van zelf; maar evenzeer is het duidelijk, dat men zulke eischen aan een woordenboek, hetwelk aan bescheidener behoeften voldoen wil, niet stellen mag. Voorts neme men in aanmerking, dat het werk ondernomen werd op uitnoodiging van den eigenaar van Terwen's Handwoordenboek, hetwelk uitverkocht was. Dat er dus inderdaad behoefte aan zulk een werk bestond, mocht bewezen geacht worden: trouwens is deze behoefte door Kroon in zijne voorrede duidelijk beschreven. Het mag betwijfeld worden of Prof. Naber dit een en ander wel genoegzaam in het oog hield, toen hij het Mythologisch Woordenboek in de Gids van 1874 aankondigde. Billijker was het oordeel van Mr. C. Vosmaer in het Vaderland van 20 Augustus van hetzelfde jaar.
Van Kroons opstellen, voor de dagbladpers bestemd, zijn enkele geplaatst in de Arnhemsche Courant, de Nieuwe Rotterdamsche en de Nieuwe Arnhemsche Courant, doch verre de meeste in de Amsterdamsche Courant. In de laatste jaren waren al de artikelen over Hooger, Middelbaar en Lager onderwijs in deze Courant, en wel bepaaldelijk de beoordeeling van de wetsontwerpen op dat gebied van de Heeren Heemskerk en Kappeyne, van zijne hand. Doch niet uitsluitend over het onderwijs handelden de dagbladartikelen, door Kroon geschreven. Van zijne op- 
{==240==} {>>pagina-aanduiding<<}
 stellen van gemengden inhoud noem ik een stuk over Prof. Cobet's nieuwe Mnemosyne (Amst. Cour. Febr. 1873), een over den nieuwen bundel platen van Alex. Verhuell (N. Arnh. Cour. Maart, 1874), een bericht uit Wiesbaden over de onbillijkheden, waartoe de Kultur-Kampf de Pruisische Overheid verleidde (Amst. Cour. Jan. 1877). Ook over de Leidsche Academiefeesten van 1875 heeft Kroon herhaaldelijk bijdragen (in dezelfde Courant) geleverd. - Van zijne staatkundige artikelen vermeld ik een stuk, getiteld Koningsgezindheid (Amst. Cour. 28 Sept. 1872); drie artikelen tot aanbeveling van candidaten voor de Tweede Kamer (in dezelfde courant: de aanbevolenen waren in 1873 de Heeren H.A. Insinger en A. Baron Schimmelpenninck van der Oye, en laatstelijk in den Zomer van 1877: de Heer Mr. O.W. Star Numan). In October 1873 plaatste hij, in dezelfde Courant, een stuk over de vraag, of de Heer Fransen v.d. Putte lid der Kamer voor Rotterdam worden zou, en in Aug. 1875 een opstel Over onzen tegenwoordigen politieken toestand.
Voordat ik enkele zijner bijdragen over de zaak van alle takken van openbaar Onderwijs opgeef, mag ik niet verzuimen te vermelden, dat Kroon een zeer belangstellend lid was van het Schoolverbond, in de Arnhemsche Afdeeling. Als afgevaardigde dier Afdeeling woonde hij in 1871 de algemeene vergadering te Zwolle bij. Binnen den boezem van dit Verbond behoorde hij tot diegenen, welke zich sterk tegen het opleggen van leerplicht verklaarden. Van zijne ingenomenheid met het Schoolverbond getuigt een artikel in het Bijvoegsel der Arnh. Courant van 26 Jan. 1871, en een verslag van de algemeene vergadering in de Amst. Cour. van Juni, 1871. Maar toen het Verbond het beginsel van leerplicht had aangenomen, diende Kroon in een uitvoerig gemotiveerd schrijven zijn ontslag in.
Dat ook het Middelbaar Onderwijs zijne belangstelling gaande maakte, laat zich reeds afleiden uit zijne betrek 
{==241==} {>>pagina-aanduiding<<}
 king tot de Meisjesschool van Middelbaar Onderwijs te Arnhem. De inrichting der eindexamens der Hoogere Burgerschool kwam hem min gepast voor, en hij behandelde dit punt in een artikel van de Amst. Cour. van April, 1872.
Maar vooral was hij een warm voorstander van het gevoelen, dat de toegang tot de Hoogeschool niet mocht verleend worden dan na genoten onderwijs in de klassieke talen. Op een bericht, dat in België het onderwijs in de Grieksche taal zou worden afgeschaft, verhief hij tegen zulk een voornemen zijne stem. Zelfs verlangde hij, dat het Grieksch niet bij het Latijn zou achterstaan, en wilde hij, dat het onderwijs in die taal tegelijk met dat in deze taal werd aangevangen. Geen wonder, dat, toen de Minister Thorbecke herhaaldelijk vrijstelling verleende van de verplichting tot het admissie-examen en tot het bijwonen der collegies over Grieksche en Latijnsche letteren op de Hoogeschool, Kroon daartegen krachtig opkwam. De strijd over deze zaak, ten gevolge van het bekende adres van den Senaat der Groninger Hoogeschool in de Tweede Kamer der Staten-Generaal aanhangig geworden, volgde hij van stap tot stap met hart, hoofd en pen. Immers heeft hij aan dit onderwerp eene reeks van artikelen gewijd, in den geest van het uitnemend, door den Heer Jonckbloet gesteld rapport der Commissie van de Tweede Kamer betreffende het Groninger adres (Amst. Cour. Mei en Aug. 1871, Maart, Mei, Aug., Sept., Nov. 1872).
Nog verdient vermelding een opstel van Kroon over de benoeming der theologische professoren te Groningen, met name Dr. Chantepie de la Saussaye en Dr. v. Bell (Arnh. Cour. Sept. 1872). In het algemeen maakten wij reeds melding van Kroons beoordeeling der verschillende ontwerpen van wet regelende het Hooger Onderwijs. In het bijzonder wijs ik hier op een artikel (Amst. Cour. Febr. 1876), waarin de wensch wordt geuit, dat het ontwerp niet tot wet mocht worden verheven voor het geval dat de bepa- 
{==242==} {>>pagina-aanduiding<<}
 ling behouden bleef, volgens welke het eind-examen der Hoogere Burgeschool toegang tot de Hoogeschool verschafte. Deze bepaling is dan ook weggevallen. De Amst. Cour. van Nov. 1872 bevat twee artikelen, getiteld Een star in den nacht, waarin, als op een verblijdend teeken, gewezen wordt op het feit, dat twee dagbladen van anders uiteenloopende richting (de N. Rott. en de Amst. Cour.) eenstemmig waren in hunne beoordeeling van den toenmaligen toestand van het onderwijs aan de Gymnasiën, als ten zeerste verwaarloosd. - Al die stukken over Gymnasiaal en Universitair onderwijs hebben in der tijd, bepaaldelijk te Amsterdam, zeer de aandacht getrokken.
Ten slotte mag niet onvermeld blijven, dat Kroon gaarne tot het houden eener lezing voor een beschaafd publiek optrad. Meermalen deed hij zulks te Arnhem en te Zutphen, eens te Amsterdam in Felix Meritis, ook nog elders. De onderwerpen, bij zulke gelegenheden door hem behandeld, waren Pompeji, Athene, de Antigone, de comedies van Aristophanes, over het reizen bij de Ouden, en dergelijke. Zijne opstellen droeg hij met eene welluidende stem en met levendigheid voor.
Met grond mag men zeggen, dat wat de man, wiens leven en werk wij hier, hoe onvolledig ook, geschetst hebben, heeft geleverd, voor School, Staat en Maatschappij meer beloofd heeft, dan zijn korte leven heeft kunnen verwezenlijken. Slechts de overtuiging dat wat hier onvoltooid blijft, in hooger orde zijne voleindiging vindt, leert ons in deze uitkomst te berusten.
W.G. Brill.



1 Op den 18den Nov. 1873 begroette Hoffmann von Fallersleben zijnen vriend Weigand op zijn zeventigsten verjaardag met een hartelijk gedichtje, waarvan de slotverzen aldus luiden:

Du Weigand, Kämpfer für Deutschlands Ruhm, 
Für Deutschlands herrlichstes Eigenthum, 
Empfang den Dank des Vaterlands, 
Den immergrünen Eichenkranz! 
Heerführer der deutschen Wörterschaar, 
Heil Dir, Heil heut' und immerdar! 


Eene belangrijke levensschets van Weigand verscheen onlangs te Giessen: ‘Zur Erinnerung an F.L.K. Weigand. Ein Lebensbild. Von Dr. O. Bindewald.’ Het zoo even genoemde gedicht vindt men aldaar bl. 80.

Eene biographische schets van Wander, weinige maanden vóór zijnen dood geschreven, gaf L. Clausnitzer in het Jahrbuch des Deutschen Lehrervereins, 5de Jaarg. (Wittenberg, 1879), bl. 3-23.

1 Drie der genoemde heeren hadden een even groot aantal stemmen op zich vereenigd. Volgens besluit der Vergadering werden zij allen onder de benoemden gerekend, zoodat er 31 leden benoemd werden, in plaats van 30, welk getal door de Maandelijksche Vergadering was vastgesteld

1 Natuurlijk te 's Gravenhage aan den Bezuidenhoutschen weg.

2 Namelijk: de pers.

1 ‘Je dis ceci parce que je ne comprends pas le hollandais.’.

1 Zie over deze bladen Hatin, Bibliographie de la Presse, pag. 342, 346, 347, en vermoedelijk 320.

2 Journal de La Haye du Mercredi 13 Avril 1831, No. 89. Lebrocquy, Souvenirs d'un Ex-Journaliste, 1842, pag. 90, en De Bosch Kemper, Gesch. v. Nederland na 1830, dl. I, blz. 79, noemen hem ook redacteur van de Messager de Gand.

3 La Gazette des Pays-Bas was de Belgische Staats-Courant.

4 Le National was het blad van Libry-Bagnano, geschreven in gelijken geest als Le Journal de Gaud.

1 Verg. De l'Autocratie de la Presse, pag. 471, 472.

2 Les Crimes d'un honnête homme, pag. 162. Van dit geschrift verscheen eene Hollandsche overzetting te Rotterdam bij T.J. Wynhoven Hendriksen; zie Appèl à l'Opinion publique, pag. 23, aant. 1.

3 Les Crimes d'un honnête homme, pag. 34, 62. Appèl à l'opinion publique, pag. 27, 40.

1 Félix Bourquelot et Alfred Maury, La littérature Française contemporaine, Tome V, in voce. Supplément à la Galerie Historique des contemporains, imprimée à Bruxelles, de 1817 à 1820, in voce.

2 Appèl, pag. 36, 141. J.M. Kemper en de meerderheid der Staten-Generaal in 1818 waren van meening, dat volgens Art. 4 der Grondwet van 1815 de Regeering de bevoegdheid had onrustige of gevaarlijke vreemdelingen het verblijf binnen het Koninkrijk te ontzeggen. Verg. De Bosch Kemper, Nederl. Staatregt en Staatsbestuur, blz. 73; Staatk. Gesch. tot 1830, blz. 531, 692.

3 Les Crimes d'un honnête homme, pag. 129; De l'Autocratie de la Presse, pag. 270.

1 Les Crimes d'un honnête homme, pag. 130; De l'Autocratie de la Presse, pag. 81, 99. De Bosch Kemper, Staatk. Gesch. van Nederland tot 1830, blz. 690, noemt de drukkerij van Libry-Bagnano ‘établissement de typographie normale’, en zegt dat hij daarvoor ondersteuning van het gouvernement genoot. De regeering intusschen richtte zelf in 1828 te Brussel de ‘Imprimerie Normale’ op, eene onderneming die heel wat te wenschen overliet, vergeleken met die van Libry-Bagnano; zie De l'Autocratie de la Presse, pag. 479.

2 Zie De l'Autocratie de la Presse, pag. 471.

3 Les Crimes d'un honnête homme, pag. 146.

4 Verg. De Gerlache, t.a.p. Dit blad moet voorhanden zijn op de Bibliotheek te Arnhem.

5 De Potter, Souvenirs personnels, I, 59.

1 Les Crimes d'un honnête homme, pag. 136 en volgg. De l'Autocratie de la Presse, pag. 392, 464, 506, aant.

2 Les Crimes d'un honnête homme, pag. 139. De l'Autocratie de la Presse, pag. 491. Appèl, pag. 18.

3 Les Crimes d'un honnête homme, pag. 3.

1 Zie Weekblad van het Regt, No. 685, van Donderdag 12 Maart 1846, blz. 3.

2 Zie De Bosch Kemper, Staatk. Gesch. van Nederland na 1830, dl. IV, Letterk. Aant., blz. 33.

3 Zie ook Appèl, pag. 93.

4 Appèl, pag. IV.

5 Appèl, pag. 32.

1 Appèl, pag. 11.

2 Appèl, pag. 14, aant.

3 Box, zegt De Bosch Kemper, had zich een' zeer goeden Franschen stijl eigen gemaakt. Libry-Bagnano was van een ander gevoelen, Appèl, pag. 70, en hij heeft dit met bewijzen gestaafd.

1 Appèl, pag. 15.

2 Appèl, pag. 178, aant. 1.

3 Appèl, pag. 51, aant.

4 Zie ook Appèl, pag. VIII; 128, aant. 1.

1 Appèl, pag. IV, V.

1 Was dat G.K. Van Hogendorp, ofschoon in 1830 reeds 68 jaren oud?

2 De l'Autocratie de la Presse, pag. 498. Appèl, pag. 53.

3 Appèl, pag. 82, 112.

1 Appèl, pag, 67, aant. 1.

1 Appèl, pag. 68, 77, aant. 1.

1 Appèl, pag. 48.

2 A.B. Stéven was drukker van de Messager de Gand, waarvan de drukkerij tweemaal werd vernield door de opstandelingen (zie Journal de La Haye 1831, No. 106 en 112). Zelf werd hij in Januari 1832, toen Gend in staat van beleg was, door het militair bestuur gevangen genomen op beschuldiging van door zijn blad de troepen te hebben ontmoedigd. Door den krijgsraad tot één jaar gevangenis veroordeeld, werd hij evenwel op 18 Februari 1832 door het Hoog Militair Gerechtshof vrijgelaten. Durand hield geen correspondentie met hem (zie Journal de La Haye 1832, No. 20, 24, 26, 45, 50 en 61).

1 Van hem is sprake in het proces tegen de betrokkenen bij het zoogenaamde aardappelen-oproer in September 1845.

2 Appèl, pag. 167.

3 Zie mijne artikelen in De Nederl. Spectator van 25 Januari en 1 Februari 1873, No. 4 en 5; Bijdr. en Mededeel. van het Hist. Gen., gevestigd te Utrecht, dl. 1, blz. 135 en volgg.

1 Zie Journal de La Haye du Jeudi 30 Juin 1831, No. 155; du Vendredi 27 Avril 1832, No. 101.

1 Naamlijst van Boeken 1829-1833, blz. 406 (Maart 1833).

2 Naamlijst van Boeken 1834-1838, blz. 12 (Februari 1834). Verg. Catal. Bibl. dezer Maatsch. II. 287.

3 Naamlijst van Boeken 1829-1833, blz. 331 (Juni 1832).

1 De l'Autocratie de la Presse, pag. 346, aant.

2 Les Crimes d'un honnête homme, pag. 156, aant. 1.

3 De eerste aankondiging komt voor in het Journal de La Haye No. 107, du Vendredi 4 Mai 1832.

4 Zie Journal de La Haye 1830, No. 10, 12, 13, 16.

5 Zie Journal de La Haye 1831, No. 41, 52.

6 Zie Journal de La Haye 1831, No. 227, 248.

1 Zie Journal de La Haye 1831, No. 243.

2 Zie Journal de La Haye 1831, No. 301.

3 De l'Autocratie de la Presse, pag. 250, aant. 3. Appèl, pag. 74, aant. 1.

1 Zie over dit blad Hatin, Bibliogr., pag. 352. Charles Durand beklaagt zich over de zaak in het Journal de La Haye du Mercredi 12 Octobre 1831, No. 244. - Blijkens het Journal de La Haye du Vendredi 30 Septembre 1831, No. 234, maakte een ouder broeder van Durand, die te Parijs bouwkundige was, een plan om op het kleine eiland in den Vijverberg te 's Hage te doen verrijzen eene kolom ter herinnering aan den Tiendaagschen Veldtocht. Van dat plan bestaat eene brochure met teekening getiteld: Projet d'une colonne triomphale à l'honneur du prince d'Orange et de l'armée hollandaise. La Haye, Beekman, Amsterdam, Brest van Kempen, Rotterdam, Jacob, 4o., dd. La Haye, 20 Septembre 1831. Prijs 75 Cents. In Catal. Bibl. dezer Maatsch. III, 269, staat dit geschrift op naam van P. Durand ainé, maar is ten onrechte gebracht tot het jaar 1815.

2 Appèl, pag. 63, aant. 1.

3 Zie Hatin, Bibliogr., pag. 362.

1 Appèl, pag. 62, aant. 2.

2 Les Crimes d'un honnête homme, pag 169, aant. 1. De l'Autocratie de la Presse, pag. 494.

3 De l'Autocratie de la Presse, pag. 272 en volgg.

4 Appèl, pag. 53.

5 Appèl, pag. 166. Zou die kennismaking ook samenhangen met de ondersteuning, die Libry-Bagnano in dat jaar voor de eerste maal genoot?

1 Appèl, pag. 81, aant. 1.

2 Appèl, pag. 53.

3 Appèl, pag. 67.

4 Appèl, pag. 63. De l'Autocratie de la Presse, pag. 275.

5 Levensb. van A.D. Schinkel door J.J.F. Noordziek, in Levensb. dezer Maatsch. 1865, blz. 35.

1 Appèl, pag. 64.

2 Tusschen 1830 en 1832 was Libry-Bagnano correspondent van onderscheiden dagbladen, waarvoor hij niets genoot, om geheel vrij te zijn bij het uitspreken zijner overtuiging. Van tijd tot tijd nam Box, zonder zulks in de verte te vermoeden, uit vreemde bladen mededeelingen van Libry-Bagnano over in het Journal de La Haye. Zie Appèl, pag. 58, aant. 1; 125, aant. 1.

1 Les Crimes d'un honnête homme, pag. 165, 170, aant. 1. De l'Autocratie de la Presse, Avant-Propos, pag. LIV, en verder pag. 259, 268.

2 Les Crimes d'un honnête homme, pag. 62. De l'Autocratie de la Presse, pag. 268, aant. 1. Bourquelot et Maury, La littérature Française contemporaine. Catal. Bibl. Vereen. Boekh., blz. 40, No. 231-234; blz. 117, No. 731 en 732. Suppl., blz. 75, No. 1620-1624

3 Appèl, pag. 52, aant. Eene andere edele trek uit het leven van Libry-Bagnano in Den Haag is ongetwijfeld geweest zijn aanbod aan de stedelijke regeering aldaar om dienst te doen in de openbare hospitalen bij het heerschen der cholera in het voorjaar van 1832. Hoe dat aanbod bij een vleiend schrijven van de hand werd gewezen, kan men vinden in het Journal de La Haye, du Jeudi 17 Mai 1832, No. 117, blz. 4. Zie ook Appèl, pag. 47.

1 Appèl, pag. 54.

2 In welke nummers zulks plaats had kan ik niet bepalen.

3 ‘Le peu de lignes que le Journal de la Haye de novembre 1830 daigna insérer à cette occasion, il les emprunta au Handelsblad’. (Waarschijnlijk bedoelt Libry-Bagnano hier No. 13, du Mardi 16 Novembre 1830.) Tout le monde se montra indigné de ce silence, le corps diplomatique principalement. Box et Durand répondaient qu'ils préparaient là dessus un travail qui demandait du temps. Ce travail est encore à venir de leur part.’ (Of moet hier worden gedacht aan de vertaling van een uitvoerig artikel uit het Handelsblad, te vinden in No. 20, du Jeudi 2 Décembre 1830?) ‘A la verité, ce travail a paru, mais il est de moi: on le trouvera aux pages 245 à 328 de la Ville Rebelle, et au Tome II. pages 69 à 152. de la Belgique en 1830, publié chez Delaunay à Paris en 1831, l'un et l'autre à mes frais.’

1 Was dit in de Trois lettres à un souverain du Nord in No. 49, 50 en 52 van 1831? In No. 170, du Dimanche 17 et Lundi 18 Juillet 1831, kondigt L. Vermeer te Rotterdam aan: Méditations Politiques, par J.A. Bakker waarin onder meer voorkwamen ‘Quelques observations sur les Trois lettres à un souverain du Nord placées suc cessivement dans le Journal de La Haye.’

2 Zie Journal de La Haye 1832, No. 24 en 26. Generaal Niellon was de militaire bevelhebber te Gent.

3 Zie Journal de La Haye 1831, No. 109, 111, 113, 120, 124.

4 Appèl, pag. 55.

1 De l'Autocratie de la Presse, pag. 2, aant. 1.

2 Zie mijn artikel over Asmodée en De Burger in De Nederlandsche Spectator van 22 Juni en 20 Juli 1878, No. 25 en 29.

1 Appèl, pag. V; 13, aant. 1; 81, aant. 2; 120, aant. 4; 165, aant. 2; 180.

2 De l'Autocratie de la Presse, pag. 373, aant. Appèl, pag. 55, aant.

3 Appèl, pag. 81, aant, 1. In welk jaar dit plaats had, geeft Libry-Bagnano niet op.

1 Zie Levensbericht van J.W. Holtrop door M.F.A.G. Campbell in Levensb. dezer Maatsch. 1870, blz. 650, waar de man evenwel ‘Prof. Münch’ wordt genoemd.

1 Nederlandsche Staats-Courant van Dinsdag 12 Juni 1832, No. 139, blz. 2, kol. 1.

1 Nederlandsche Staats-Courant van Woensdag 13 Juni 1832, No. 140, blz. 3, kol. 1.

1 Brieven van Thorbecke, 1830-1832. Amsterdam, Höveker & Zoon, 1873 (medegedeeld door Groen van Prinsterer), blz. 71, 72.

1 ‘Box. - De verkeerde spelling toont dat Thorbecke met dezen bekwamen ambtenaar bij het Departement van Justitie (vertrouweling dikwerf, niet enkel in policie-zaken, van den Minister van Maanen en ook aan onzen Brusselschen vriendenkring niet vreemd) eerst door zijne optreding als Journalist bekend werd.’ Verg. Appèl, pag. 152, 154, waar Libry-Bagnano heeft opgeteekend, hoe Box zich liet voorstaan op zijne vriendschap met Mr. Groen van Prinsterer.

2 Hoofdartikelen.

3 Zie mijne studie over De Hollandsche Leidsche Courant in Handel en Mededeel. dezer Maatsch. 1871, blz. 77-79.

1 Brieven van Thorbecke, blz. 19.

2 Brieven van Thorbecke, blz. 74.

3 Appèl, pag. 55.

1 Zie De Bosch Kemper, Gesch. van Nederland na 1830, I, Letterk. Aant. blz. 107.

1 Zie De Bosch Kemper, Letterk. Aant. blz. 450, op de Gesch. van Nederland tot 1830.

2 Appèl, pag. 60.

3 Appèl, pag. 59, 62, 158, aant. 1.

1 Appèl, pag. 64.

2 Zie over die publicatie het Journal de La Haye, No. 31, du Mercredi 15 Décembre 1830; No. 38, du Jeudi 23 Décembre 1830. In No. 11, du Jeudi 13 Janvier 1831, kondigt Beekman aan: ‘Procès des ministres de Charles X, brochure in-8. à raison de 5 cents la demie feuille et 10 cents la feuille entière’. Blijkens No. 278, du Samedi 19 Novembre 1831, was de prijs van het geheel ƒ 2.40; zie ook Naamlijst van Boeken 1829-1833, blz. 290.

1 Appèl, pag. 64-66.

2 Dit had plaats met No. 289, du Lundi 2 Décembre 1833, toen ook het adres veranderde in ‘Imprimerie de A.D. Schinkel’, en de mededeelingen in het hoofd werden gesplitst; nu werd ook de prijs der advertentiën opgegeven als: ƒ 1.50 voor zes regels en minder, iedere regel daarboven 10 cts.; maar het zegelrecht à 35 cts. kwam voor rekening van het Journal. L'Office Correspondance te Parijs, rue Notre-Dame-des-Victoires, werd thans opgegeven te zijn: No. 18.

1 Appèl, pag. 67, 72.

2 Appèl, pag. 73.

1 Appèl, pag. 73, 74.

2 Appèl, pag. 75. Hetgeen Libry-Bagnano, die sedert half Augustus 1834 het Journal niet meer van Box ontving, op blz. 86, aant. naar het bericht van een' inwoner van Amsterdam mededeelt, als zoude namelijk in het nummer van Vrijdag 26 September 1834, een Londensch beursbericht van den vorigen dag te vinden zijn, is mij gebleken onjuist te wezen.

1 Bovenaan No. 1 van 1833 las men namelijk: ‘Le Journal portera dorénavant la date du jour de sa publication’, eene mededeeling die in een ‘Avis’ in No. 11, du Samedi 12 Janvier 1833, nog werd verduidelijkt.

2 Appèl, pag. 74.

3 Zie De l'Autocratie de la Presse, pag. 426 en volgg.

1 Bij den aanvang van 1831 had men reeds het 2me Année van het Journal laten beginnen.

2 Appèl, pag. 75, 76.

1 Hier verwijst Libry-Bagnano naar zijn geschrift De l'Autocratie de la Presse, waar hij pag. 245, aant. 1, de volgende zinsnede, blijkbaar uit het Journal de La Haye afkomstig, aanhaalt, waarmede hij deerlijk den draak steekt: ‘Une fois que la France a penetré jusque dans les plaines de l'Italie, elle a déjà fait un grand pas pour en faire la conquête, quand même elle se verrait menacée sur un autre point, et aurait à craindre de voir couper son armée, dans quel cas elle serait forcée de se replier sur son armée, qu'on aurait fait avancer dans les plaines de la Lombardie, et de l'employer au point menacé. En outre la France, comme grande puissance maritime, peut débarquer par tout où elle veut sur les côtes de L'Italie des troupes’, etc.

1 Werkelijk leest men in No. 260, du Lundi 3 Novembre 1834, dat Z.K.H. ‘a succombé - à une violente indisposition.’

1 Appèl, pag. 77-80.

2 Appèl, pag. 80.

1 Appèl, pag. 83.

2 Libry-Bagnano schreef in zijn Appèl, pag. 60 ‘Frederiksoord’ maar in de ‘errata’ werd de lezer verzocht dit te veranderen.

1 Appèl, pag. 83, 84.

2 Appèl, pag. 84.

1 Appèl, pag. 85, 86.

2 Bakhuizen Van den Brink contra Pastoor Van der Horst, anno 1853.

1 De mededeeling was, blijkbaar zonder eenig nadenken, overgenomen uit een Duitsch blad; Beijeren toch telde destijds ruim 3 ½ millioen bewoners, en Munchen ligt op eene breedte van 48 graden.

2 Zie over Canongette: De l'Autocratie de la Presse, pag. 164. Appèl, pag. 108.

1 Zie over dit woord De Nederl. Spectator van 6 April 1878, No. 14, blz. 105, 106.

1 Libry-Bagnano vergist zich hier; men leze: twee jaren.

1 Zie voor al het laatstmedegedeelde: Appèl, pag. 87-94, 101, 113, 114.

1 Beiden eene soort van Engelsche rijtuigen.

2 Appèl, pag. 115.

3 Volgens Appèl, pag. IX, kwam het in Juni uit.

4 Appèl, pag. 66, 69.

5 Later heeft Th. Lejeune zich ook te 's Hage in de Tweede Wagenstraat, Sectie T, No. 69, gevestigd, misschien wel met 1 October 1833 - ofschoon volgens Appèl, pag. 100, aant. 2, zijn boekhandel aldaar dagteekent van na Juni 1834 - toen het Bureau van het Journal de La Haye derwaarts werd verplaatst. In een ‘Avis’ voorkomende in No. 230, du Mardi 24 Septembre 1833, en vijf volgende nummers werd medegedeeld, dat die verplaatsing van het bureau volstrekt niet was uitgelokt door handelingen van Beekman, over welken uitgever men steeds tevreden was, maar het gevolg was van den wensch om de uitgave van het blad vroeger te doen plaats hebben; want het Journal de La Haye was een journal du matin, en de abonnés hadden dus aanspraak om het blad 's morgens vroeg te krijgen. Men kon zich bij Beekman blijven abonneeren. Wel is waar wordt zijn naam gemist bij de mededeelingen in het hoofd van No. 236-238, die met eene grootere letter gedrukt, en in eene andere volgorde geplaatst, inderdaad geen verschil opleverden met vroeger; maar toen met No. 239 wederom de vorige kleine letter voor die mededeeling werd gebezigd, kwam de naam van Beekman ook weer te voorschijn; eerst met December 1833 komt hij niet meer voor. Nog teeken ik aan, dat bedoelde volgorde met No. 240 weder werd veranderd, en dat uit het ‘Avis’ in No. 239 blijkt dat toen zekere Mendel administrateur was van het Journal. Libry-Bagnano, Appèl, pag. 51, voorspelde dat de groote vriendschap van Box met Lejeune op hevige ruzie zou uitloopen.

1 Mr. D. Donker Curtius was in die zaak Libry-Bagnano's raadsman, terwijl, als ik het goed begrijp, Procureur P.J. Van der Burgh voor Lejeune optrad. In het Handelsblad van 7 Juli 1834 moet volgens het Appèl, pag. 24, aant. 1, over die zaak iets te vinden zijn.

2 Appèl, pag. 51.

3 Zie pag. 86, 89 (Le Protégé).

1 Appèl, pag. 173.

2 Appèl, pag. 72; 118, aant.; 123; 174, aant.

3 Appèl, pag. 168, aant. 2.

1 Appèl, pag. 174, aant.; ook 52.

2 Les Crimes d'un honnête homme, pag. 171; Appèl, pag. 130, aant. Zijn vader had ten gevolge van eene beroerte de laatste zes jaren van zijn leven in geheel verlamden toestand doorgebracht; zie Les Crimes d'un honnête homme, pag. 43, aant. 2.

3 Appèl, pag. 35, 118.

1 Appèl, pag. 121.

1 Rondonneau, Collection des Lois Françaises, II, 240. Mr. C.J. Fortuijn, I. 327; II. 408.

2 Appèl, pag. 49.

3 Appèl, pag. 82.

4 Appèl, pag. 52, 96.

5 De Bosch Kemper, Staatk. Gesch. tot 1830, Letterk. Aant. blz. 609, zegt, dat hij kort na de uitgave van zijn Appèl te Amsterdam overleden is. Vruchteloos evenwel was bij den Burgerlijken Stand te Amsterdam mijne nasporing naar den juisten dag. De Potter, Souvenirs Personnels, I, 60, zegt, dat hij te Rotterdam, in de armen der Jezuïeten bezweek; ook Ernst Von Münch (zie boven) beweert in zijne Erinnerungen, cet. cet. I, 321, dat de Jezuïeten hem in zijn laatste levensjaar bekeerden, zijne schulden betaalden, en voor gezuiverd verklaarden. Nader bewijs ware hier m.i. lang niet overbodig!

1 Appèl, pag. 119, 120, 130, 131, 137-139.

2 Les mystères du Journal de La Haye, pag. 4.

1 Zie over een en ander De Bosch Kemper, Gesch. v. Nederland na 1830, dl. IV, blz. 52-58; Letterk. Aant. blz. 34, 35. Daar wordt ‘gewag gemaakt van artikelen in het Journal de la Haye in Sept. 1841 omtrent de niet-ratificatie van het Luxemburgsche tractaat’, evenals Les mystères du Journal de La Haye, blz. 6, spreken van ‘une série d'articles.’ Ik heb er vruchteloos naar gezocht.

1 Nederl. Staats-Courant van Maandag 8 November 1841, No. 264.

1 Van Hall aanvaardde de portefeuille van Justitie op 31 Maart 1842.

2 Als Referendaris bij het Departement van Justitie komt Box het laatst voor in den Resid. Alm. van 1842.

1 Wordt hier de vroegere Imprimerie Normale te Brussel bedoeld?

2 Les mystères du Journal de La Haye, pag. 6, 7.

3 In het Weekblad van het Regt, No. 685, van Donderdag 12 Maart 1846, blz. 3, heeft Box zelf gezegd, dat hij, bij het Journal de La Haye geplaatst, van zijne vorige betrekking niets overhield dan den rang en titel van referendaris.

1 Les mystères du Journal de La Haye, pag. 7, 8.

1 Het kan niet anders of met dat nieuw dagblad werd het Nederlandsch Nieuwsblad bedoeld, want op het oogenblik dat die vraag werd gedaan, was bedoeld blad ter nauwernood één jaar oud.

2 Arnhemsche Courant van Zaterdag 26 Augustus 1843, No. 168, blz. 2, kol. 2, 3.

1 Arnhemsche Courant van Zaterdag 23 September 1843, No. 188, blz. 2, kol. 2.

1 Dit was dus de mij onbekende naam van den vriend van Gagneux.

1 M.i. heeft Gagneux niet begrepen dat dit onmogelijk was, omdat hij óf niet wist óf niet in 't oog hield, dat Box eigenaar was van het Journal. Zonder toelaag zou Box zijn eigendom hebben moeten prijsgeven, omdat het hoegenaamd geen waarde had; met het subsidie was er voor hem altijd nog kans op eenig voordeel.

1 Ik meen ergens te hebben gelezen dat deze de corrector van het Journal de La Haye was.

1 De Bosch Kemper, Gesch. v. Nederl. na 1830, dl. 2, Letterk. Aant. blz. 202 en 217, zegt: ‘De waarheidsliefde van dien schrijver is in vele bijzonderheden zeer betwijfelbaar.’

2 Zie Arnhemsche Courant van Dinsdag 13 Februari 1844, No. 31, Ingezonden Stukken.

1 Mij zijn alleen bekend de inlichtingen die bij de schriftelijke gedachtenwisseling werden gevraagd, en toen ook meer of min werden verstrekt. Zie boven.

1 Mijne opgaven omtrent deze gewichtige beraadslagingen zijn ontleend aan het zeer uitvoerig verslag der zitting in de Arnhemsche Courant van Zaterdag 20 Januari 1844, No. 13.

1 Arnhemsche Courant van Woensdag 31 Januari 1844, No. 21; van Donderdag 1 Februari 1844, No. 22.

2 Arnhemsche Courant van Woensdag 7 Januari 1844, No. 4, blz. 4, kol. 2.

1 De Bosch Kemper, Gesch. v. Nederland na 1830, dl. IV, blz. 204.

1 Die schrijver was dan toch waarschijnlijk een ander dan Gagneux zelf ‘le rédacteur principal’.

2 Arnhemsche Courant van Woensdag 24 December 1845, No. 266, blz. 4, kol. 1.

1 D.D. (Dirk Donker) en K waren volstrekt niet dezelfde personen, gelijk K. uitdrukkelijk verklaarde in eene kantteekening op dezen tweeden brief van Gagneux.

1 De Bosch Kemper, Gesch. v. Nederland na 1830, dl. IV, Letterk. Aant., blz. 144.

1 De eenige wijziging die met Januari 1844 in het hoofd van het blad werd gebracht, bepaalde zich tot de verandering van het ‘Bureau à La Haye’ cet. in ‘Bureau de la rédaction’ cet.

2 Zie mijn artikel: Asmodée en De Burger, in De Nederl. Spectator van 6 April 1878, No. 14.

1 Het bericht van deze veel gerucht makende zaak vindt men onder anderen in de Arnhemsche Courant van Zondag 7 Juli 1844, No. 133, blz. 2, kol. 1. Zie ook De Bosch Kemper, Gesch. v. Nederland na 1830, dl. IV, blz. 467, en Letterk. Aant., blz. 215.

1 Volgens Van Bevervoorde's opgave was dit oorspronkelijk cijfer der hem voorgeschoten gelden later tot 500 Gld. verhoogd.

1 Arnhemsche Courant van Woensdag 22 Mei 1844, No. 101, Ingezonden Stukken.

2 Arnhemsche Courant van Dinsdag 13 Februari 1844, No. 31 Ingezonden Stukken.

1 Arnhemsche Courant van Woensdag 24 December 1845, No. 266, blz. 2.

2 Veel, maar toch niet alles, van hetgeen hierboven over het Journal de La Haye en Van Bevervoorde is medegedeeld, is woordelijk ontleend aan die vroegere studie.

1 Zie De Nederlandsche Spectator van 13 April 1878, No. 15.

1 Zie R.L. Van Andringa De Kempenaer, Eene geschiedkundige bijdrage, tot eene juiste waardeering der staatkundige gebeurtenissen in Nederland, in de maand Maart 1848, blz. 37, 45. - Blijkens Arnhemsche Courant van Zondag 25 April 1847, No. 82, had De Bast toen de voornaamste steden van ons land bezocht om berichten in te winnen voor uit te geven gedenkschriften.

1 Arnhemsche Courant van Donderdag 7 Januari 1847, No. 4, Hoofdartikel; No. 50, van Woensdag 10 Maart, Mengelwerk.

1 Zie Arnhemsche Courant van Vrijdag 27 Februari 1846, No. 47, Ingezonden Stukken; van Zaterdag 4 April 1846, No. 78, Ingez. Stukken.

1 Arnhemsche Courant van Dinsdag 23 Maart 1847, No. 59, Ingez. Stukken.

1 Arnhemsche Courant van Zaterdag 3 Juli 1847, No. 129, Mengelwerk.

1 Arnhemsche Courant van Donderdag 5 Augustus 1847, No. 155.

1 Arnhemsche Courant van Woensdag 11 April 1849, No. 70.

1 Arnhemsche Courant van Donderdag 4 Mei 1848, No. 94.

1 Arnhemsche Courant van Woensdag 11 April 1849, No. 70.

1 Zie Nieuwe Rotterdamsche Courant van Donderdag 23 April 1868, No. 113, Ingez. Stukken.

1 Dit blijkt o.a. uit den aanhef: ‘Het beleg en ontzet…, nu over de 85 jaren geleden.’

1 Ook van den grootvader van onzen Fiscaal gewagen de Resolutiën: hij was in Mei 1575 ontvanger van het kapittel op het Hof in den Haag en overleed aldaar vóór 13 Augustus 1577.

1 De Tijdgenoot 1842 no. 34 en Weekblad van het Regt 1842 no. 318.

1 Men zie hierover Mr. J.L. de Bruin Kops in zijn Rapport sommaire sur les Institutions de Prévoyance en Hollande, opgenomen in de Staatscourant van 22 Januari 1879.

1 Kort daarna volgde het Examen de la question du barrage de l'Escaut oriental van Prof. Mr. G.W. Vreede.

1 Middelb. Courant van 14 December 1848.

1 Levensbericht van Mr. M.F. Lantsheer, bl. 19.

1 Mr. A. Kerdijk: Een oude eisch, in Vragen des tijds, October 1878. bl. 38.

1 Middelb. Courant van 14 November 1848.

1 Middelb. Courant van 12 Juni 1875.

1 Commentatio de Literarum conditione apud Romanos inde a bello Punico primo usque ad Vespasianum Caesarem in de Jaarboeken der Leidsche Hoogeschool voor 1816-1817, en afzonderlijk.

2 Specimen Academicum inaug. exhibens Commentationem in Psalmum CX cet. ook met boektitel Commentatio in Ps. CX. Scripsit J.T.B. Lugd. Bat. apud Haak et Soc. 1819. 4o. en Spec. Acad. inaug. exhibens Isocratis Areopagiticum, instructum lectionis varietate et annotatione, cet. of met boektitel Isocratis Areopagiticus. Lectionis varietatem et annotationem addidit J.T.B. cet. Ibid. 1819. 8o. Zie het verslag van beide proefschriften (door M. Siegenbeek) in den Algem. Konst- en Letterbode voor 1819, No. 53, de beoordeeling van het eerste, door Gelrus (Ev. Kreenen) in de Bijdragen tot de beoefening der Godgeleerde Wetenschappen, voor 1821, Dl. IX, bl. 380-444, en die van het tweede (door Mr. C.J. van Assen) in den Recensent ook der Rec. voor 1820, Dl. XIII, bl. 20-27.

1 Getuige onder anderen Jo. Jac. van Holst Spec. antiq. liter. de Eranis veterum Graecorum cet. L.B. 1832, in zijn Voorb. bl. VIII: ‘Nec te silebo, Bergmanne, Vir Doctiss. qui primus mihi verum Literarum amorem instillasti, mihique, quo majore cum voluptate et utilitate Academicis scholis interessem, auctor adjutorque fuisti.’

2 Zonderling dat in de Annales Acad. Lugd. Bat. onder de Acta Senatus van dat jaar van deze aanstelling geen het minste gewag gegemaakt wordt. De eerste openlijke melding er van komt voor in de korte geschiedenis der Leidsche Hoogeschool in den Studenten-Almanak voor 1828, bl. 79. alsmede in J. van Voorst Orat. in me moriam beneficiorum Dei cet. L.B. 1828. pag. 27

1 Catalogus Librorum varii Doctrinarum generis, continens altera exempla ex Bibliotheca publica Academiae Lugduno-Batavae, quae jussu ampliss. Academiae Curatorum publice divendentur, a.d. 27 et 28 Nov. 1843 apud H.W. Hazenberg et soc. Bibliotheca Custodem. 8o.

1 Met het oog op de voorgenomen zoogenaamde Reorganisatie van de Bibliotheek, stelde hij tegen het laatst van dat jaar een klein stukje op, getiteld: De toekomst van de Bibliotheek der Leidsche Hoogeschool, eerst in den aanvang van het eerstvolgende naamloos verschenen bij Gebroeders Belinfante te 's Gravenhage.

2 Beide werkjes, bij de ontbinding der Firma van Luchtmans in 1849, in handen van een anderen eigenaar overgegaan, verschenen op nieuw als één geheel in twee stukjes, te Tiel, bij A. van Loon, 1850. (Zie Algem. Konst en Letterbode voor 1851, No. 11.)

1 G.J. Vossii Grammatica Latina in usum Scholarum. Ed. omnium noviss. post. aliorum et A.H. Westerhovii curas denuo recognita et indice aucta. Lugd. Bat. ap. A. et. J. Honkoop, 1827, kl. 8o. met een kort voorbericht, Typographi nomine, en een Overzicht van den inhoud aan het eind.

1 Jo. Chr. Struchtmeyeri Rudimenta Linguae Graecae, cet. Ed. quarta. Zutphan. ap. H.C.A. Thieme, 1826 (met Voorbericht van B.) - Eilh. Lubini Clavis Linguae Graecae, ad Analogiae leges denuo exacta et reformata. Editionis noviss. J.C. Struchtmeyeri Rudimentorum Ling. Graecae Appendix. Ibid. 1830. 2 st. kl. 8o.

2 Homeri Ilias et Odyssea. Versio Clarkiana passim emendata et ad optimas editiones reficta. Lugd. Bat. S. et J. Luchtmans, 1822, 23, 4 dln. - Xenophontis Memorabilia et Apologia Socratis, - Cyropaedia, - Anabasis. Versio Leunclavio-Welsiana passim emendata et ad optimas editiones reficta. Ibid. 1822, 23, 24. 3 st. kl. 8o, met een kort voorbericht, uit naam van de Uitgevers, aan het hoofd van de Ilias en van de Cyropaedie.

1 Na verloop van vijftig jaren gaf hij daarop nog eenige Supplementa Annotationis, cet. L.B. ap. E.J. Brill, 1874.

1 Biblioth. crit. nova, Vol. IV pag. 191 sq. ‘Desideratur adhuc, unde certior variarum constructionum notitia petatur, Lexicon in Isocratem grammaticum et criticum, cujus quidem conficiendi nos dudum consilium cepimus, atque adeo nonnulla inchoavimus num vero aliquando ad finem perducturi simus, adhuc, ut Homerice dicam, θεων εν γουνασι χειται.

1 Etymologicon M. cet. ad codd. mss. recensuit et notis variorum instruxit Tho. Gaisford. Oxon. Typogr. Acad. 1848 fol. Praef. p. 5 bovenaan schrijft G. van dat Leidsche handschrift sprekende: ‘eum (hunc codicem) nunc penitus excussum habes diligentia J.T. Bergmani, qui meo rogatu non solum lectiones diversas ad oram exemplaris Sylburgiani adscripsit, sed etiam additamenta quam plurima peculiaribus libellis illata ad me transmisit.’

2 C. Corn. Taciti De origine, situ, moribus ac populis Germanorum lib. Ad. fidem Codicis Perizon. nunquam adhuc collati ed. cet. Ludov. Tross. Hammonae 1841. 8o. Praef. p. V.: ‘.… cujus summa in litteras omnesque earum cultores merita jure praedicantur, J. Th. Bergmanus suam mihi operam in conferendo cum editis manuscripto ultro obtulit.’ Van een ander dergelijk dienstbewijs sprak hij p. XIV.

3 Zie B. de Spinoza Tract. de Deo et Hem. - lineamenta atque adnotationes ad Tract. theol. polit. ed. et illustr. Ed. Boehmer. Hal. ad Sal. 1852. 4o. pag. 56 onderaan.

1 ‘Itaque’ - schrijft W. in zijn voorbericht - ‘totum opus diligenter recognovi; hinc inde non pauca addidi, emendavi, mutavi; indices denique adjeci: qua in re adjutorem se mihi praebuit Vir doctiss. J.T. Bergman; cui hoc nomine publice me gratias agere par est.’

2 B.A. Nauta, Annot. in L. Annaei Senecae lib. de Providentia, L.B. 1821 zegt bl. 1: ‘Vir Doctiss. idemque commodis aliorum liberalissime serviens, Bergmannus meus, - cum haud mediocriter copias meas qualescumque locupletaverit, et ipsi publice gratias agere fas esse duco, et observationes ejus acumini doctrinaeque debitas suis locis cum lectoribus communicare.’

3 Zie Voorbericht, bl. VIII en V.

4 Prooem. p. IX. ‘Quam quidem opportunitatem (veterum recentiorumque interpretum opera in rem meam convertendi) humanissime mihi obtulerunt J. Geelius.… et vere Doct. J.T. Bergmannus, cui multis benivolentiae testimoniis me obstrictum gratus profiteor.’ Verg. bladz. XVII onderaan.

5 Zie de voorrede van laatstgen. bladz. XIX in de noot.

1 Zie Peerlkamp aan het slot van zijn Horatius. bl. 552; Virgilius, II, bl. 449; Lib. de vita Nederlandorum, qui carmina composuerunt, ed. alt. p. 556, Taciti Agric. ed. alt. p. 211. Van de laatstgenoemde werken gaf B. verslag in den Vriend des Vaderlands, 1838, No. 12, 1839, No. 1, en in de Vaderl. Letteroef. 1865, No. 8. Den tweeden druk van 's mans Horatius kondigde hij aan in De Gids van 1862; zijne uitgave der Satirae (1863) in de Vaderl. Letteroef. van 1864, No. 1; eindelijk de na 's mans dood door Prof. Boot uitgegevene bewerking van Propertius' Cornelia, in hetzelfde tijdschrift, 1866, No. 1.

2 Zie de Opdracht van de laatstgenoemde aan J.H. Oosterdijk, bl. VIII.

1 De Vriend des Vaderl. 1838, No. 12, bl. 875 en v. en 1839, No 1, bl. 1-13.

1 Daarin leverde hij:

Iets over Kerk en Staat, naar aanleiding van een belangrijk geschrift (van A. Radicati, Graaf van Passeran) uit de vorige eeuw. 1831, No. 4, 5 en 6, bl. 180-199, 222-232, 274-286.

Iets over het leven, de schriften en de gevoelens van Alb. Radicati, Graaf van Passeran. 1832, No. 4, 5, 6, 7, 10, 11, 12. en Nog iets enz. 1833, No. 2 en 3.

Herinnering aan Christoffel Siedenburg, Evang.-Luthersch Predikant in verschillende Gemeenten, No. 8 en 10, bl. 372-382, 456-471.

De Christus voor de Eeuw, Verslag van een werkje van dien naam (Le Christ devant le Siècle, etc. par Roselly de Lorgues) ter verdediging van den Christelijken Godsdienst. 1839, No. 9, 10, 12.

Een paar brieven van Bonifacius, betrekkelijk den staat der zielen na den dood, in het Nederd. overgebracht. 1850, No. 4

1 Daarin stelde hij twee recensien, de eene van Drie vertoogen over het Hooger Onderwijs, te 's Gravenh. bij Kloots in 1830 uitgegeven, in No. 1, bl. 129-142; de andere van H.J. Matthes Disp. Lit. de Epaminonda, L.B. 1830, in No. 2, bl. 273-286. - Van dit Tijdschrift zelve gaf hij verslag in den Rec o.d. Rec. voor d.j. No. 8, bl. 355-366, en No. 11, bl. 509-512.

2 Als, van B.A. Nauta, in den K. en Lb. v. 1835, No. 30, bl. 19-23; - van Jo. Jac. van Holst, ald. No. 32, bl. 50-54; - van C.J.C. Reuvens, Hoogl. in de Archaeologie te Leiden, ald. No. 35, 36, 37, bl. 99-106, 115-124, 131-135, en in verband daarmede een verslag van de Bibliotheca Reuvensiana, in den Jaarg. 1838, No. 41 en 42. Later werkte hij dat Levensbericht in eenigszins anderen vorm om voor het straks te vermelden Aanhangsel op het Algem. Woordenb. van K. en W. enz. Eindelijk een van Mr. J.H. van der Schaaff in K. en Lb. v. 1853, No. 45, 46, 47. - Voornoemd Levensbericht van Reuvens werd, door eene andere hand vertaald, overgenomen in het Feuilleton van het destijds veel verspreide dagblad Journal de la Haye voor 1 en 3 December 1835, No. 287 en 289.

3 Na een kort verslag van J.M. Schrant's Athanasia in 1867, leverde hij daarin, in 1866, Iets over Marcus I: 43 en Een nieuw Grieksch Philologisch Tijdschrift; in 1867 een Levensbericht van C.P. Lammers van Toorenburg; in 1868, De laatste uren van Albert Radicati, Graaf van Passeran (ten besluite van het weleer in het Mengelwerk van den Recensent o.d. Rec. 1832, 1833 gestelde); in 1869, De Zinscheiding in den aanvang van het Evangelie van Johannes, en Jezus' verzoeking in de Woestijn, eene verklaringsproeve; alsmede naar aanleiding van een door T.C.L. Wijnmalen uitgegeven werk, Hugo de Groot als Apologeet beschouwd; eindelijk in 1870 een onderzoek van de vraag, of de schepping van meer dan één oorspronkelijk Menschenpaar al of niet in strijd is met de voorstelling der Heilige Schrift, met Naschrift daarop. Een later stukje over de Opschriften der Evangelien is opgenomen in het Theologisch Tijdschrift voor 1873.

1 Onder anderen de Artikelen: Hamaker (H A.), Hoogeveen (Henr.), Hoogvliet (J.M.), Klaproth (H.J. von), Lelyveld (F. en P.J. van), Reuvens (C.J.C.), Santen (L. van), Siedenburg (C.), en Woordt (A. van der) - Het Art. Hamaker werd, door eene vreemde hand in het Fransch vertaald, overgenomen in het Journal de la Haye van 28 Jan. 1836, No. 24.

1 Catalogue de la Bibliothèque Wallonne, déposée à Leide. Publié par ordre de la Réunion de Middelbourg en Août 1854, à l'usage des Eglises Wallonnes des Pays-Bas. A Leide, de l'Imprimerie de J.G. La Lau 1855. 8o. gevolgd door drie vijfjarige Suppléments daarop, bij La Lau's opvolger, Dr. J.C. Drabbe, in 1860, 1865 en 1870 achtereenvolgens gedrukt.

1 Gedachten over het wetsontwerp op het Hooger Onderwijs, ingediend aan de Tweede Kamer der Staten-Generaal, op 25 Februarij 1868, vergeleken met het Koninklijk Besluit van 2 Augustus 1815; en: Het wetsontwerp op het H.O. ingediend enz. den 15 Maart ll. onderzocht; beide te Leiden, bij Gebr. van der Hoek, 1868 en 1869.

1 Catalogue de la Bibliothèque Wallonne, déposée à Leide. Rédige par le dr. J.T. Bergman. Leide, van der Hoek frères 1875.

1 Petri Hofmanni Peerlkampii Opuscula Oratoria et Poetica nunc primum edidit Jo. Theod. Bergman, Lugd. Bat. E. Brill, 1879.

1 Catalogus Librorum varii generis et argumenti, in primis theologici et literarii, quos collegerat Jo. Theod. Bergman, quorum publica fiet distractio per E.J. Brill. (12-17 Mei 1879).

1 Zie zijn woord ‘Ter Nagedachtenis van Abrah. des Am. v.d. Hoeven’, waarmede de uitgave van diens ‘Verspreide Geschriften’ (Leiden, 1856) geopend is, bl. I-XXXII.

1 Zie zijne Afscheidsrede: ‘God, die den wasdom geeft, alles’ (1873) bl. 21 en verv.

2 ‘Er is geschreven’. Rede bij het Bijbelgenootsch. Alkm. 1854. Vergelijking met ‘Een jaarverslag van het Bijbelgen.’, in 1863 te Utrecht gehouden en uitgegeven, is uit een oratorisch en homiletisch oogpunt belangrijk,

1 Zie zijnen belangrijken Brief aan Mevr. Bosboom-Toussaint, voor zijne ‘twaalf kanselredenen’ (1860) bl. XII.

1 In de Symb. liter. evenzeer als de drie andere genoemde tijdschriften, uitgegeven door het Genootschap van leeraren aan de Gymnasiën, vindt men van hem een opstel Deel V. (1843): C. Cilnii Maecenatis vita getiteld, en in D. III. (1839) eene beoordeeling v.h. Gr. Holl. Wdb. van Rost. In de Miscellanea philologa et paedag. (N. Ser. Fascic. II. 1851) leverde Matthes eene beoordeeling van de Rom. Gesch. ter vertaling in h. Lat. door H.M. de Bruyn de Neve Moll; in de Bijdr. voor 1862-1863, twee verhandelingen, de eene over het begrip van deugd bij de Grieken, en de andere over het begrip van zonde bij de Grieken; in het 2e tijdschr. voor 1863-64 een opstel over het begrip der Godheid bij de Grieken, eindelijk in h. Tijdschr. voor de Nederl. Gymn. en Burgersch. 1865-66 eene verhand. over het reizen der bewoners van het Rom. Rijk gedur. de drie eerste eeuwen onzer jaartell.

1 Hij was ook lid dezer Maatschappij. Zie over hem J.W. te Water, Aanspraak in de Algemeene Vergadering van 1821.

1 Zie de Herinneringen aan H. Rietveld, door hem geplaatst in het Nieuw Christelijk Maandschrift, D. VI, bl. 241-262.

1 Zie Iets ter gedachtenis van den Hoogleeraar Joh. v. Voorst in het Nieuw Christelijk Maandschrift, D. VII. bl. 597-620.

1 In de Hedendaagsche Vaderlandsche Bibliotheek van 1805 deelde hij eene sterksprekende proef mede van de bewarende kracht der koepokstof-inenting tegen alle besmetting der kinderziekte, en trad hiermede, onder de initialen E.E., voor 't eerst als schrijver op.

1 Dr. B. ter Haar spreekt in de Voorrede vóór den derden druk zijner Geschiedenis der Kerkhervorming in Tafereelen van den Uitgever zijns werks, toen reeds ontslapen, als van een jeugdigen Boekhandelaar, ‘die door de wakkerheid en den ijver, waarmede hij alles aanvatte, zoo geheel berekend toonde te zijn voor het vak, dat hij gekozen had, en naar ons menschelijk inzien te vroeg aan zijne betrekkingen en de maatschappij werd ontrukt.’ Die uitgever was de Heer S.J. Prins.

1 De eerste verzen van Van Zeggelen zijn geplaatst in de door het Genootschap Oefening kweekt Kennis uitgegeven bundels: Ochtendschemering en Morgenrood.

1 Nog zijn mij van Van Zeggelen een drietal prozastukjes ter hand gekomen: een verhaal ‘de Conscrit’, waarschijnlijk vóór 1840 geschreven, een Nieuwjaarsschets, waarin de geest van goedheid van den schrijver ademt, en ‘Piano-souvenirs,’ een oudejaarsavondschets, uit later tijd.

2 Onder Van Zeggelen's ernstige verzen behoort het door Cd. Busken Huet geprezen ‘Aan Maria’, door den dichter in 1848 gericht aan mejuffrouw Loosjes, die zijne tweede vrouw worden zou, nadat hij met haar, voor het eerst na zijn overgang van het katholieke tot het hervormde kerkgenootschap, het avondmaal gevierd had.

1 Van Zeggelen's derde vrouw, die hem, bij twee zonen uit zijn tweede huwelijk overgebleven, nog twee kinderen schonk, was zijne tegenwoordige weduwe C.H. Mastenbroek.

1 Bij Noothoven van Goor te Leiden verscheen een zonder zijn naam door Van Zeggelen zeer aardig en los bewerkt bijschrift : ‘Haantje Kukeleku, eene geschiedenis ter waarschuwing van de lieve jeugd, in rijm en prent gebracht.’

1 Dit lieve gedichtje is gewijd aan zijn laatste kind Constantijn uit zijn derde huwelijk, bij zijn sterven nog slechts één jaar oud.

1 Van Lach en Luim verscheen reeds in 1846 bij A.C. Kruseman de tweede druk.

1 Over het geslacht van Heemstra zie het Stamboek van den Frieschen adel en de Biogr. woordenboeken van Van der Aa. Kobus en de Rivecourt.

2 Over hem: Van der Aa, Kobus en de Rivecourt; het Stamboek van den Frieschen adel, Van Sminia, vervolg op de Naamlijst der Grietmannen; Koeverden's Verlossing in 1814, herdacht in 1864 door A.L. Lesturgeon; Eekhoff, Friesland in 1813; J. Dirks, Levensbericht van Mr. Schelte Baron van Heemstra.

Zijne vrouw overleed 5 Sept. 1850 op den Huize Rusthoek onder Baarn.

1 Hij ontving dien naam naar de ouders zijner moeder Balthazar Daniël Van Idsinga en Margaretha Theodora Baronnesse Collot d'Escury.

2 Mr. Schelte Baron Van Heemstra, minister van Binnenlandsche zaken, geb. 14 Nov. 1807, gest. 20 Dec. 1864. Zie Mr. J. Dirks t.a.p. ‘Mr. Schelte Baron Van Heemstra,’ overgedrukt uit het Dagblad van Zuid-Holland en 's Gravenhage met een gedicht van Dr. Wap.

Frans Julius Johan Baron Van Heemstra, geb. 13 Juli 1811, Lid van de Ridderschap van Friesland, Rentmeester-generaal van de Ridderlijke Duitsche orde, Balije van Utrecht, Lid van der Tweede Kamer der Staten-Generaal, Grietman van Rauwerderhem, overleden 19 Febr. 1878.

Later werden geboren Mr. Simon Petrus 6 October 1815.

Wiskje geb. 9 Mei 1825, overleden 19 November 1863.

1 Zijne echtgenoote, dochter van Jonker Vitus Valerius van Cammingha, Grietman van Leeuwarderadeel, lid van de Ridderschap van Friesland en van Johanna Christophora Gasinjet, geb. 27 Sept. 1814, schonk hem tien kinderen.

Willem Hendrik Feye, thans Burgemeester te Harlingen, Ridder der orde van den Nederl. Leeuw en der Eikenkroon, gehuwd met Jonkvrouw A.L. Strick van Linschoten.

Johanna Balthazarina Christophora Carolina, gehuwd met Johannes Adrianus Van Hengst, Burgemeester van Loenen, Loenersloot en Ruweel, Hoogheemraad van den Lekdijk Benedendams en den Ysseldam.

Willemina Frederica Casimira Charlotte Juliana, gehuwd met Mr. Jacob Sickinga advocaat en candidaat-Notaris te Wolvega. Margaretha Theodora Wilhelmina Vita Valeria, gehuwd met Carel Alphonse Eckstein, Directeur van de Topographische Inrichting te 's Hage, Ridder van de Koninklijke orde van Wasa en van de orde van St. Jago of het Zwaard van Portugal.

Vitus Valerius Ruurdericus Carolus Radbout.

Anna Catharina Louisa Hillegonda en Alida Frederika Victoire, tweelingen, overleden 13 Juli 1856 en 17 Febr. 1872. Bij gelegenheid van het overlijden en begraven der laatste hebben vele van Heemstra's vrienden gedichten vervaardigd, die hij in een bundel verzameld, voor de familie heeft laten drukken.

1 De verzamelingen van boeken, handschriften, schilderijen, platen, munten en oudheden, zullen in het najaar 1879 door den boekhandelaar Van Doorn te 's Hage verkocht worden. Er zullen drie Catalogi van worden uitgegeven

1 Annales Acad. 1863-64. Oratio de monumentis literarum veterum suo pretio aestimandis. Accedit Fatorum enarratio.

1 De zuster van den vroeger genoemden makker, aan wiens mededeelingen de steller van dit Levensbericht ten hoogste verplicht is.

