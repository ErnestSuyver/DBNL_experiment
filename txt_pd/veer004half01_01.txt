
    
        
            
                Halfbloed
                Hendrik de Veer
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1107 F 22
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Halfbloed van Hendrik de Veer uit 1879.
                
                REDACTIONELE INGREPEN
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina (p. 348) is niet opgenomen in de lopende tekst.
                
                      [pagina I]
                HALF BLOED
                
                ROMAN door H. DE VEER
                
                NIET IN DEN HANDEL
                
                AMSTERDAM
                G.L. FUNKE
                1879
                
                [pagina III]
                INHOUD.
                		Bladz.
	EERSTE BOEK.	
I.	aan een kleine hollandsche rivier	1.
II.	inlichtingen omtrent onze hoofdpersonen	9.
III.	een kalme vrijage	23.
IV.	hoe kee haar meester en den buurman te woord stond	36.
V.	ook een stille in den lande	44.
VI.	in de opera	50.
VII.	een leelijke scène in een salon	60.
VIII.	koppig maar niet slecht	67.
IX.	hoe alles tegen albert getuigde	79.
X.	de vogelaar zet zijn net uit	86.
	TWEEDE BOEK.	
XI.	academische orgie	100.
XII.	beweging in 't stilleven	107.
XIII.	voogd en pupil	113.
XIV.	het wordt hoe langer hoe erger	125.

                
                [pagina IV]
                XV.	een kijkje achter de schermen	135.
XVI.	de laatste weelderige dagen	153.
XVII.	zijns ondanks een verkwister	162.
XVIII.	blijdschap en ergernis	182.
XIX.	albert doet reuzenschreden	188.
XX.	exotische planten	195.
XXI.	vervolg	206.
XXII.	een onweer zet op	215.
XXIII.	bezorgdheid en besluiteloosheid	224.
XXIV.	oude herinneringen die zich doen gelden	232.
XXV.	op het meer van genève	241.
XXVI.	behouden	255.
XXVII.	nog een storm	260.
XXVIII.	eindelijk	273.
XXIX.	men begint den hartstocht beter te begrijpen	282.
XXX.	verontwaardiging en trouw	294.
XXXI.	oude banden weer aangeknoopt en oude wonden losgereten	302.
XXXII.	een strijd tusschen neiging en eergevoel	314.
XXXIII.	hartstocht en liefde	323.
XXXIV.	gods vrede daalt op de zachtmoedigen	332.
XXXV.	in vrede	342.

                   
            
            
                
                    2010 dbnl
                    
                
                veer004half01_01
            
            ebook
                unicode
            
            
                Hendrik de Veer, Halfbloed. G.L. Funke, Amsterdam 1879 
                
            
        
        
            DBNL-TEI 1
        
               
           
               Halfbloed
               Hendrik de Veer
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Halfbloed
               Hendrik de Veer
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2010-02-24
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Hendrik de Veer, Halfbloed. G.L. Funke, Amsterdam 1879 
 
Zie: https://www.dbnl.org/tekst/veer004half01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
        
            
        
        


{==II==} {>>pagina-aanduiding<<}

Geen taaier vooroordeelen dan die op de theorie der rassen en soorten gegroeid zijn.


{==1==} {>>pagina-aanduiding<<}

Eerste boek.

I. Aan een kleine Hollandsche rivier.

Voor wie haar weten te genieten ligt er een eigenaardige bekoorlijkheid in onze kleine rivieren. Eenvoudig als haar oorsprong zijn ze stil en bescheiden, zelfs wanneer zij zich straks zullen vereenigen met een der grootvorsten van Europa's stroomen om mede onze handelsvloten te torschen, onze kooprijke steden te voorzien van de schatten uit Oost en West. Zeer velen, ja zelfs de meeste Hollanders hebben voor dezen kant van het vaderlandsch natuurschoon geen oog. Zij zoeken liever, als ze zich niet geheel aan deelneming in dat natuurschoon onttrekken, binnen onze grenzen de weinige plekjes uit, die 't meest nabijkomen van wat zij in Zwitserland of elders bewonderden. Heuvels, die een afschaduwing van de bergen zijn, trekken hen aan. Zij leggen zich neder aan den rand van de weinige uitgestrekte bosschen, die er in het oude Houtland nog te vinden zijn, of wel ze bouwen villa's in den trant van zuidelijker luchtstreek aan het strand van de groote zee, met de heerlijke bewustheid, dat geen meer in den vreemde met dezen reusachtigen plas kan wedijveren in majesteit en heerlijkheid.
Zullen wij dezen onzen landgenooten ganschelijk ongelijk geven? Dat zij verre, doch laat hen, die zoo terecht verzot zijn op het schitterende en majestueuze, tevens waardeering toonen voor

{==2==} {>>pagina-aanduiding<<}

het kleiner paneel waarop de onnavolgbare natuur haar kleuren en tinten aanbracht. Zij zullen er niet bij verliezen; hun smaak of kunstgevoel zal er door verédeld worden. Wat aan de hoogteen de diepte ontbreekt, wordt rijkelijk aangevuld door innigheid en warmte.
Beduidt dit laatste dat het hartstochtelijke en gespierde hier geheel buitengesloten blijft; dat ook de menschelijke figuren, die onze eenvoudige tafreeltjes stoffeeren, van rechtswege niet anders dan rustig en stil mogen zijn gelijk de natuur die hen omringt? Indien het zoo ware, zouden wij den vrede der natuur moeten veroordeelen. Doch 't is gelukkig niet aldus. De landschappen aan de kleine rivieren van ons land zijn niet altijd even kalm. Ook door effen lanen en langs netgeschilderde buitenhuizen loeit nu en dan de storm, terwijl in alle jaargetijden het menschelijk gemoed ook daar zich zelf gelijk blijft. Als de strijd tusschen plicht en neiging ontbrandt, als de schermutselingen van het gezag tegen den vrijheidszin aan de orde komen, dan kookt en bruischt het bloed, waar de mensch ook zijn woonplaats gevestigd hebbe, al is 't waar dat de geest van verzet te midden eener kalme natuur niet zoo algemeen ontwaakt en de neiging tot tegenstand daar langer bedwongen blijft dan tusschen hemelhooge bergen en steile rotswanden. 't Is nu eenmaal zoo, dat hij, die den adelaar gestaag boven zijn hoofd ziet zweven en den lammergier neerschieten op zijn prooi, den wensch van Icarus in zijn hart voelt opkomen; dat de dagelijksche worsteling met een wereld, die haar sobere gaven niet afstaat dan in ruil met de kans op het lijk van den belager, ons ook in alle andere verhoudingen des levens stouter en driester maakt. Doch deze regel is niet zonder uitzonderingen.

Een goed half uur bezuiden Weesp ligt een bekoorlijk hoekje. Moeilijk zou 't zijn een vriendelijker plek op de kaart te vinden. Een nette landstraat voert den wandelaar naar Nichtevecht. Rechts volgt de eene landelijke woning op de andere. Links glimlacht welhaast de rivier, waaraan het zoo even genoemde dorpje zijn naam ontleent. Let gij op de huizen dan aarzelt ge of de naam van villa's niet beter zou zijn. Toch trekt juist de vereeniging van bedrijf en rustige rust, waarvan zij getuigen, u onweerstaanbaar aan. Immers in die vereeniging ligt tevens de zekerheid van

{==3==} {>>pagina-aanduiding<<}

welvaart. De landbewoner, die zich gaandeweg de gemakken en straks de weelde der steden veroorloofde, bleef desniettemin een wakker strijder in den grooten kamp van arbeid, zuinigheid, overleg en beleid. Wij haasten ons er bij te voegen, dat hier en daar tusschen de hoeven werkelijk meer dan één stedeling zich neerzette, die, zoekende naar den vrede van het land, zijn eigen zeden en gewoonten derwaarts verplantte.
't Is een vroege najaarsdag. Het bruin en groen wedijveren om den palmtak der bekoorlijkheid. Spreekt het eerste van den dood, die dag aan dag met feller dreiging zijn veto over de kinderen der lente doet hooren, ook het andere wekt bij den mensch, die heugenis heeft van het eeuwige komen en gaan hier beneden, weemoedige gedachten op, in stede van vroolijke herinneringen. Ook het laatste groen zal den weg der verderfenis opgaan. Tusschen het sterven en herleven ligt een koude winter, de hemel alleen weet hoe koud en armelijk misschien. Toch is de eigenaardige schoonheid van den herfst rijker dan eenige andere, zoo niet door 't groen of bruin op zich zelf dan door de tegenstelling, die uit beide tot ons spreekt. Daarbij verguldt de zon heden alles en leent in dien dos aan het landschap een sprank van haar eigen heerlijkheid, terwijl de ruimte, reeds hier en daar door den scherpen noordenwind gemaakt, onzen blik vergunt tot ver op den achtergrond van elk tafereel door te dringen. 't Is of de plannen breeder zijn aangelegd. De figuren komen ons minder vlak voor dan in den vollen zomer. Daarbij welft zich boven onze hoofden een hemel zoo helder, zoo rein en onbesmet, dat ons hart zich opwaarts naar het oneindige voelt getrokken; dat de gedachte aan het ideale en onvergankelijke vaardig wordt over allen, ook over hen, die niet in het onzienlijke gelooven.
Op een gedeelte van den weg waar deze zich ombuigt en de Vecht schijnt te willen verlaten, wandelen twee jongelieden heen en weer, blijkbaar onder den indruk van niet alledaagsche gemoedsbewegingen. 't Is een jonge man en een meisje van nagenoeg gelijken leeftijd, beiden tot den fatsoenlijken stand behoorende. Hij is donker van uitzicht. Men herkent bij den eersten aanblik in hem een zoon van het weelderige Insulinde, gesproten uit de vereeniging van den stam, die oorspronkelijk daar geheerscht heeft, met het ras uit 't verre Westen dat, zelf in opstand tegen zijnen heer en meester, een bevolking van eenige millioenen aan zich wist te onderwerpen door de overmacht van

{==4==} {>>pagina-aanduiding<<}

de wetenschap, door wilskracht en volharding. Elke beweging van den jongen man is heftig. Elk woord dat aan zijn saamgeknepen lippen ontsnapt, klinkt als een bedreiging. Toch behoeft geniet te vragen of de hartstocht der liefde hem drijft, want al dreigend smeekt hij om genade, om een wederliefde, die voor hem meer dan een parel van onschatbare waarde, die voor hem brood en water, levensbehoefte en levensvoorwaarde is.
Zij, die naast hem voortloopt, schijnt niet geneigd zijn liefde te beantwoorden. De aanvraag is haar te heftig, zij mist in de betuigingen van zijn hartstocht den eerbied, waarop de vrouw nog hooger prijs stelt dan de man; die in haar oog de eenige tol aan schoonheid en bevalligheid is, waarin nimmer een beleediging zich kan verschuilen en waarachter nooit verraad loert. Al wil de vrouw dienen en niet gediend worden en walgt haar niets meer dan de ziekelijke vereering van den saletjonker, zoo stelt zij (en niet recht) prijs op de eerbiediging harer zelfstan digheid. Ook het edelste wild ziet in den jager zijn vijand, al is die jager van koninklijken bloede.
Toch wendt zich haar hart niet van hem af of er dringt zich aanstonds een ander gevoel aan haar op.
‘Albert,’ hooren wij haar zeggen, terwijl haar stem trilt van aandoening. ‘Ik wou, dat gij mij dit niet gevraagd hadt. Ge weet hoe zwaar 't mij valt u iets te weigeren. Maar ik kan geen onwaarheid spreken.’
‘Wil dit zeggen, dat ge mij niet liefhebt?’ vraagt hij stilstaande en de pikzwarte oogen op haar vestigend, als wilde hij lezen tot op den bodem van haar hart, en haar geheimste ge dachten dwingen hem te woord te staan. ‘Moet ik daaruit opmaken, dat ge mij jaren lang misleid hebt, mij gevoed met ijdele hoop, om mij als een stuk speelgoed weg te gooien... nu gij er genoeg van hebt?’
‘Gij beleedigt mij, Albert,’ antwoordt ze zich bedwingend en nog schijnbaar kalm. ‘Ik heb u nooit voet gegeven en zou u hetzelfde geantwoord hebben wat ik nu zeg, indien gij 't mij vroeger gevraagd hadt. Ik ben altijd een zuster voor u geweest. God weet, dat ik 't graag zou willen blijven.’
‘God die dat weet,’ valt hïj ruw en lasterend uit, ‘God verdoeme de zusterlijke liefde, die ge mij als een aalmoes voor de voeten gooit. Ik eisch wat mij toekomt, u zelf, uw geheele ziel en leven, omdat ik u liefheb boven alles. Emma, zijt ge dan

{==5==} {>>pagina-aanduiding<<}

ook al een van die koude naturen uit dit kille en doodsche land, die niet begrijpen kunnen, en niet zien willen welk een schat de liefde van ons oosterlingen is? Weet ge niet, dat ik een misdaad zou kunnen begaan om u te bezitten, dat ik u bezitten wil en bezitten moet?’
Er vaart haar een rilling door de leden, doch nog altijd zich bedwingend antwoordt ze: ‘Eene liefde als de uwe, Albert, is niet alleen vreemd aan onze luchtstreek maar vreemd aan onze zeden en, vergeef mij het, woord, ook vreemd aan onze begrippen van eer en eigenwaarde. Ik herhaal, dat ik u niet bedriegen mag en niet bedriegen wil. Laat dat genoeg zijn.’
Albert knarst op de tanden. Hij loopt zwijgend heen en weer. Daarna zegt hij eensklaps, op eigenaardig weeken toon: ‘Maar ge weet toch, Emma, dat ik van den morgen tot den avond ereen ander beeld voor den geest heb dan 't uwe, dat de toekomst zonder u voor mij niets is. Hebt ge dat niet kunnen lezen in mijne oogen, al heeft mijn mond 't u nog nimmer gezegd?’
‘Ik erken, dat de gedachte daaraan meermalen bij mij is opgekomen,’ antwoordt zij, ook van haren kant met iets meer warmte, ‘maar ik hoopte, dat gij zelf zoudt hebben ingezien dat uw verlangen ijdel was. Ook hield ik mij vast aan de verwachting, dat gij wellicht een ander meisje op uwen weg zoudt ontmoet hebben, dat u meer waardig was en u wederliefde schenken kon. In de laatste twee jaar zagen wij elkaar immers alleen maar in de vacanties? In Delft waart gij te midden van land- en stamgenooten en ik hoopte....’
Zij voelt de onvoorzichtigheid van dit laatste woord en houdt eensklaps op. Ditmaal kan zij zich niet ontveinzen, dat de gloed van toorn in zijn oogen gewettigd is. Zijn neusgaten spannen zich. Hij balt de vuisten en antwoordt: ‘Ik heb geen andere stamgenooten dan gij. Al was mijne moeder niet zoo blank als de uwe, zoo heeft zij mij edeler bloed in de aderen gestort dan de man, wiens naam ik draag en aan wien ik 't te danken heb, dat men mij in dit vervloekte land niet tot de bedienden rekent of tot de beesten op het veld. Indien gij de geschiedenis van mijn geboorteland kendet, zou ik u de sporen van mijn koninklijke afkomst aanwijzen. Ge kondet er dan de kramersgeslachten, waarop men zich hier zooveel laat voorstaan, naast leggen. Elke Javaan is van beter geboorte dan de avonturiers,

{==6==} {>>pagina-aanduiding<<}

die in 't Willemspark of op een villa bij Arnhem het bloedgeld zitten te verteren, dat die armen betaald hebben. Zoudt ge meenen u te mesailleeren met zoogenaamd half bloed?...’
Zij slaat de oogen neer. Al heeft ze hem niet opzettelijk willen beleedigen, zoo gevoelt ze toch dat zij onwillekeurig den sleur volgde en de traditioneele opvatting van de waarde van gemengd bloed huldigde. ‘Vergeef mij, Albert,’ valt ze hem daarom in de rede, ‘ik erken het ondoordachte van mijne woorden. In elk geval hoopte ik dat een ander meisje, waar en wie dan ook, uw hart van mij zou hebben afgetrokken.’
‘Omdat gij niet geloofd hebt aan de oprechtheid mijner liefde; omdat gij in den brandenden hartstocht, die mij verteerde, niets anders zaagt dan een gewone kwajongens-verliefdheid; omdat gij dacht, dat ik, als de rest, geen hooger geluk najoeg dan waarmee uw kruideniers en makelaars zich tevreden stellen Zijt gij Hollandsche meisjes dan blind en doof, dat gij 't niet ziet en hoort als wij sterven van liefde?....’
‘Ik heb die soort van liefde nooit verstaan en versta ze nog niet,’ is het antwoord. ‘Wij Hollandsche vrouwen en meisjes wenschen geen uitbarstingen van een hartstocht, die ons schrik aanjaagt, maar een hulde, die ons vrede in het hart stort. 't Is recht jammer, dat gij niet iets van die opvatting der liefde van ons hebt overgenomen. Uwe genegenheid zou daardoor in waarde winnen voor haar, wie ge ze aanboodt. Wellicht heb ik reeds meer toegegeven dan ik mocht aan de vrijmoedigheid waarop gij aanspraak maakt, omdat wij als broer en zuster zijn opgegroeid. 't Is niet edel van uwen kant daarvan misbruik te maken.’
Zij kijkt hem bij deze woorden zóo fier aan, dat hij nu op zijn beurt de oogen neerslaat en, ofschoon zijn ergernis verbijtend, haar niet in de rede durft vallen. Zij maakt van dien indruk gebruik en vervolgt:
‘Ik zou wenschen, dat uw toomelooze drift u niet ongeschikt maakte voor een kalme beschouwing van den toestand. Ongaarne zou ik in vijandschap van u scheiden. En wat anders kan 't einde zijn, indien gij op dezen toon voortgaat? Hebt gij mij niet bij al wat heilig is gevraagd u naar waarheid te zeggen, of ik u liefhad? Waarom toornt ge dan en overlaadt mij met verwijten, nu ik u eerlijk gezegd heb wat er in mij omgaat? Zoudt ge dan gewild hebben dat ik u en mij zelve bedroog en een liefde huichelde die ik niet gevoel?’

{==7==} {>>pagina-aanduiding<<}

‘Maar 't is niet mogelijk, Emma, dat gij mijne vurige liefde voor u niet zoudt beantwoorden. Heb ik niet reeds genoeg geleden door de onverschilligheid en koelheid, waarmee gij mij vaak martelen kondt en tot razernij toe jaloersch maken?’
‘Zonder dat gij het recht hadt jaloersch te zijn,’ antwoordt ze zacht. ‘Zoolang er tusschen ons geen sprake was van eene verklaring als die van zooeven, had ik zelfs geen vermoeden, dat uw hartstocht tot die hoogte kon klimmen. Laat ons verstandig zijn en werp gij alle jaloezie van u, gelijk ik mij verheug, dat gij voortaan geen voedsel meer zult geven aan een hartstocht, die uwer onwaardig is.’
‘Martel mij door uw koelheid, maar lach mij niet uit,’ zegt hij scherp en norsch. ‘Indien ge mij liefhadt, zou ik goed en edel geworden zijn. Wijt het nu aan u zelve indien ik verloren ga.’
‘Is dat een bedreiging of meent ge mij een onoprechte en onware betuiging af te dwingen van wat ik niet gevoel en nimmer gevoelen zal?’
‘Neem 't zooals gij wilt. 't Kan mij heel weinig schelen of er nog iets van mij terecht komt of niet.’
‘Dat is een besluit 't welk uwer onwaardig is, Albert. Ge weet hoe uw woeste aard vaak mijn vader een doorn in 't oog was. 't Zou ondankbaar zijn, indien ge zijn vriendschap en zorg beloondet door uw carrière te bederven, nu ge bijna aan 't eind zijt.’
Hij staat een oogenblik nadenkend stil. De herinnering aan haar vader en het leed dat deze gevoelen zal, indien hij een verkeerden weg bewandelt, maakt hem 't harte week en weerhoudt een bitter antwoord op zijne lippen. ‘Uw vader zou zeker met innige blijdschap onze handen in elkaar gelegd hebben, Emma. Ik weet dat uw weigering hem een teleurstelling zal wezen,’ zegt hij eindelijk.
‘Ik betwijfel 't, Albert. Meermalen heeft vader met bezorgdheid over uw woestheid en opvliegendheid gesproken. Mij dunkt ook u zal hij daarover wel eens onderhouden hebben.’
Hij ontkent dat niet. Doch gelijk zich van zijn woest en opbruischend karakter verwachten laat, heeft hij de onaangename gedachte aan de verhouding tot den man, wien hij achting en gehoorzaamheid schuldig is, reeds van zich afgestooten. ‘Dat mag zijn zooals 't wil,’ zegt hij. ‘Wat wij hier bespreken gaat

{==8==} {>>pagina-aanduiding<<}

u en mij alleen aan. Zelfs uw vader heeft het recht niet zich met onze hartsgeheimen te bemoeien. Gij alleen hebt te beslissen, of meent ge, dat ik dulden zou dat hij uw hand in de mijne legde, indien ik niet uw volle hart bezat?’
‘Dat zou mijn vader ook in geen geval doen,’ merkt zij zacht op. ‘Wat mij betreft, heb ik u alles gezegd wat ik te zeggen heb.’
‘Nog niet alles,’ valt hij weder heftig uit. ‘Nog niet alles. Of meent gij mij te kunnen bedriegen?’
‘Ik heb u wezenlijk niets meer te zeggen, Albert.’
‘Lieg niet, Emma. Het ergste hieldt ge voor mij verborgen.’
Hij is bij deze laatste woorden wederom met drift op haar toegetreden. Hij grijpt haar hand, die zij te vergeefs aan de zijne poogt te onttrekken. ‘Emma, zeg mij bij al wat heilig is, bij de nagedachtenis uwer moeder, bij de liefde voor uw vader, of er geen andere reden is dan die gij mij opgaaft.’
‘Ik heb u eerlijk gezegd wat gij weten wildet,’ herhaalt zij, doch terwijl zij dit zegt en tevens in zijn vlammend oog leest, vliegt haar het bloed naar het aangezicht en verraadt een diepe blos haar angstige ontroering. ‘Ik begrijp niet wat ge meent,’ voegt zij er haastig en gejaagd bij.
‘Gij begrijpt mij wel, Emma. Uw wangen spreken eerlijker dan uw mond. Uw hart behoort reeds aan een ander. Er is hier of ergens elders een ellendige lafbek, die mij uw liefde ontstolen heeft, die u omtrent uw eigen gevoelens heeft misleid. Ontken 't als gij kunt. Wie is hij? Hoe heet hij?’
Zijn houding bij deze vraag, die hij heesch en kort uitstoot, is weinig geschikt om haar tot een rechtstreeksch antwoord te bewegen. Toch weet zij zich in zoover te vermannen, dat ze hem toornig te gemoet voert: ‘En indien 't nu eens zoo was, welk recht hebt ge mij rekenschap te vragen? Is mijn hart niet vrij? Heeft 't ooit aan u behoort, dat gij hem, wien ik mijne liefde mocht willen schenken, een roover van uw eigendom durft noemen?’
‘Ik gun u die bespiegeling,’ is het antwoord. ‘Noem my zijn naam. Ik zal de rest wel met hem zelf afdoen.’
‘En ik geloof, dat wij 't hierbij kunnen laten,’ hervat zij, nu op haar beurt heftig onder den invloed van gekrenkte eigenwaarde en wrevel. ‘Gij wilt niet in vrede scheiden, niettegenstaande ik u de hand van vriendschap heb toegestoken. Ga dan

{==9==} {>>pagina-aanduiding<<}

uws weegs en laat mij den mijnen gaan. Voortaan hebben wij samen niets meer te praten.’
Zij keert zich om en laat hem staan. Albert heeft den moed niet haar te volgen. Wel knarst hij op de tanden en ballen zich zijn vuisten tegen den onbekenden medeminnaar. Maar haar fierheid dwingt hem eerbied af. ‘Ik zal hem toch wel weten te vinden,’ bromt hij.


II. Inlichtingen omtrent onze hoofdpersonen.

Albert is het eenige kind uit een echtverbintenis, die indertijd de haren van een deftig oud-Hollandsch echtpaar had doen vergrijzen. Meneer en mevrouw Van Duren, zoo heette het bedoelde echtpaar, waren niet wijzer dan hun tijd en hun tijdgenooten. Toen hun oudste zoon een jaar of acht in de Oost geweest was en nog altijd ongetrouwd bleef, hadden zij 't wel hun plicht geacht hem tot een huwelijk aan te sporen, maar indien zij vermoed hadden, dat zijn keus zich tot een kind van het land zou bepalen, zou 't hun genoegen gedaan hebben, wanneer hij niet geluisterd had naar hun goeden raad. Zóó toch hadden zij 't niet bedoeld. Een Hollander, die een flinke betrekking in 'slands dienst bekleedde, sloot eigenhandig zijn carrière en de beste kringen voor zich, zoodra hij een vrouw nam die in haar kleur ook maar de minste verwantschap verried met de koffieplantende en rijstplukkende bevolking. Het westersche ras behoorde zijn bloed onbesmet te bewaren. 't Was nu zelfs maar beter, dat hij niet met verlof overkwam als zijn tijd daar was. Zij konden eene kleurlinge toch niet als hun schoondochter presenteeren, al verlangden zij naar hun zoon met al de kracht der ouderlijke liefde. Willem zou zelf de treurige gevolgen van zijn dwaasheid ondervinden. De eer van een geslacht dat meer dan twee eeuwen op de hoofdgrachten van Amsterdam gewoond had en onder de steunpilaren van de beurs gerekend was, werd

{==10==} {>>pagina-aanduiding<<}

door zijn dwaasheid ter prooi gegeven aan de babbelzucht en den laster. 't Was meer dan schande. 't Was belachelijk!
Willem van Duren, die 't door vlijt en oppassendheid op dat moment reeds tot adsistent-resident gebracht had, gevoelde geen lust om zich door vaders bedreigingen en moeders smeekingen te laten overhalen om een oneerlijkheid te plegen. Hij schreef dat hij zijn woord gegeven had en dat hij zijn woord gestand zou doen, hoezeer 't hem ook smartte dat hij daardoor in botsing kwam met een vooroordeel, 't welk hij gehoopt had bij zijn ouders ten minste niet te zullen aantreffen. Hij was geen jongen meer en hij had rijpelijk over de zaak nagedacht eer hij den gewichtigen stap deed. Hij was overtuigd, dat, indien zijne ouders zijn aanstaande vrouw kenden, zij alle vooroordeelen zouden afleggen en geen regel toepassen die geen enkele uitzondering toeliet. Hij beriep zich op het oordeel van zijn eenigen broer, die zelf ook juist zijn hart en hand verpand had, zij 't dan ook meer naar den smaak van de oudelui. Indien Karel hem ook ongelijk gaf, dan wanhoopte hij aan den triumf van waarheid en gezond verstand over den waan van den dag, 't zoogenaamd fatsoen, en de hemel weet welke gekheden meer. Als men een blanke schoondochter wel durfde presenteeren, waarom dan eene bruine niet?
Karel, de tweede zoon der familie Van Duren, had het vertrouwen op zijn onbevangenheid en gezond verstand niet beschaamd. Hij lei het vooroordeel tegen een huwelijk van gemengd bloed volgens de uitnoodiging van zijn broer op de weegschaal en kwam, tot groote ergernis van zijn vader en moeder, tot een conclusie, welke hij in den volgenden vorm aan hun overwegingen aanbood. ‘De Oost is te ver van hier om met grond over het al of niet gelukkige van Willem's keus te oordeelen. 't Is veel meer zijn zaak dan de onze. Ik voor mij ben met de blanke gelaatskleur van mijn aanstaande hoogst, gelukkig, maar ik verzeker u plechtig, dat ik haar ook zou genomen hebben, indien ik hetzelfde karakter, dezelfde stille deugden en gelijkeliefde voor mij onder een bruine huid ontdekt had.’
‘Maar juist daarin zit de quaestie,’ had de oude heer Van Duren wrevelig geantwoord. ‘Die bruine of zwarte vrouwen zijn alle valsch, jaloersch, lui en slordig. 't Is niet om de kleur, maar de kleur verraadt den inborst. De landaard deugt niet.’
't Is nu al bijna twintig volle jaren geleden sinds de oude

{==11==} {>>pagina-aanduiding<<}

heer dit en nog menig bitter woord van gelijken geest en bedoeling ten beste gaf. 't Is morgen geweest en avond geweest vele honderd malen. De oude heer Van Duren en de oude mevrouw Van Duren hebben het tijdelijke met het eeuwige verwisseld, zonder genezen te zijn van wat hun beide zonen met toenemende overtuiging een vooroordeel bleven noemen. Als Willem schreef, dat hij innig gelukkig was met zijn zachtaardige, liefhebbende vrouw, dan hadden ze het hoofd geschud en elkaar vertroost met de overtuiging, dat hij zich zelf bedroog ten einde de maat van hun ergernis vol te meten. 't Bloed deugde niet. Ergo was Willem ongelukkig.
Willem was 't niet, maar hij werd 't toen een jaar of twee, nadat de mail hem de droeve tijding van het overlijden van de laatst overgeblevene zijner ouders gebracht had, ook de vrouw, om wier wille hij vader en moeder ongehoorzaam geweest was, hem ontviel. Sedert kwijnde hij en vond in de volle kracht van het leven een te vroegtijdig graf in het schoone morgenland. Op zijn sterfbed had hij zijn eenig kind aan zijn broer opgedragen. Karel zou den telg van gemengd bloed niet verstooten. De executeuren kregen de opdracht het kind met de eerste scheepsgelegenheid de beste onder goed geleide naar Holland te zenden. Het sommetje geld, dat hij als landsambtenaar van rang had kunnen oversparen, zou toereikend zijn voor de opvoeding van zijn zoon. Zijn broer zou de voogdij wel op zich nemen. In die zekerheid lei hij het hoofd rustig neer.
't Behoeft nauwelijks gezegd te worden, dat Karel van Duren het vertrouwen op zijn broederlijke gezindheid niet beschaamde. En toen hij den zevenjarigen knaap te Nieuwediep in zijn armen sloot en ondanks de lichtbruine tint de trekken van zijn eenigen broer herkende, verheugde hij zich te mogen volbrengen wat van hem gevraagd was. De knaap zou in hem al de liefde van een vader terugvinden.
Waarom mocht hij hem niet daarnevens die eener tweede moeder verzekeren?
Omdat Karel van Duren zich in de eigenschappen zijner blanke vrouw vergist had. Hij en niet Willem had reden gehad zijne ouders omtrent zijn huiselijk geluk te misleiden. En die blanke moeder, die het leven van haren man verbitterde, werd nu ten overvloede jaloersch. Zij ergerde zich dag aan dag aan de tegenwoordigheid van het Indische kind. Zij trok al haar

{==12==} {>>pagina-aanduiding<<}

teederheid voor het eenige dochtertje, 't welk zij haren man geschonken had, samen in de vrees voor besmetting. Albert was koppig. Albert was valsch. Albert was een leugenaar. Haar Emma was een engel, maar zou dat nooit blijven wanneer zij zoo'n speelkameraad behield. Reeds wist zij de sporen van bederf duidelijk aan te wijzen. En merkte Van Duren niet, hoe de kinderen door de gewoonte aan elkaar gehecht raakten? Lieve God, verbeeld u eens, dat hun een bloedsmenging in den tweeden graad boven 't hoofd hing!....
Van Duren had eerst gelachen om de jeremiaden van zijn vrouw. Daarna had de vrees hem bekropen, dat de kleine Albert het slachtoffer van haar afkeer zou kunnen worden. Hij zag hoe de knaap meer dan andere kinderen behoefte had aan liefde en hij begreep dat elke poging om hem die in zijn eigen huis te bezorgen ijdel zou zijn. Hij deed toen wat bijna iedereen doet in zoo'n geval. Hij zocht er elders ook niet naar, maar zond Albert naar een kostschool. Daar werd de knaap werkelijk wat zijn tante in hem gezocht en voorondersteld had, namelijk in de hoogste mate koppig. Hij zou er wellicht ook leugenachtig en valsch bij geworden zijn, indien zijn aard of het bloed, dat hem door de aderen vloeide, niet te goed geweest was voor deze twee ploertige ondeugden.
Nu, met de koppigheid op zichzelf had zijn voogd reeds genoeg te stellen. Zij gaf herhaaldelijk aanleiding tot de heftigste tooneelen en maakte 't een paar malen zelfs noodzakelijk, dat Van Duren Senior in persoon orde ging brengen in de verwarde relatiën van den kweekeling met zijn leermeesters of met een paar zijner medescholieren. En toch hing zijn hart aan den jongen, toch kon hij die sprekende oogen niet aanzien zonder dat het beeld van zijn broer voor hem verrees en hij, gedachtig aan diens uitersten wensch, in het voornemen versterkt werd 't telkens weer en nog weer met den deugniet te beproeven.
Toen hij een paar jaar later weduwnaar werd, nam hij hem onder dien indruk weer in zijn huis en groeide Albert voortaan met zijn nichtje Emma op, onder het toezicht van zijn voogd, die oogenschijnlijk, beter dan honderd anderen, de eigenschappen en de geschiktheid bezat om iets goeds van hem te maken.... indien er iets goeds van hem te maken was.
Toen Albert aldus voor de tweede maal in 't huis van zijn oom kwam, woonde deze nog in Amsterdam en dreef daar zijne

{==13==} {>>pagina-aanduiding<<}

handelszaken. Onderscheiden omstandigheden waren echter oorzaak, dat hierin verandering kwam. Zij deden Van Duren naar rust en stilte verlangen en hem de positie van den eersten op een dorp verkiezen boven die van den tweeden in eene stad. Hij werd door een paar zijner handelsvrinden, wier naam met de soliditeit vereenzelvigd scheen, op de meest onverwachte en ergerlijke wijze bedrogen. Daardoor verloor hij wel niet zijn fortuin, maar, wat 't ergst was, een evenredig gedeelte van zijn vertrouwen op de menschen en van zijn levenslust. Hij trok zich terug en vestigde zich op een villa, die toevallig in de nabijheid van Nichtevecht te koop aangeboden werd. Beletselen in de opvoeding van zijn dochter of pleegzoon deden zich daarbij niet voor. Albert ging juist in die dagen naar Delft waar hij zich voor Oost-Indisch ambtenaar wilde bekwamen. Emma had genoeg geleerd van 't geen haar vader voor een jonge dame noodig achtte. Zij zou nu zijn huishouden bestieren en zich op die wijze in de praktijk voorbereiden voor de taak, welke mogelijk eenmaal voor haar kon weggelegd zijn. Indien niet, dan kon hij haar gelukkig een onbezorgde toekomst verzekeren. Voorshands dacht zij aan niets dan aan haar plichten jegens haar vader en had hij geen reden om haar andere dingen in het hoofd te praten.
Albert en Emma waren dus samen opgegroeid. Wij weten reeds met welke resultaten. De kalmer natuur van het Hollandsche kind had zich niet aangetrokken gevoeld tot de hartstochtelijkheid van den knaap, die als een jong paard moest gedresseerd worden, al had ze zijn goed hart niet voorbijgezien en de liefde haars vaders zusterlijk met hem gedeeld. In vollen ernst had ze gehoopt, dat het verblijf in Delft zijn aandacht van haar zou aftrekken, en zich reeds kinderlijk verheugd in de aangename verhouding waarin zij evenals weleer zouden verkeeren, zoodra hij zijn keus elders bepaald had.
Maar heel anders was dit uitgekomen. Albert had een paar weken van zijn lange vacantie thuis doorgebracht en zou binnenkort weer naar Delft vertrekken. Hij had haar nu met al de heftigheid, die hem eigen was, zijn liefde verklaard. Hij had gesproken als een triumfator, die zijn wettig eigendom opeischt. De warmte, waarmee hij haar aanhing, de trouw, waarmee hij haar beeld in zijn hart bewaard had, de vrees voor teleurstelling en de bescheidenheid, die hem tot nog toe den mond ge-
{==14==} {>>pagina-aanduiding<<}
sloten had, dit alles was in rekening gebracht als zoovele bewijzen voor zijn goed recht. Hij was zeker van zijn zaak eer zij nog geantwoord had.
Deze eigenaardige vorm van een liefdesverklaring had haar op 't pijnlijkst gewond. Met een diep gekrenkt gemoed verliet zij hem.
Vooral verbitterde 't haar, dat hij haar had zien kleuren bij de vraag of haar hart reeds aan een ander verpand was. Wat gaf hem het recht tot die vraag en waarom was juist op dat punt haar antwoord zoo zwak en onvoldoende geweest? Hoe geheel anders zou zij die vraag hebben opgenomen, indien zij door een broer en niet door een pretendent gedaan was. O, een broer zou zij 't niet euvel hebben afgenomen. Ze had zelfs nog nooit zoo'n sterke begeerte gehad werkelijk een broer te bezitten.

Toen Emma thuis kwam, vertelde zij het gesprek met Albert aan haren vader, behalve het laatste gedeelte.
Van Duren Senior toonde zich niet verbaasd. ‘Ik had dit al eerder verwacht,’ zei hij kalm. ‘Als gij zin in Albert gehad hadt, zou ik tegen eene verbintenis tusschen u beiden geen overwegend bezwaar gehad hebben. Nu dit niet het geval is, spreekt 't van zelf dat ik u niet dwingen wil. Welberekend win ik er bij, want nu loop ik geen direct gevaar dat gij naar de Oost zult trekken. Blijf voorloopig maar bij uw ouden vader. Wij zullen den armen jongen zien te overtuigen, dat hij zich in het geval moet schikken. Een meisje, dat hem niet met heel haar hart liefheeft, zou hem diep ongelukkig maken.
‘Intusschen,’ ging hij voort, ‘heeft de schelm met zijn onbesuisdheid en hartstochtelijkheid mij nooit zoo'n leelijke kool gestoofd als nu. Voor de rust en den vrede kunt gij vooreerst elkaar niet dag aan dag zien. Een van beiden moet een poos van het tooneel verdwijnen.’
Emma greep dit denkbeeld met beide handen aan. Onder het huiswaarts wandelen had de vraag, welke houding zij voortaan tegenover Albert zou aannemen, haar reeds benauwd. ‘Onze wegen loopen van nu af uiteen,’ had ze gezegd. Dit kon geen phrase blijven.
‘'t Komt mij 't best voor,’ vervolgde haar vader na een oogen-
{==15==} {>>pagina-aanduiding<<}
blik nagedacht te hebben, ‘dat gij voor een poos van hier gaat. In dien tijd kan ik met Albert praten. De vacantie is bijna om en Albert zal wel gauw weer naar Delft trekken. Dan kunt gij dadelijk terugkomen. Nog heden breng ik u naar Amsterdam. Ge weet, bij mevrouw Van Horst zijt ge altijd welkom. Laat 't heeten, dat gij vóór den winter nog graag een paar weken in de stad wenscht door te brengen. Ze zullen 't heel aardig vinden, al is 't onverwacht... Doch daar komt Albert zelf aan. Laat mij met hem alleen en maak u gereed voor de reis.’
Emma had geen tijd om bedenkingen in 't midden te brengen, al stuitte 't haar tegen de borst dat zij, de dochter des huizes, het veld moest ruimen, in een geval waaraan zij geheel onschuldig was. Voor 't eerst kwam 't bij haar op, dat Albert hier een vreemde was, dat zijn rechten niet gelijk stonden met de hare. Doch die indruk duurde niet lang. Toen zij kalmer geworden was, gevoelde ze, dat 't haar voegde medelijden met den armen jongen te hebben en dat, wat van haar gevraagd werd, niet in vergelijking kwam bij de smart, welke zij hem onwillekeurig had aangedaan. Een meisje kan niet lang toornen op den man, die haar zijn liefde beleden heeft. Onder elken vorm blijft die belijdenis een hulde en wint zij in waarde naarmate de smart over de afwijzing grooter is. Emma had Albert verlaten met een woord, dat voor immer een scheidsmuur tusschen hen opwierp. Was zij niet te wreed geweest? Had hij zooveel hardheid verdiend?
Hoe meer Emma zich in die vragen verdiepte hoe minder ruw en onbescheiden haar de handeling van Albert voorkwam en hoe meer ze geneigd werd zich de kleine opoffering te getroosten, die haar vader als de beste oplossing der moeilijkheid aan de hand gedaan had. Zij zou de minste wezen. Albert mocht 't opvatten zooals hij verkoos. Indien 't haar vader gelukte hem te overtuigen, dat zijne woeste genegenheid een dwaasheid was, zou 't immers nog mogelijk zijn, dat ze haren broer terugvond en dat de oude vertrouwelijkheid terugkeerde.
Emma was geen ijdeltuit en had gelukkig nog niet geleerd met het hart van de mannen te spelen. Zachter gewaarwordingen overwonnen den wrevel van straks. Onderwijl ze bezig was haastig de noodige kleedingstukken bij elkaar te zoeken, ontviel haar nu en dan een traan, die getuigde van medelijden en haar hart eer aandeed.

{==16==} {>>pagina-aanduiding<<}

Emma was geen ideaaltje. Zij was een eenvoudig Hollandsch kind, dat is een vereeniging van goede en minder goede eigenschappen, die langzaam gerijpt waren onder den invloed van een gematigd klimaat en een schrale zonnewarmte. Hartstocht stond in haar oogen gelijk met misdaad en alleen de effen wegen des levens leidden tot de gelukzaligheid. Zoo had men 't haar op de school en vooral op de catechisatie geleerd, terwijl de lessen en vermaningen van hare moeder, zoolang zij die genoten had, en later de conversatie met hare kennissen zich zonder onderscheid in die zelfde richting bewogen hadden. De omgang met den wilden knaap was daarbij wel geschikt geweest om haar tegenstand te verstalen, niet om haar tot waardeering van het hartstochtelijke te bewegen. Kon het hartstochtelijke ooit de drijfveer zijn tot het goede? Was het einde van den hartstocht niet steeds het kwaad? 't Was al een groote overwinning van haar beter gevoel, dat ze weende om den jongen man, die gezegd had zijn verderf te zullen zoeken.... omdat hij haar liefhad en zij hem had teruggestoolen.
Er werd aan de deur gelikt. De oude dienstmeid, die naar 't heette onder Emma's oppergezag in het gezin werkzaam was, kwam op last van meneer vragen of ze de jutter ook helpen kon. Meneer was met den jongeheer Albert den tuin ingegaan. Kee zelf had met de grootste verbazing gehoord, dat de juffer zoo op eens naar Amsterdam ging. De jongeheer Albert zag er net uit alsof hij een ongeluk gehad had. Ze was wezenlijk verschrikt van zijn bleeke gezicht. Was er wat gebeurd? Had Albert 't een of ander gedaan, wat niet in den haak was?
‘'t Is zoo'n wilde robbert,’ zei Kee hoofdschuddend, ‘en 't is zoo jammer van hem. Hij heeft een hart van goud, maar 't is net een veulen dat pas in de wei komt.’
Emma knikte de oude getrouwe toe en stelde haar gerust. Er was niets van dien aard gebeurd.
‘Dan begrijp ik wel wat 't is,’ zei Kee, wier jarenlang verkeer in de familie haar boven elke bedenking van onbescheidenheid verhief, omdat zij eenvoudig gewoon was alle bedenkingen op dat punt ter zijde te schuiven, ‘dan begrijp ik 't wel. Jou oogen zien er ook niet uit of je in 't laatste half uur gezongen en gesprongen hebt, jongejuffer. Nu, 't is geen schande. Dat gebeurt alle jonge meisjes. Maar is dat een reden om dadelijk weg te loopen? Albert en jij hooren bij mekaar. Ik heb wel

{==17==} {>>pagina-aanduiding<<}

gedacht, dat 't er van komen zou. 't Is een ding om tegen op te zien, maar als die heertjes getrouwd zijn, worden ze wel tam. Kom, veeg die traantjes af en laat de oude Kee je feliciteeren. Lieve hemel, jij hebt met je beitjes zoo dikwijls samen op mijn knie gezeten en man en vrouwtje gespeeld....’
Emma lei haar de hand op den mond en deelde haar kort en goed mee wat er van de zaak was. ‘'t Spijt mij voor Albert,’ voegde zij er bij, ‘maar ik kon niet anders. Door zijn heftigheid zijn wij van nu af voor elkaar zoo goed als vreemden. 't Doet mij erg veel leed, Kee, maar 't is mijn schuld niet.’
Kee begreep volstrekt niet waarom 't niet anders kon. 't Was sedert lang voor haar uitgemaakt, dat Albert en Emma een paar moesten worden. Haar wijsheid stond stil voor het feit, dat de laatste geweigerd had.
‘Maar 't is toch een knappe jongen, juffrouw Emma, al ziet hij er wat bruiner uit dan wij 't hier gewoon zijn. Mij dunkt ik had in uw geval ja gezegd. Lieve deugd! jelui hebt tegenwoordig zooveel noten op je zang. Dat moet allemaal graven en baronnen hebben, geloof ik.’
‘Dat is 't niet, Kee. Maar je hebt zelf gezegd, dat Albert veel te driftig en te opvliegend is. Hij maakte mij bang toen hij... toen hij van zijn liefde sprak.’
‘Dat heb ik immers ook gezegd en dat is zoo, maar de meeste mannen zijn niet beter. Met de jaren worden ze wel bedaarder.’
‘Och, Kee, jij begrijpt dat zoo niet en jij kunt het niet begrijpen.’
‘'t Is mogelijk jongejuffrouw, maar ik zou meenen als een jongen zoo goed van hart is als de jongeheer Albert, dat je dan een heele boel andere dingen over 't hoofd kunt zien. En dat hij geen kind kwaad zou doen, dat behoef ik je niet te zeggen. Wat is hij dikwijls, toen je allebei nog klein waart, voor je in de bres gesprongen, wanneer andere jongens je plaagden, en hoe toegevend was hij altijd als jij iets hebben woudt wat hem eigenlijk toekwam. Wild is hij, maar heb ik niet met mijn eigen oogen gezien, hoe hij al het geld, dat hij in zijn zak had, aan een arme vrouw gaf, die met een half naakt kind bij 't hek zat en niet verder kon, omdat ze al zeven uur achter den rug had. Ook heb ik zelf ondervonden, dat hij wel stil kan zitten als 't maar de moeite waard is. Toen ik voor zes jaar die leelijke oogziekte had en heelemaal blind was, toen kwam hij mij

{==18==} {>>pagina-aanduiding<<}

's avonds in de keuken voorlezen. Hij was toen toch ook al een heele meneer. Als hij wist dat ik 't u vertelde dan zou hij erg boos wezen. Ik mocht 't niemand zeggen. Hij was bang dat ze hem zouden uitlachen. Maar 't geval leit er toe. Ik hoop maar dat hij er zich in zal schikken en er de tering niet van krijgen zal. 't Zou mij van een jongen als hij niets verwonderen.’
Kee zei dit laatste met het kennelijke doel om Emma al de diepte te laten peilen van de ellende, die zij in het hart van haren beschermeling had aangericht. Kee was een echte Hollandsche meid van den ouderwetschen stempel. Ze was aan de geheele familie innig verknocht. Ze vreesde haren heer en meester als een heilige en zou voor Emma door een vuur geloopen hebben, maar al wat ze aan liefde, zachtaardigheid en teederheid in haar hart omdroeg, dat bracht ze aan ten behoeve van den jongen deugniet, die nooit verzuimde haar te plagen, die haar handen vol werk bezorgde door den rommel, dien hij maakte, en de streken, die hij uitvoerde. Kee jammerde van den morgen tot den avond over zijn verdorvenheid, maar toen hij naar Delft vertrokken was, toen had ze meer dan een half uur in de keuken zitten huilen. 't Was haar sedert zoo stil en eenzaam geweest. Ze verlangde naar de vacantie en leefde van de eene vacantie op de andere.
En toch was het de bedoeling van Kee niet Emma zoo doodelijk te doen ontstellen als het geval bleek te zijn. De mogelijkheid dat iemand uit teleurgestelde liefde de tering kreeg, was op zich zelf al akelig genoeg; maar waar dit ten opzichte van Albert en haar vermeld werd, joeg 't Emma den angst in het hart. Toen Kee op haar verzekering, dat zij zich nu verder zelf wel helpen kon, de kamer verlaten had, bleef ze dus met die angst zitten en voegde zij zich zelf ernstige verwijten toe, omdat ze niet op een andere manier gehandeld had dan ze deed. Was 't goed geweest dat zij Albert niet reeds veel vroeger had doen gevoelen, hoe zij zijne liefde niet met wederliefde kon beantwoorden? Ze kon immers niet ontkennen, dat zij reeds lang gemerkt had wat er in hem omging? En zou 't niet nog beter geweest zijn indien zij hem rondweg beleden had, wat zij zelf voor haar vader als een heilig geheim verborgen hield, indien zij op zijne royaliteit gerekend en gespeculeerd had? De argwaan, die nu bij hem gerezen was, zou misschien nog een ander tot onheil kunnen worden. Als zij hem eerlijk gezegd had, dat haar

{==19==} {>>pagina-aanduiding<<}

hart niet meer vrij was, dan zou zij wellicht een bondgenoot en vriend hebben gewonnen. Maar kon en mocht zij dit? Zou hij aan een liefde, zooals zij die in haar hart koesterde, gelooven, aan een genegenheid zoo kalm en vredig als de hare, geboren onder zoo zonnige omstandigheden en door niets beproefd, zelfs niet door den twijfel aan de wederliefde van de tegenpartij. Het ziekteproces, indien deze liefdesbetrekking met iets van dien aard mocht vergeleken worden, was verloopen zonder crisis en zonder eenig gevaar of vrees. Het ontstaan was als dat van de Vecht, aan wier boorden ze gerijpt was. 't Eenige interessante was de geheimhouding, die de jongelieden elkaar hadden opgelegd, en de wedijver om te toonen, hoe trouw die belofte werd gehouden.
De gelegenheid voor 't een en 't ander was dan ook voortreffelijk geweest. De galant, van wien niemand vermoedde dat hij zich met zoo teedere zaken bezighield, was de zoon van den naasten buurman van Emma's vader. Onder zonneschijn was de vrijerij begonnen, eerst over, straks door de heg, welke de beide kleine bezittingen scheidde. De jongelui hadden elkaar al heel spoedig begrepen en sedert nooit een ander woord gewisseld dan wat van de innigste overeenstemming in karakter en neigingen getuigde. Daarbij waren de uiterlijke omstandigheden van weerskanten zoodanig, dat ook de toekomst geen zorg voor teleurstelling opleverde. Als Willem van den Bosch, zoo heette de galant, klaar was, dat is als hij zijn studiën op de gemeente-secretarie van een naburig groot dorp voltooid zou hebben, dan zou hij ergens in Nederland burgemeester worden, en als hij eenmaal op dien trap in de maatschappij stond, zou hem de hand van Emma niet geweigerd worden. Zijn vader, ofschoon maar een gewone boer, was rijk genoeg om zijn zoon den burgemeester tot een begeerlijke partij te maken. Willem zelf was uiterlijk een knappe jongen en door en door solide, naar de wereld zei.
Voor dat Emma de laatste hand aan haar toilet legde, schreef zij een kort briefje dat ze straks op een bekend plekje neer zou leggen, waarin zij Willem, van haar vertrek naar Amsterdam kennis gaf. Zij verzweeg hem de reden, maar zette daarvoor een dubbele portie liefdesbetuigingen in de plaats. Ze voldeed eigenlijk daardoor meer aan de behoefte van haar eigen hart, dan ze haren vriend poogde te troosten over een tijdelijke scheiding.

{==20==} {>>pagina-aanduiding<<}

Na het toonee met Albert, de verzekering van haar vader dat hij, bijaldien zij Albert had liefgehad, geen bedenking in het midden zou gebracht hebben en de lofspraak van de oude Kee op den ondeugenden jongen, was 't noodig zich zelve diep te doordringen van de overtuiging, dat de kalme manier waarop zij gelukkig geworden was de beste was en zij in waarheid verliefd. 't Was de indruk van een wild en woest natuurtafreel, die in botsing kwam met de bekoorlijkheden van een stil Hollandsch landschap.
Van Duren Senior had intusschen ruimschoots de gelegenheid gehad om twee opmerkingen te maken, vooreerst dat er een grens was aan zijn voogdelijk gezag, die hij nog niet kende, en ten tweede dat hij van den deugniet Albert veel meer hield dan hij ooit vermoed had.
‘Dat is een mooi geval, jongeheer,’ aldus begroette hij zijn pupil. ‘Emma heeft mij alles verteld. 't Zal er nu maar op aankomen u in het onveranderlijke te schikken. Mag ik vooraf vragen waarom gij niet den gebruikelijken en aanbevelenswaardigsten weg hebt, ingeslagen en met mij gesproken voor ge mijn kind zoo'n doodschrik op 't lijf joegt?’
Albert kijkt verbaasd op. 't Is blijkbaar nooit in hem opgekomen, dat die gebruikelijke en aanbevelenswaardige weg ook voor jongelui van zijn slag en in zijn omstandigheden aangelegd was. Daarbij is hij precies in een stemming om iedereen naar de keel te vliegen, die hem in den weg treedt. Of dat zijn voogd en weldoener is, doet minder ter zake.
‘'t Was een zaak tusschen Emma en mij,’ zegt hij kortaf.
‘Ei zoo? Maar de vader van Emma mocht, er toch, dunkt mij, ook wel iets van weten.’
‘Natuurlijk zouden wij 't niet voor u verborgen gehouden hebben, indien....’
De tranen springen hem in de oogen. Hij houdt plotseling op.
‘Nu laat dat dan maar zoo zijn,’ zegt van Duren Senior. ‘Ik ben ook jong geweest en de bom is nu toch verkeerd gesprongen. Wat ik recht had te vorderen zal ik van mijn kant u maar kwijt schelden, indien ge nu toonen wilt een man te zijn.’
‘Ik zou een kwajongen wezen, als ik mij bij den eersten aanval liet afwijzen,’ antwoordt Albert. ‘'t Zit hier te diep, om de zaak zoo koel op te vatten als u zoudt wenschen.’

{==21==} {>>pagina-aanduiding<<}

‘Dat geloof ik graag, mijn jongen. Gij zijt samen opgegroeid. Emma is, al zeg ik 't van mijn eigen dochter, een meisje dat waard is om er al zijn volharding aan te koste te leggen. Maar zij heeft nu zeer beslist verklaard niet genoeg van u te houden om uw vrouw te worden. Als gij elkander niet jaren lang kendet, zou dat voor een voorbijgaanden indruk kunnen gehouden worden. Nu valt er aan den ernst dier verklaring niet te twijfelen. Bovendien....’
‘Bovendien?’ vraagt Albert heftig, want de logica van het voorafgaande viel niet te ontkennen, wat hem verbittert. ‘Bovendien?....’
‘Ja, mijn jongen, gij moet 't mij niet kwalijk nemen, maar de reden, die zij opgaf, hangt zoo nauw samen met uw karakter en met het gebrek, waarover ik u reeds zoo dikwijls onderhouden heb, dat ik vrees, dat 't niet zal weg te nemen of te verbeteren zijn. Uw hartstochtelijkheid....’
‘Ik was niet hartstochtelijk,’ valt Albert in. ‘Ik was dood bedaard. Ik heb haar op den kalmsten toon gevraagd of ze mij liefhad. Dat ik daarna, toen 't eene woord 't andere uithaalde, mij zelf een paar maal vergeten heb, kan wel waar wezen, maar is dat mijn schuld? Ik ben niet van papier of hout, zooals de jongelui hier te lande. Ik heb Emma lief, zielslief, en ik zal haar niet opgeven.’
‘Ho, ho, dit op zich zelf is al een bewijs, dat gij u omtrent uw eigen karakter vergist. Of noemt ge dit besluit, nog afgezien van het feit dat 't tegenover mij als een bedreiging klinkt, ook al een staaltje van uw bedaardheid?’
‘Ik ben bedaard. Ziedaar, ik wil dadelijk erkennen, dat ik er geen bedreiging mee bedoel maar het eenvoudig gebruik als een bewijs dat mijn liefde voor Emma geen voorbijgaande vlaag is.’
‘Goed. Maar is die liefde niet aanmerkelijk bekoeld, nu ge weet....’
‘In 't minst niet. Emma begrijpt zich zelf niet. Zij is door den een of anderen aap van een kerel misleid. Haar eenvoudig en eerlijk hart heeft geen weerstand kunnen bieden aan zijn mooie praatjes. Ik verzeker u, dat 't zoo is.’
‘En ik verzeker u het tegendeel.’
‘Ik had haar nooit moeten verlaten,’ valt Albert weer in, met een autoriteit, die tegenover den vader van Emma, zijn

{==22==} {>>pagina-aanduiding<<}

voogd, zoo komisch klinkt, dat deze een glimlach niet bedwingen kan. ‘Zoolang ik bij haar was, hing ze mij aan met geheel haar hart.’
‘Als een zuster, zegt ze. Doch wat doet dat er toe? Gij zult u in het geval moeten schikken.’
Albert antwoordt niet. Hij knijpt de vuisten saam en kijkt zijn tweeden vader zoo treurig aan, dat deze diep medelijden met hem krijgt. Tot overmaat van ongeluk, treft dezen daarbij de gelijkenis met zijn overleden broer meer dan immer. ‘Verduiveld, jongen,’ zegt hij, ‘ik geloof dat jij jou koppigheid van niemand vreemds hebt. Jou vader wou indertijd ook niet naar raad luisteren, ofschoon er moeite genoeg gedaan is om hem van een huwelijk met je moeder terug te houden. Verstandige lui waarschuwden hem, dat 't zijn carrière kwaad zou doen, want dat ze in de Oost al net zoo kleingeestig zijn als hier te lande. Maar hij lachte ze allemaal uit en ging zijn gang.’
‘Was mijn vader ongelukkig met mijn moeder?’ vraagt Albert haastig.
‘Dat juist niet, maar 't zal hem in de conversatie toch wel gehinderd hebben, vooronderstel ik.’
‘Ba! En was u ook onder die verstandige lui, die mijn vader zoo'n goeden raad gaven. Ik vooronderstel dat u er niet bij geweest zijt.’
‘Neen, mijn jongen. Ik was er niet bij. Ik was destijds ook al net zoo'n stijf kop als hij. Maar als ik er nu over denk, dan geloof ik....’
Wat gelooft Van Duren Senior? Indien hij gelooft, dat hij nu een anderen raad zou geven, dan hij destijds gegeven heeft, waarom gaat hij dan niet voort? 't Is immers duidelijk dat Albert met elke seconde veld wint, dat hij zoo dadelijk in zijn oom en voogd een bondgenoot zal gaan begroeten. Of helpt 't iets, dat deze op eenmaal van batterij verandert en zegt:
‘Ik heb, om 't Emma en u gemakkelijk te maken, haar toegestaan voor een dag of wat naar Amsterdam te gaan logeeren. In dien tusschentijd zullen wij de zaak kalm en bedaard overleggen. Ge weet dat uw belangen mij evenzeer ter harte gaan als de hare. Maar laat ons 't daar nu voorloopig bij laten. Neem uw hoed en ga een flinke wandeling maken. Dat zal u goed doen. Geef mij de hand. Wat er ook gebeurt, zult ge in mij een vriend en vader blijven vinden.’

{==23==} {>>pagina-aanduiding<<}

Dat is de eenige toon waartegen Albert op dit moment niet opgewassen is. Hij slaat de handen voor de oogen en barst in tranen uit. Sprakeloos stort hij zich aan de knieën van zijn voogd neer. ‘Kom aan,’ zegt deze, terwijl ook hem de tranen in de oogen springen. ‘Dat ontbrak er waarachtig nog aan.’


III. Een kalme vrijage.

Willem van den Bosch had maar één gebrek. Hij dacht een beetje hoog over zich zelven. 't Was hem te vergeven. Hij was maar een boerenzoon doch, gelijk wij reeds zeiden, kon noch in uiterlijk noch in aanleg en verstandelijke ontwikkeling een der dorpelingen zich met hem meten. De meester had indertijd gezegd, dat er genoeg in hem stak om er een onderwijzer van te maken, maar de secretaris eener naburige gemeente, die een klerkje noodig had, had meester den jongen voor den neus weggekaapt door vader Van den Bosch al de heerlijkheden van het. burgervaderschap voor de oogen te tooveren. Van den Bosch de vader had er minstens drie nachten van gedroomd en was al een paar maal op het punt geweest zich bij zijn kennissen belachelijk te maken door zijn zoon aan te spreken met den titel, die in de toekomst voor dezen weggelegd was. ‘Mijn zoon de aanstaande burgemeester’ klonk hem als muziek in de ooren. Hij zelf had 't nooit verder kunnen brengen dan oudste lid in jaren van het Polderbestuur.
Willem lachte om de ijdelheid van zijn papa, maar voelde ondertusschen zijn borst hooger zwellen zoo dikwijls deze op de toekomst zinspeelde. Hij behoefde niet hard te werken om de stoute verwachtingen van zijn beschermer, den naburigen secretaris, ver te overtreffen. Daarbij prikkelde de eerzucht hem om zich de manieren en de beschaving aan te schaffen, die hij later zou noodig hebben. 't Stond bij hem vast, dat hij te goed

{==24==} {>>pagina-aanduiding<<}

was voor zijne omgeving. 't Toeval was hem gunstig en vuurde zijn verbeelding nog krachtiger aan. Al hielden de buren geen andere gemeenschap dan die zich in een vriendelijk goeden morgen en goeden avond uitsprak, zoo nam Willem toch de vrijheid om zijn oogen rijkelijk te laten genieten van de omstandigheid, dat hij over de schutting kon heen kijken, en daar hij toch aan 't fantaseeren was en zijn vlieger al hooger en hooger stijgen liet, lag 't voor de hand, dat hij onwillekeurig Emma begon te beschouwen als de schoone prinses, die hem op den troon zou verheffen. 't Meisje was mooi genoeg om op zich zelve begeerd te worden, de naam van de familie had een voortreffelijken klank, maar Van Duren, ofschoon zelf rijk, zooals de buitenwacht vertelde, zou een rijken boerenzoon niet afwijzen indien deze zich een eervolle positie wist te verwerven. 't Kwam er dus maar op aan, dat Willem zich op de een of andere manier met de jonge dame in aanraking stelde. Zou 't te vrijpostig wezen indien hij haar kortweg aansprak wanneer ze in het prieel achter in den tuin zat en de mooie fijne vingers bewoog bij het borduren, alsof zij op hem zat te wachten?
Zeker, dat zou te vrijpostig wezen. Maar 't was niet te vrijpostig, dat hij op zekeren dag, terwijl zij bezig was appels te plukken en een overhangenden tak, waarvan de vruchten eigenlijk aan de Van den Bosschen en niet aan de Van Durens toekwamen, niet bereiken kon, met een kleur als bloed en een hart als een stoomhamer den tak naar haar toe boog en hem vasthield tot al de blozende vruchten, in haar schoot lagen. In den vriendelijken glimlach, waarmee ze hem dank zei, meende hij, een aanmoediging te lezen.
Als zoo'n spelletje eenmaal begonnen is, dan kan men gerust aan de partijen overlaten het behoorlijk uit te spelen. Hoe vrij en ongedwongen het schijnt, is 't toch wel degelijk aan regels gebonden. De indrukken van den vorigen dag zijn de voetsporen voor den volgenden. 't Hart en de verbeelding doen alles.
De jonkman was van nature niet beschroomd - veeleer 't tegendeel - maar tegenover Emma overviel hem in den eerstentijd regelmatig een eigenaardige schuchterheid, die haar voor hem innam, al scheen zij hem ternauwernood op te merken. Zij raakte aan zijn kleine attenties en vriendelijkheden gewoon, eer ze 't wist. De belangstellende galant mocht uit haar toenemende tegenwoordigheid in den tuin opmaken dat zijn voorko-
{==25==} {>>pagina-aanduiding<<}
mendheid haar althans niet wegjoeg. Ten minste hij vatte 't als zoodanig op. 't Gaf hem den moed om eerst een buurpraatje, daarna een meer vertrouwelijk, straks een teeder gesprek aan te knoopen. En 't ging telkens goed, ja 't ging hoe langer hoe beter. Eer zij er op verdacht waren, was de stille vrijage in vollen gang. En deze was zoo geheel in harmonie met hun omgeving, dat 't niet in hen opksvam een ernstig onderzoek naar de wederzijdsche geschiktheid in te stellen. Emma gaf zich met hart en ziel aan de bekoring eener zoo kalme liefde over. Willem kon er zijn werk op de secretarie best bij waarnemen en zijn droomen van de toekomst er mee opknappen. De verleiding tot voorloopige geheimhouding was dus groot. Zij bezweken er voor. Als Willem over een paar jaar kant en klaar was voor het burgemeesterschap, dan kon hij tegelijkertijd bij den minister en bij meneer Van Duren gaan solliciteeren. Emma had vooreerst toch ook geen plan om haar vader alleen te laten.
Dat dergelijke stille liefdesbetrekkingen haar gevaarlijken kant hebben en de grens tusschen het geoorloofde en ongeoorloofde hoogst moeilijk te trekken is, hinderde onze jongelui volstrekt niet. Ze dachten er niet aan. Ze bedoelden 't eerlijk. Ergo was alles in orde.
Emma vermeed steeds over Albert te spreken en Willem vroeg naar niets of niemand van haar betrekkingen en vrienden. Al wat hij weten moest, dat wist hij. Te zijner tijd zou hij de buren een eer aandoen. Nu zou 't een gunst zijn, als hij bij een openlijk aanzoek niet smadelijk werd afgewezen, want Willem kon niet ontkennen, dat zijn eigen vader een groote lomperd was. De Van Durens zouden dien onmogelijk als hun gelijke kunnen bejegenen. De man had de grootheid wel in den neus en gedeeltelijk in den zak, maar presentabel was hij niet en zou hij nooit worden.
Dat was dan ook waarschijnlijk de reden waarom Van Duren en zelfs de oude Kee, die anders scherp genoeg uit haar oogen keek, van de vrijage niets bemerkten of liever, toen zij de jongelui een paar maal in een gesprek over de schutting verrasten, nog niets vermoedden.
Albert was, gelijk wij reeds weten, even blind op dit punt. Dat komt er van wanneer men geen open oog heeft voor het eigenaardige eener stille landelijke natuur. Zelfs nu hij de volkomen overtuiging gekregen had, dat Emma hare liefde reeds aan een ander ten offer had gebracht, kwam 't bij hem nog niet op dien in de

{==26==} {>>pagina-aanduiding<<}

onmiddellijke nabijheid te zoeken. Veeleer dacht hij met zorg over haar reis naar Amsterdam en besloot hij die zooveel mogelijk te bekorten. Hij zelf zou aan een zijner Delftsche vrienden schrijven en zich voor een poos bij de familie van dezen begraven. Dat hij zich niet dadelijk op zijn kamers te Delft terugtrok vond zijn oorzaak in de lijdelijkheid, waartoe zijn gemoedsstemming aanleiding gaf, en de stille hoop, dat hij in Emma's vader nog een bondgenoot zou vinden door wiens hulp hij met beteren uitslag een tweede kans wagen kon.
Wij moeten erkennen, dat het straks meegedeelde gesprek hem recht gaf tot die hoop.

Emma werd in Amsterdam met open armen ontvangen. Men vond 't zoo natuurlijk dat een jonge dame van haar leeftijd, die zomer en winter buiten woonde, eer de kwade moesson begon, nog eens van de vermakelijkheden der hoofdstad 't hare hebben wou, dat men niet eens opmerkte hoe bleek zij er uitzag en hoe stil ze was. Zij moest nu maar recht veel genieten. Albert was thuis en haar vader had dus gezelschap. Men liet haar stellig in de eerste zes weken niet los.
Onder gewone omstandigheden zou die laatste vriendelijke mededeeling door Emma zeker op prijs zijn gesteld. Zelfs nu haar vader ernstig en beslist de gedachte aan een langer verblijf dan hoogstens veertien dagen afwees, maakte de gulhartigheid nog den gewonen indruk. 't Huis van mevrouw Van Horst was een recht gezellig huis. 't Was of hier nooit andere gasten dan het geluk en de vroolijkheid geherbergd werden. De geheele familie scheen saamgespannen te hebben om zooveel van het leven te genieten als het leven maar opleverde. 't Was dus onmogelijk aan de bekoring geheel weerstand te bieden.
Mevrouw Van Horst zelve was een aardig klein weeuwtje, dat stellig door een grappigen inval der natuur tot het hoofd, en sedert tien jaar tot het eenige hoofd van een groot gezin gepromoveerd was. Zij was de vijftig reeds lang voorbij en had een zekere gezetheid, die voor deftigheid kon doorgaan, maar zij worstelde al glimlachend en schertsend met zeldzame kordaatheid tegen elk gebrek van den naderenden ouderdom en wist nu het eene dan het andere zoo ver in haar macht te krijgen, dat zij zonder al te veel valsche nederigheid het com-
{==27==} {>>pagina-aanduiding<<}
pliment, meer de oudste zuster van de andere meisjes dan de koningin van de bijenkorf te gelijken, kon aanhooren. Haar vlugheid was werkelijk bewonderenswaardig. De grijze krullen, die haar slapen bedekten, schenen meer tot een sieraad te dienen dan om te herinneren aan den tijd toen ze nog bruin waren. Als zij een bevel uitdeelde, dan klonk 't als een proefneming in de kunst van regeeren. Een berisping was uit haar mond iets zoo lachverwekkends, dat niemand die als ernst opvatte en niemand er zich in den grond der zaak iets van aantrok. Toch deed men alles wat zij verlangde, omdat men zooveel van haar hield.
Het gezin van mevrouw Van Horst bestond uit vier zonen en zes dochters. De laatste waren alle zonder onderscheid nog vrij en schenen hoegenaamd geen plan te hebben om die vrijheid prijs te geven ten dienste van de maatschappij, jegens welke papa en mama hun plicht in ruime mate gedaan hadden. Ze vonden er zelfs pleizier in, dit als een van de krachtigste blijken van haar gezond verstand aan te voeren. Mama kon getuigen, hoe lastig het bestuur van zoo'n druk bevolkt gewest was. Mama zou nog veel vroolijker en nog veel gezonder en nog veel vlugger zijn als zij niet zooveel kinderen had. Of zij dan wenschten, dat 't anders mocht wezen? Wel neen, ze bleven integendeel juist daarom bij mekaar. Mama moest haar straf dragen en ieder van hen moest mama in liefde en voorkomendheid een deel van de zorg, die hij of zij haar op den hals gehaald had, terugbetalen.
De oudste zoon des huizes viel een beetje uit 't soort. Hij nam nooit deel aan de goedhartige plagerij van de anderen, maar speelde daarentegen gaarne de rol van huisvader. 't Werd hem door de overigen van harte gegund. Eduard was nu eenmaal een solide jongen, die de wijsheid in pacht had. Mama mocht wel heel dankbaar wezen, dat ze in geval van nood en bij algeheele onhandelbaarheid van de bende, op een raadsman rekenen kon. De rest was onverbeterlijk wild en loszinnig. Als mama en Eduard, of liever als Eduard en mama er niet waren, dan kwam er van de familie niet veel terecht.
Emma was nog geen half uur in huis of zij was volkomen op de hoogte gebracht. Nadat mama met Emma's vader een verstandig gesprek over koetjes en kalfjes had aangeknoopt, stoof de geheele troep, behalve Eduard, die naar zijn kantoor

{==28==} {>>pagina-aanduiding<<}

moest, met de logée naar alle hoeken en gaten van het huis, alsof zij 't vroeger nooit gezien had. Er was sedert haar laatste bezoek zooveel veranderd en verbeterd wat zij bewonderen moest, dat zij door de drukte werkelijk voor een poos de stemming, waarin zij hier gekomen was, geheel vergat. Daarbij werden haar voor de eerstvolgende dagen en weken zooveel plannen voorgelegd, dat zij, evenals de koningen en de ministers, geen enkel inkeek en ze maar alle en bloc goedkeurde. Toen haar vader tegen den avond weer vertrok, was hij dan ook tamelijk gerust, dat zij zich 't gebeurde tusschen haar en Albert niet te sterk zou aantrekken. Hij zegende den goeden inval om haar juist hierheen te brengen.
Emma zelve verbaasde en ergerde zich intusschen over de gemakkelijkheid, waarmee zij zich in den toon van het gezin voegde. Eerst 's avonds, toen zij alleen op haar kamer was en de indrukken van den dag verzamelde, kostte 't haar een paar tranen, doch ze wist ternauwernood of die gewijd waren aan het feit, dat zij zonder persoonlijk afscheid van Willem van den Bosch vertrokken was, of wel aan de waanhoop van Albert na hun gesprek van dezen morgen. 't Was of beide gedachten en overleggingen hier in 't geheel niet thuis behoorden. Wanhoop over teleurgestelde liefde scheen zoo onmogelijk onder dit dak, dat Emma niet eens een vertrouwde onder de meisjes zou weten te vinden, aan wie zij kon vertellen wat Albert gezegd en wat zij geantwoord had. Doch nog veel meer zou zij zich schamen over haar landelijke vrijage, een soort van kinderspel, dat zij met zooveel ernst en zielsverrukking gespeeld had.
Die indruk ten opzichte van de twee zaken, welke haar 't meest bezighielden, werd den dag na haar komst en volgende nog versterkt. 't Bleek dat de jonge dames onder dit dak het huwelijk niet zóó bespottelijk en onraadzaam vonden, als zij 't wilden doen voorkomen, maar dat ze door haar dartelheid zelve de deur voor alle ernstige aanzoeken sloten. Er kwamen veel heeren aan huis, vrienden van de broers en vrienden van de vrienden, maar niet een bracht 't ooit tot een engagement. De meisjes voorkwamen elke declaratie door haar vooruit te loopen. Eer een heer zijn mond open deed om te vragen of Suze, Johanna, Mina of hoe ze verder mochten heeten, ook soms wederiefde voor hem koesterde, had ieder van de meisjes op haar

{==29==} {>>pagina-aanduiding<<}

beurt reeds gepubliceerd, dat zij een soortgelijke vraag te gemoet zag en lachend den raad der anderen ingewonnen hoe ze den verliefden gek 't best den bons zou geven. Als hij er tegen kon, zou hij later wel terugkomen en kon ze er desverkiezende altijd nog ernst van maken.
Mevrouw Van Horst deed er ook 't hare toe, om langs een meer gebruikten weg alle serieuse engagementen buiten de deur te houden. Zij vertelde aan ieder, die 't hooren wilde, dat zij nooit haar toestemming zou geven dat er in de rij en de volgorde der zusters een gat gemaakt werd. Zij was 't met Laban eens. Eerst de oudste en dan de volgende, tot de zesde toe. Met de jongens was dit een ander geval. Haar oudste zoon zou wel nooit trouwen zoolang zij leefde, want zij was een gansje in al wat administratie betrof en ze vertrouwde niemand. Doch de anderen moesten niet te lang wachten, en goed uit hun oogen kijken. Zij zou toch niet eeuwig leven, en wat moest er dan gebeuren? Zes zusters in éen klooster ging nog, maar zes zusters met vier broers in één huis zonder hoofd en zonder wet was 't gekste wat men zich kon voorstellen. Deelen was nog grooter gekheid. Dat moesten ze nooit doen. Ze had goddank meer dan genoeg in de wereld, maar als haar kapitaal in tien gelijke porties verdeeld werd, dan was 't zoo goed als niemendal. Daarbij vertelde zij ook nog, dat haar dochters nooit degelijke huismoeders zouden worden. Ze waren daarvoor te levenslustig, te ijdel, te coquet en.... te goed.

Albert deed na het onderhoud met zijn voogd een flinke wandeling, maar 't hielp hem niemendal. Integendeel. De beweging bracht zijn bloed in nog sneller gang dan gewoonlijk. 't Is aan de soort van bloed, als door zijn aderen stroomde, eigen, dat sneller beweging meer gisting, meer opbruisching met zich brengt. Albert vond 't na een half uur van koortsachtig nadenken - dat den naam van nadenken eigenlijk niet verdiende - laf, dat hij zich door de kalme beschikkingen van zijn vaderlijken vriend had laten beetnemen. Hij mocht en zou niet van het terrein wijken. Veeleer zou hij trachten Emma in den weg te treden en nogmaals te spreken. Hij wist waar hij haar kon aantreffen. De familie Van Horst was hem bekend, en al achtte hij 't minder gepast in de gegeven omstandigheden zich

{==30==} {>>pagina-aanduiding<<}

rechtstreeks aan te melden, zoo zou niemand er iets op kunnen aanmerken, indien hij haar toevallig in de komedie, in 't Paleis voor Volksvlijt of op een andere publieke plaats tegenkwam. Als men hem zag, zou hij niet eenmaal den eersten stap behoeven te doen. Met uitzondering van Eduard waren de jonge Van Horsten fideele knapen. Zij zouden hem naar hun tafeltje tronen, zelfs al bood hij voor den schijn tegenstand. Eenmaal daar zijnde, zouden mevrouw en de meisjes wel voor de rest zorgen. Emma mocht zich in den beginne een weinigje verstoord toonen over al die toevalligheden, hij twijfelde niet of ze zou ze hem vergeven. 't Was immers alles uit liefde wat hij deed?
Voorts moest en zou hij weten, wie de ploert was, die hem het hart van Emma ontfutseld had. 't Moest een ploert wezen. Emma kon alleen verschalkt zijn door een ellendeling met visschenbloed in de aderen. Albert trilde van woede bij de gedachte dat die vent, God alleen wist reeds hoe lang, genoten had, wat hem ontzegd werd, omdat hij niet saai en zoogenoemd kalm genoeg was. De anonymiteit was in deze het ergste. Zijn natuur was niet geschikt om tegen spoken en schaduwen te vechten. Met vleesch en bloed nam hij 't daarentegen onder alle omstandigheden dolgaarn op. 't Was net een kolfje naar zijn hand om zoo'n dief en inbreker de hersens in te slaan.
't Resultaat van de eenzame wandeling was dus, dat Albert besloot den brief aan zijn academievriend niet te schrijven en, in de afwezigheid van zijn voogd, Kee te ondervragen. Hij was zeker van haar bondgenootschap en versmaadde 't niet.
‘Jij weet, Kee,’ zegt hij, ‘dat ik voor juffrouw Emma altijd bezorgd ben geweest als een broer voor zijn zuster’ (hij lacht zenuwachtig bij de laatste woorden). ‘Ik had er het recht toe. Zeg jij me nu eens of er tijdens mijne afwezigheid ook 't een of ander gebeurd is, wat haar betreft en wat ik dien te weten. 't Zou bijvoorbeeld kunnen wezen, dat de een of ander.... Enfin, Kee, jij begrijpt me wel.’
Kee lacht witjes. Zij knipoogt, zij 't ook dat de wolk van haar voorhoofd nog niet is weggedreven. Maar ze wil geen misbruik maken van het overwicht dat ze toevallig op hem heeft. ‘Jongeheer Albert,’ antwoordt zij daarom, ‘u behoeft met mij geen praatjes te maken. Ik weet van dat broeren en zusteren alles.’

{==31==} {>>pagina-aanduiding<<}

‘Ei?’.... vraagt Albert.
‘Wel, ik heb er niets tegen. Ik heb 't al lang gemerkt dat jij dien weg op woudt. Ik vind, dat juffrouw Emma 't wel anders had kunnen opnemen, dan ze deed.’
‘Dus dat weet je ook al,’ roept Albert uit, die veel neiging gevoelt om de oude getrouwe in zijn armen te sluiten, nu 't blijkt dat zij 't met hem eens is. ‘Hoe weet je dat? Heb jegeluisterd, Kee?’
‘Foei, hoe kun je dat van mij denken, jongeheer? Maar ik vond juffrouw Emma op haar kamer, toen ze bezig was om haar koffertje te pakken. Ze heeft mij alles verteld. Ze had tranen in haar oogen.’
‘Tranen in haar oogen?’ vraagt Albert opgewonden en vergeet daardoor op te merken, dat eene mededeeling van hetgeen tusschen Emma en hem was voorgevallen aan de meid, minder kiesch kon geacht worden. ‘Tranen in haar oogen, zeg je?’
‘Ja, ja, tranen in haar oogen. Is dat zoo vreemd? Denk je dat 't zoo gemakkelijk is voor een jong meisje als juffrouw Emma om neen te zeggen. En geloof je niet dat zij, toen ze alleen was, er anders over is gaan denken dan ze zich tegenover jou uitliet?’
‘Zou je dat denken, Kee?’
‘Wis en zeker, jongeheer. Ik ben nu wel een leelijke oude vrouw, maar ik ben niet altijd zoo geweest. Wij kennen die soort van dingen. Toen ik jong was’....
Albert is in geen stemming om gekheid te maken. Toch kan hij zijn natuur ook nu zelfs niet geheel verloochenen. De conclusie, dat ze oud en leelijk is, klinkt uit den mond van Kee niet zoo komisch, als de verzekering, dat zij ook eenmaal jong en misschien wel mooi geweest is. Men moet 't uit haar eigen mond hooren om 't te gelooven.
‘Dat behoef je mij niet te verzekeren, Kee,’ zegt hij met een glimlach, die 't effect maakt van een zonnestraaltje op een buiegen Novemberdag. ‘Jij hebt een goed oog op die dingen.’
‘Ik had 't ook graag anders gezien,’ vervolgt de oude getrouwe, niet weinig verguld met het compliment, dat haar veertig jaar jonger maakt. ‘Ik had in mijn onnoozelheid gedacht, dat jelui bij mekaar hoordet. Onze mevrouw hield wel niet van je en ik moet zeggen je bent wel wat wild ook, maar anders zou ik meenen, dat juffrouw Emma al geen beter party doen kon.’

{==32==} {>>pagina-aanduiding<<}

‘Maar die tranen, Kee! Wat duivel deden die tranen er bij?’
‘Ik heb al gezeid, dat 't tranen van spijt of mogelijk van berouw zullen geweest zijn. Ook werd ze boos, toen ik een goed woord voor je deed; maar ook dat boos worden zag er me niet naar uit om te gelooven, dat ze liever had gezien, dat ik je naam niet genoemd had. Lieve deugd, leer mij de jonge meisjes niet kennen.’
‘Dus zou je denken, Kee?...’
‘Dat de zaak nog niet uit is? Wel wis en zeker denk ik dat. De aanhouder wint, jongeheer Albert. Keulen en Aken zijn niet op één dag gebouwd.’
‘Maar we zijn zoo goed als gescheiden. Mijn oom heeft Emma met opzet weggezonden om ons niet bij mekaar te laten.’
‘Nu ja, maar wat zou dat? Die bui zal wel overdrijven en dan begin je maar weer van voren af aan. Ik heb indertijd een vrijer gehad, dien ik driemaal heb weggestuurd. Toen hij de vierde keer niet weerom kwam, toen was 't uit. Maar als hij voor de vierde maal was teruggekomen, dan geloof ik dat ik hem genomen had.’
Albert moet nu werkelijk zich zelf bedwingen om haar niet te omhelzen. ‘Kee, je spreekt als een boek. Zag je er mij soms op aan, dat ik 't maar dadelijk zou opgeven? Je kunt zeker wezen, dat ik er geen oogenblik aan denk. Maar zeg eens, heb je nooit iets gemerkt van andere...? Je begrijpt mij wel.’
‘O, je meent van kapers op de kust, jongeheer. Neen. Daaromtrent kun je gerust wezen. Waar zouden die hier van daan moeten komen? We zien nooit een sterveling. We leven als in een woestijn. Of 't moest die jongen van hier naast zijn, die voor burgemeester studeert. Maar dat is te gek. Ik heb wel eens gezien nu en dan dat hij over de schutting een praatje maakte, maar dat was dan ook alles.’
‘Ik ken dien jongen niet, Kee. Hoe ziet hij er uit?’
‘'t Is een knappe jongen, dat moet gezegd worden. Maar hij zal 't wel uit zijn hersens laten, zou ik denken, om naar onze juffer te kijken. Zoo'n boerenkinkel!’
‘Dat is zoo, Kee. Dat zou te gek wezen; maar de wereld is nu eenmaal gek. Zou jij meenen, Kee, dat juffrouw Emma zich kan hebben laten belezen door zoo'n boerenjongen.’
‘Neen,’ antwoordde Kee beslist. ‘Ik sta er voor in, dat zij hem nooit nemen zou; daarvoor weet de juffer veel te goed

{==33==} {>>pagina-aanduiding<<}

waar ze staan moet. We zouden hem zien komen, als hij aan zoo iets durfde denken. Hij zal ook wel wijzer wezen.’
Albert meent dit ook. Toch draagt hij Kee op, goed uit haar oogen te kijken en hem op de hoogte te houden als ze iets merkt, 't zij dan wat den jongen Van den Bosch betreft, 't zij een ander. ‘Ondertusschen zal ik zelf een eindje verder het terrein eens gaan opnemen en zorgen, dat juffrouw Emma en ik elkaar hier of daar tegenkomen,’ vervolgde Albert. ‘Ik zal een briefje voor mijn oom achterlaten en ga zelf met den eerstvolgenden trein naar Amsterdam. Mijn oom komt niet voor van avond thuis. Dan kun jij hem het briefje geven.’
Kee verschrikt. Ze begint te vreezen, dat zij onwillekeurig tegen den wil van haar heer en meester gewerkt heeft. ‘In 's hemelsnaam, jongeheer Albert,’ roept ze uit, ‘doe dat niet. Je bent zoo schrikkelijk heet gebakerd.’
‘Ben je mal, Kee? Moet ik dan hier op Nichtevecht stil zitten wachten en mij dood ergeren aan mijn eigen lamzaligheid?’
‘Je bent veel te heet gebakerd, jongeheer,’ herhaalt Kee, alsof de kracht in het herhalen zat. ‘Je oom is doodgoed, maar toch zal hij, als je dit doet, erg boos wezen. Ik neem 't niet voor mijn rekening. Ik wil van je briefjes niets weten.’
‘Dan val je me tegen, Kee. Weet jij er wat beters op?’
‘Ik heb je al gezegd, dat de dingen zich van zelf wel schikken zullen. Juffrouw Emma komt over een dag of wat terug, en dan zal ze wel inzien, dat ze verkeerd deed.’
‘Ik kan met dat zich-van-zelf-schikken niet overweg. Niets doen en afwachten passen mij niet.’
‘Neen, dat weten we. De jongeheer hakt er liever op in en bederft zoo zelf den heelen boel.’
‘Dat doen juist jou Hollandsche jongens, Kee, door God's water over God's akker te laten loopen en rustig af te wachten tot hun alles, wat ze verlangen, wordt thuis gebracht. Dat ligt niet in mijn karakter.’
‘Neen, in jou karakter ligt 't niet. da's waar,’ antwoordt Kee, die evenwel haars ondanks niet kan nalaten den wilden knaap met blijkbaar welgevallen in de oogen te kijken. ‘Jou karakter of jou bloed is zoo heet als peper.’
‘Peper of wat anders, 't doet er niet toe. Maar ik kan 't niet en doe 't ook niet.’

{==34==} {>>pagina-aanduiding<<}

Kee zucht allerkomiekst. ‘Dan zal 't een mooie rommel worden,’ zegt ze. ‘Meneer zal woedend wezen.’
‘Och, kom, mijn oom is net zoo goed op mijn hand als jij. Hij is ook jong geweest en weet wel, dat wij Oosterlingen als 't er op aankomt, trouw en eerlijk ons woord houden. Zoo'n kleine afwijking van zijn plan zal hij mij niet kwalijk nemen. Ook zul jij, al kijk je nu nog zoo boos, wel een goed woord voor mij doen. Oom heeft mij zelf gezeid, dat mijn vader en moeder heel gelukkig samen geweest zijn. Mijn moeder was, zooals je weet, een Indische.’
‘Ja, ja, maar dat moet een heel bedaarde en stille vrouw geweest zijn. Bij de mannen is 't heel wat anders.’
‘Nou, dan heb ik de koppigheid van mijn vader, een echte Hollander, zoo goed als al jou landgenooten. Mijn oom heeft mij ook gezeid, dat mijn vader koppig was.’
‘Heeft meneer dat gezeid?’ vraagt Kee ten hoogste verbaasd. ‘Maar wat heb je dan met je oom uitgevoerd? Heb je hem betooverd?’
‘'t Is mogelijk. Maar is 't waar of niet, dat mijn vader koppig was?’
‘Dat was ie. Honderdmaal heb ik je grootvader en grootmoeder hooren jeremieeren, omdat hij indertijd niet naar goeden raad had willen luisteren.’
‘En toch gelukkig geweest is?’....
‘Gelukkig of ongelukkig, weet ik 't en wat doet dat er toe? Vraag dat aan je oom, jongeheer.’
‘Mijn oom heeft 't mij al gezegd, Kee. Mijn vader en moeder waren heel gelukkig, niettegenstaande hij blank en zij een beetje bruin was.’
Kee slaat nog eens de handen van verbazing in elkaar. Zij begrijpt niets van haar heer en gebieder, anders in haar oogen het model van bezadigdheid en zelfbeheersching. ‘Je hebt je oom betooverd, jongeheer,’ herhaalt ze.
‘Maar nu zul je dan toch wel niet weigeren mijn briefje aan hem af te geven, niet waar? Ik kan 't wel evengoed binnen op de tafel leggen of op zijn slaapkamer, maar ik wou graag dat jij er een goed woord voor mij bij deedt, bijvoorbeeld dat je 't mooi vindt en dat 't pleit voor de oprechtheid van mijn liefde, dat ik tegen de afspraak met oom gehandeld heb..... Toe Kee!’ vervolgt hij en 't is of al de indrukken van smart

{==35==} {>>pagina-aanduiding<<}

en wanhoop, welke in de laatste uren zijn hart bestormd hebben, op den achtergrond gedrongen worden om plaats te maken voor den hartelijken, vroolijken luim waardoor hij zich gewoonlijk onderscheidt. ‘Je bent ook jong geweest, Kee.’
Kee antwoordt niet. Zij durft, ondanks de hooge positie welke zij in de familie inneemt, de opdracht niet aanvaarden en weigeren kan ze toch ook niet. De jonge man staat voor haar met al het overwicht, 'twelk een knap uiterlijk, een open oog en een ondeugende glimlach kunnen verkenen. Hij, haar oogappel, is precies zoo opgegroeid als zij 't in haar droomen verwacht en gewenscht heeft. Daarbij is de herinnering aan het feit. dat zij ook jong geweest is, voor Kee even goed een onweerstaanbare verleiding tot het kwade als voor elke andere vrouw.
‘Leg den brief maar in de huiskamer midden op de tafel. Als ik er toe kom, zal ik hem zelf aan meneer geven. Anders krijgt uw oom hem toch in handen.’
‘En 't goede woord, Kee?’
‘Als ik den brief zelf aan uw oom geef, behoort dat natuurlijk er bij,’ antwoordt ze ontwijkend.
‘Dank je, Kee. Je bent een bovenste beste. Ik wist wel, dat je verstandig zoudt worden.’
Kee wijst den dank af. Zij heeft nog niets beloofd. Ze zal zien wat ze doet.
‘O, je doet 't,’ juicht Albert. ‘Ik heb er dan ten minste al twee op mijn hand.’
Hij gaat onder dezen indruk heen als een overwinnaar. Zijn gang is elastiek en vlug als altijd. De laatste zweem van neerslachtigheid verdwijnt, van zijn gelaat. Hij voelt, dat hij meester is van het terrein. Al de wolken boven zijn hoofd scheuren tegelijker tijd en de gouden zon van zijn geboorteland, die alles koestert en stooft en in een ommezien doet rijpen, werpt haar stralen op zijn fier opgeheven hoofd. Hij zal zijn doel bereiken. Met den voet stoot hij elk bezwaar en elken hinderpaal op zij.
Kee kan niet nalaten hem bewonderend na te kijken. Zij is trotsch op hem. Ze is trotsch, dat hij honderdmalen op haar schoot gezeten heeft en ze ondervindt iets van de verrukking eener moeder, die, zooals algemeen bekend is, onder alle hemelstreken de Oostersche zon nog ver in kracht en majesteit overtreft. ‘Een heerlijke jongen,’ mompelt ze, ‘al is hij een beetje bruin.’



{==36==} {>>pagina-aanduiding<<}

IV. Hoe Kee haar meester en den buurman te woord stond.

Toen Van Duren Senior 's avonds met den laatsten trein uit Amsterdam weer te Nichtevecht kwam, was hij alles behalve gesticht over het feit, dat Albert vertrokken was. Kee vertelde 't hem en de brief bevestigde het. Albert had 't niet eenmaal noodig geacht aan zijn ontrouw aan de afspraak met zijn voogd een glansje van noodzakelijkheid te geven. Hij had begrepen, dat elke andere manier om zijn onverflauwde genegenheid voor Emma te toonen, en met name het rustig afwachten, hem onwaardig was. Ergo was hij naar Amsterdam gegaan en zou geen gelegenheid verzuimen om Emma te ontmoeten.
‘Die verduivelde jongen,’ zegt Van Duren. ‘Hij zal mij dwingen mijn gezag te laten gelden en te toonen wie hier de baas is. Die knaap schijnt te meenen, dat hij alles doen mag. 't Is nu waarachtig nog gekker dan wanneer Emma hier gebleven was. Hij zal 't haar lastig maken, terwijl ik er niet bij ben en er niets aan veranderen kan. Toch kan ik haar voor mijn fatsoen niet dadelijk weer terug laten komen. De Van Horsten zouden lont ruiken en overal vertellen dat er een ongelukkige liefde in 't spel is. 't Is om al je geduld bij te verliezen.... Hé, wat sta jij daar te kijken, Kee? Jij hebt den jongenheer toch niet opgestookt? Hij kan bij jou geen kwaad doen, dat weet ik wel.’
Kee kijkt een beetje verlegen, maar dat is ook alles. ‘Ik heb hem niet opgestookt, meneer,’ zegt ze met nadruk. ‘De jongeheer Albert behoeft niet opgestookt te worden. Hij is warm genoeg, zou ik meenen.’
‘Maar waarom heb je hem dan niet tegengehouden? Je hadt hem toch wel kunnen zeggen, dat zulke dingen mij alles behalve pleizier doen. Of heb ik niets meer te zeggen in mijn eigen huis?’
Kee zwijgt, wat stellig de verstandigste partij is. 't Is er nog ver van daan, dat het gezag van meneer in zijn eigen huis betwist wordt.
‘Ik heb den jongen genoeg laten merken, dat ik tegen de zaak op zich zelf geen bedenking zou gehad hebben, indien ze

{==37==} {>>pagina-aanduiding<<}

elkander verstaan hadden. Ik had zelfs gemeend, dat mijn dochter meer van Albert hield dan het geval blijkt te zijn, maar ik wil niet gedwarsboomd worden door een knaap van dien leeftijd, als ik den een of anderen maatregel noodig acht in het belang van mijn naam en familie.... Waarom zegt ge niets, Kee?’
‘Omdat meneer volkomen gelijk heeft. De jongeheer Albert zou de eerste zijn om dat te erkennen. Hij vond den maatregel heel goed voor ieder ander behalve voor hem zelf, want hij kan nu eenmaal niet stil zitten en rustig afwachten wat de tijd zal brengen. Dat is zoo zijn natuur.’
‘Wat natuur!’ valt Van Duren in. ‘Dan moet hij maar eindelijk door scha en schande leeren wat ik hem dikwijls genoeg voor oogen gehouden heb. Hij zal en moet zijn natuur veranderen.’
‘Dat zal moeilijk gaan,’ meent Kee. ‘'t Zit er te diep in.’
‘Nu spreek jij den deugniet voor. 't Doet jou misschien wel pleizier dat hij tegen mij opstaat, hè?’
Kee vindt 't beneden zich te antwoorden. Ze heeft haar meneer ook al gekend toen hij nog een jongen was. Ze weet, dat ze een potje bij hem breken mag en acht zich beleedigd door zijn vooronderstelling.
‘Nu ja,’ zegt Van Duren die onder den indruk van haar welsprekend zwijgen, zich hervat, ‘pleizier is 't woord misschien niet, maar ik ken jou gewoonte om hem voor te praten.’
‘Ik geloof niet, dat er iemand is, die zooveel last van hem gehad heeft als ik,’ antwoordt Kee.
‘En die zoo bedroefd was, toen hij naar Delft ging. Wij hebben hem eigenlijk allebei bedorven.’
Dat is een waar woord. ‘Ja, allebei,’ valt de oude gedienstige haren meester in de rede. ‘Allebei. Dat mag u wel zeggen.’
‘Maar 't is nu uit,’ zegt Van Duren. ‘Ik duld niet dat hij mij openlijk weerstaat. Hij had behooren hier te blijven. Van middag heb ik lang en breed met hem gesproken. Hij was op 't laatst zoo bedroefd, dat ik waarachtig medelijden met hem kreeg.’
‘Ja, zoo is hij,’ merkt Kee op, alsof ze een wiskunstig vraagstuk oplost, ‘koppig, dat is waar, maar een hart van goud, meneer.’
‘Een hart van goud? 't Is een deugniet. Of is dit soms ook een bewijs, dat hij een hart van goud heeft?’

{==38==} {>>pagina-aanduiding<<}

‘Hij houdt zoo-zielsveel van juffrouw Emma en hij is jaloersch als een tijger,’ antwoordt Kee, blijkbaar ingenomen met dit beeld van Albert's jaloerschheid, ‘als een tijger zeg ik. Jongens als hij kunnen hier aan de Vecht niet aarden. Hij zou de tering krijgen als hij stil moest zitten wachten tot juffrouw Emma zelf inzag, dat ze hem niet had moeten bedanken. Dat zou u toch ook niet willen.’
Natuurlijk zou zijn voogd dat niet willen. Onkundig van het feit, dat Kee al voor de tweede maal binnen de vierentwintig uur met die mogelijkheid van de tering geschermd heeft, hecht hij er zelfs meer gewicht aan dan verstandig en noodig is. Hij kan niet ontkennen, dat het argument vat op hem heeft, want bij een karakter als dat van Albert was 't werkelijk mogelijk dat hij zich de zaken te sterk aantrok. Toch mag hij als vader van de jonge dame in quaestie dit niet zoo hoog tellen als hij in zijn qualiteit van oom en voogd over een jongen, dien hij zielslief heeft, anders wellicht doen zou. Daarom zegt hij: ‘ze krijgen zoo gauw de tering niet en al was dit het geval, dan mag ik nog niet toelaten, dat hij Emma naloopt en misschien aanleiding geeft tot allerlei praatjes en gekheden. Ik zal hem schrijven, dat hij terug moet komen en anders zal de duivel hem halen.’
Kee trekt even aan haar schort, wat bij zoo'n oude gedienstige nagenoeg 'tzelfde beteekent, als wanneer wij onze schouders optrekken ten einde te kennen te geven, dat wij het onze er van denken.
‘Heeft de jongeheer Albert zijn adres opgegeven?’ vraagt ze doodleuk.
‘Neen, maar hij heeft jou toch zeker wel gezegd waar hij zijn intrek zou nemen. Jij bent immers in 't complot?’
‘Ik weet het net zoo min als u. Eerlijk gezegd heb ik vergeten het te vragen.’
Dat is een gek geval. Meneer Van Duren kijkt Kee en Kee kijkt meneer Van Duren aan. Zij vinden beiden de manier waarop de deugniet hen bij den neus gehad, of ten minste alle pogingen om hem terug te roepen verijdeld heeft, zoo'n eigenaardig staaltje van zijn karakter en zoo origineel, dat ze op 't zelfde oogenblik in lachen uitbarsten.
‘Dat is waarachtig nog 't gekste van het geval,’ zegt meneer.
‘'t Is weer een van zijn dolle streken,’ merkt de gedienstige

{==39==} {>>pagina-aanduiding<<}

op. ‘'t Is net als een paar jaar geleden, toen hij ook een dag of zes zoek geweest is. Toen kon ook niemand hem vinden.’
‘Maar als hij Emma ontmoeten wil, dan zal hij zich wel bij de familie Van Horst aanmelden,’ meent meneer weer. ‘Ik zal dus gauw genoeg weten, waar ik hem vinden kan.’
‘Als 't dan maar niet te laat is. Hij is in staat 't op haren en snaren te zetten en met juffrouw Emma over de zaak te heginnen, terwijl iedereen er hij zit.’
‘Maar daarom juist hadt jij 't hem moeten beletten of ten minste afraden als hij niet naar je luisteren wou.’
‘Dat heb ik gedaan, maar hij wist 't beter dan ik, zei hij en zou zijn eigen gang gaan.’
‘'t Is en blijft in elk geval een verwenschte historie. Ik zeg nog eens, dat de deugniet mij nog nooit zoo'n leelijke poets gespeeld heeft.’
Van Duren Senior brengt 't niet verder. Hij is weer aan het punt van waar hij uitging.
Kee merkt 't stilzwijgend op en acht nu het juiste oogenblik gekomen om haar hart te volgen en haar belofte te vervullen. ‘Zou er zoo'n kwaad bij wezen?’ vraagt ze bescheiden. ‘'t Leit er nu eenmaal toe. De twee jongelui hooren bij elkaar. De jongeheer Albert meent 't eerlijk en oprecht. U zoudt er niet tegen zijn als ze 't met elkaar vinden konden. Als u niet boos wordt en niet denkt dat ik hem voorspreek of dat ik hem opgestookt heb, dan zou ik wel willen vragen of de jongeheer geen gelijk heeft en of u de zaak niet eenvoudig op ze'n beloop zou kunnen laten. Juffrouw Emma heeft hem afgewezen. Ze is mans genoeg om haar woord te doen wanneer 't noodig is. Misschien, dat zij, ziende hoe hij zonder haar niet leven kan, medelijden met hem krijgt en dat ze samen terugkomen om uw zegen te vragen.’
‘Je spreekt als een boek, Kee, en meer dan je past. Maar komaan, nu er werkelijk toch niets aan te doen is, zullen wij ons er in schikken. Ik zal Emma schrijven dat ze geen dag langer blijven mag dan wij afgesproken hebben. Laat mij nu alleen. Ik heb behalve dit nog andere zaken te beredderen.’
Kee verstaat den wenk en gaat. Ze is niet onvoldaan over de manier waarop zij de belangen van haren lieveling behartigd heeft. Hij heeft 't wel niet aan haar verdiend maar ze deed wat ze kon.

{==40==} {>>pagina-aanduiding<<}

‘Hij zei van middag, dat ik ook jong geweest ben en dus weten zou wat er in zoo'n tijd in een menschenhart omgaat. Nu, dat zou ik gelooven!’... prevelt ze.
Van Duren Senior is niet zoo voldaan over zich zelf. Hij had Kee de duimschroeven wat steviger moeten aanleggen. Zij zou wel weten waar Albert te vinden was. Toch kan hij zich niet ontveinzen, dat de beweegreden van Albert's ongehoorzaamheid aan zijn wil zijn sympathie heeft en zou 't hem. niet onaangenaam zijn als de zaak tusschen zijn dochter en zijn pupil toch nog in orde kwam, al was 't tegen alle regels van de maatschappelijke orde en het vaderlijk gezag in. Maar hij behoefde dit aan zijn dienstbode niet te laten merken. Kee was toch al in den grond bedorven. Hij raakte op die manier meer en meer onder haar gezag.

Den volgenden morgen is Kee bezig eenig huishoudelijk werk te verrichten op ‘de plaats’, dat is op de klinkertjes, die het huis en den tuin van elkaar scheiden. Nog geheel verdiept in de quaestie van gisteren, hoort ze niet hoe zij herhaaldelijk bij haar naam genoemd wordt. De stem, die van den anderen kant van de schutting komt, is opzettelijk gedempt, wat Kee niet belet om, zoodra ze tot de bewustheid gekomen is, dat 't haar geldt, luid en norsch te vragen: ‘Wat moet je? Wie roept mij?’
‘Ik, Kee,’ antwoordde Willem van den Bosch, terwijl hij zijn hoofd voorzichtig boven de schutting uitsteekt. ‘Neem mij niet kwalijk dat ik je zoo maar vrij weg bij je naam noem. Ik wou vragen of je een paar rijksdaalders wilt verdienen.’
Kee voelt veel lust om den jongen man, wien ze aanstonds herkent, haar luiwagen naar het hoofd te gooien. Zij behoort niet tot de soort van dienstbaren, wie men met dergelijke vragen aan boord mag komen. Doch een eigenaardig vrouwelijk instinct weerhoudt haar. Ze begrijpt wel is waar niet, hoe de vraag in verband kan staan met 'tgeen tusschen Emma en Albert is voorgevallen, maar achter een poging tot omkooperij zit altijd 't een of ander wat niet in den haak is. ‘'t Kan er naar wezen,’ antwoordt ze kortaf.
‘Natuurlijk,’ zegt de aanstaande burgemeester. ‘Als 't geen eerlijke zaak was, zou ik er in 't geheel niet mee durven aankomen. Maar voor niemendal doe ik ook niets. 't Is geen

{==41==} {>>pagina-aanduiding<<}

belooning maar een bewijs, dat ik 't als een dienst zal beschouwen wanneer je mij een paar onbeduidende vragen wilt beantwoorden. 't Is eigenlijk de moeite niet waard er lang over te praten.’
‘Houd uw rijksdaalders dan maar in den zak, meneer,’ antwoordt Kee, die door deze geheimzinnige inleiding tot iets wat niets beteekent, nieuwsgierig wordt. ‘Waarom zou ik u niet antwoorden als u iets vraagt wat 't licht mag zien?’
‘Ik wou graag weten,’ hervat Willem van den Bosch, ‘waarom jou juffrouw zoo op eens naar Amsterdam gegaan is. Je begrijpt, dat 't mij persoonlijk niet schelen kan, maar ik vraag 't voor een ander.’
‘Och,’ zegt Kee, ‘is 't anders niet? Daar behoeft u zoo'n omhaal niet voor te gebruiken. Onze juffrouw is naar Amsterdam gaan logeeren. Ze was er al lang geleden gevraagd. 't Is een oud plan.’
‘Ja, maar ze is toch onverwacht, zoo in eens gegaan,’ merkt de ander op.
‘Hoe weet u dat?’
Deze hoogst natuurlijke vraag brengt den spreker aan den anderen kant van de schutting blijkbaar een oogenblik in de war. ‘Is 't dan niet onverwacht?’ vraagt hij daarom, met een wending, die in honderd gevallen met een volledige verklaring gelijk staat. ‘'t Scheen mij toch zoo toe.’
‘Nu ja,’ antwoordde Kee, wier argwaan gaandeweg wordt opgewekt en wier nieuwsgierigheid in evenredigheid toeneemt, ‘ik zal 't u dan maar bekennen. De juffrouw is heel onverwacht naar Amsterdam vertrokken. Er was reden voor.’
‘Of ik 't niet vermoed had!’ zegt Willem van den Bosch, op een toon alsof hij reeds burgemeester was en een landlooper, wien de veldwachter attrapeerde, in 't verhoor nam. ‘Maar 't gaat mij persoonlijk niet aan. Ik dacht alleen maar, toen ik gisterenmorgen de juffrouw met dien meneer den student uit Delft in den tuin zag wandelen, dat er vooreerst wel geen sprake van zou wezen, dat ze uit logeeren ging. De student heeft immers nog vacantie?’
‘U is bijzonder goed op de hoogte van wat er in ons huis omgaat.’ antwoordt Kee, zich bedwingend om niet boos te worden en een norsch bescheid te geven. ‘U hebt 't al weer geraden. De jongeheer Albert is met de vacantie thuis. U zult ook wel

{==42==} {>>pagina-aanduiding<<}

weten, dat hij en juffrouw Emma zoo goed als broer en zuster zijn.’
‘Ja, maar dan toch altijd als een broer en zuster, die gemakkelijk wat anders dan broer en zuster zouden kunnen worden. Is die mijnheer de student niet verliefd op zijn nichtje, dat je weet?’
‘Wat gaat u dat aan?’ vraagt Kee, terwijl 't haar wederom moeite kost zich te bedwingen.
‘O, meer dan je denkt. Een van mijn vrienden, een knappe oppassende jongen, stelt veel belang in uw juffrouw. Hij heeft haar hier en daar ontmoet. En nu zou hij graag de kennismaking voortzetten. Ik kan niet anders zeegen dan dat de keus zijn smaak eer aandoet, maar ik heb hem gewaarschuwd, dat hij zich daarin wel kon vergissen, dat de jonge dame naar 't mij voorkwam wel eens met een ander geëngageerd zou kunnen zijn, want dat ik van tijd tot tijd een student gezien had, die bij uw meneer logeerde. Zou jij meenen, want jij kunt dat heel goed weten dunkt me, dat die student werk maakt van uw juffrouw?’
Kee is nu geheel op de hoogte. 't Is ten minste voor haar aan geen twijfel meer onderhevig dat de jonge buurman een goed oog op Emma heeft, al komt 't niet bij haar op, dat zijne genegenheid door Emma zou kunnen beantwoord worden Zij stelt zich dus in postuur en aanvaardt den post van vertrouwen door Albert aan haar zorg opgedragen. ‘Ik moest 't u eigenlijk niet vertellen,’ antwoordt ze, ‘maar ik weet er alles van, al wat uw vriend maar zou wenschen te weten. De jongeheer Albert is smoorlijk verliefd op zijn nichtje. Wij zijn er genoeg over in zorg, dat verzeker ik u. 't Is een erg wilde jongen. Hij is uit de Oost en zoo'n beetje uit den bruinen, zooals u wel zult gezien hebben. Die Oosterlingen zijn allemaal vreeselijk jaloersch. Als uw vriend, die zoo graag weten wil wat er bij ons omgaat, zijn beenen en armen liefheeft, dan zou ik hem raden naar een andere jonge dame om te zien. Lieve deugd, als er een kaper op de kust kwam, dan stond ik voor de gevolgen niet in.’
‘Maar hoe denkt uw juffer over hem?’ vraagt Willem van den Bosch, aan wiens stem te hooren is, dat die mededeeling hem wel eenige stof tot nadenken aan de hand geeft. ‘Zou zij naar hem luisteren als hij haar vroeg? Wat denk je daarvan?’
Kee wrijft zich ongemerkt van innerlijke pret in de grove, vereelte handen en antwoordt: ‘Ik heb er geen kijk op. Vroeger was zij altijd heel lief en vriendelijk tegen den jongeheer

{==43==} {>>pagina-aanduiding<<}

Albert, maar daaruit kan ik nog niet opmaken, wat ze zeggen zou als hij haar vroeg. Ik zou vooronderstellen, dat zij 't aan haar vader zou overlaten. Onze juffrouw is een verstandig en goed kind. Ik ken ze van haar geboorte af.’
‘En is meneer Van Duren zelf ingenomen met den student.’
‘U vraagt mij zooveel. Ik moest eigenlijk mijn mond houden en de zaken van mijn volk niet aan anderen overbrieven, maar u vraagt 't uit belangstelling en voor een vriend. Misschien kunt gij u dien vriend van een gekheid terughouden als u alles weet. Mijn meneer zou niets liever zien dan dat zijn dochter en zijn pupil een paar werden. Ieder ander, die om haar komt, loopt kans de deur uitgegooid, te worden.’
Deze woorden hebben aan de andere zijde dezelfde uitwerking als die welke vooraf gegaan zijn. 't Komt Willem van den Bosch ver van aanlokkelijk voor, door den pretendent van Emma armen en beenen te verliezen en door haar vader de deur te worden uitgegooid, al ontveinst hij zich niet, dat de voorstelling door Kee van de zaak gegeven niet van overdrijving is vrij te pleiten. Meneer Van Duren ziet er niet uit om zoodanige gewelddadigheid aan te wenden, doch de student des te meer.
‘Maar,’ zegt hij, na een paar minuten pauze, ‘daarmee is mijn eerste vraag, waarom de jonge dame zoo onverwacht naar Amsterdam vertrokken is, nog niet beantwoord.’
‘'t Is waar ook,’ antwoordt Kee. ‘Ik zal er dan ook maar niet om jokken. Als u mij maar niet verraadt. Ze zijn in 't geheim geëngageerd geraakt gisteren, en nu meende meneer, geloof ik, dat 't geen pas gaf, dat ze hier samen tegelijk in huis waren. Die groote lui uit Amsterdam hebben soms rare idée's, moet u weten.’
Het doel van Kee is bereikt. Zoodra ze lont rook, heeft ze begrepen welke rol zij te spelen had en met bewonderenswaardigen tact den juisten weg ingeslagen om den onverwachten pretendent buiten de baan te werpen. Zij speelt nu zonder een enkele fout voort en aarzelt daarbij zelfs niet haar eerlijken naam te wagen. Zij neemt de twee rijksdaalders, die haar met een bevende hand over de schutting worden toegereikt, aan. 't Is daardoor duidelijk dat er aan de waarheid van wat zij vertelde niet te twijfelen valt. Zij heeft de geheimen van de familie verkocht.
Wat zou Willem van den Bosch wel gezegd hebben, indien hij een oogenblik langer gebleven was, en over de schutting had gekeken?

{==44==} {>>pagina-aanduiding<<}

De oude getrouwe had de twee rijksdaalders in de hand en keek er blijkbaar met welgevallen naar, doch om met een triumfantelijken glimlach onmiddellijk daarop de beide vuisten naar den onzichtbaren buurman uit te steken. ‘Daar hebben wij hem al,’ mompelt ze. ‘Dat was de kaper op de kust. Nu daarvan hoeft de jongeheer Albert niets te weten. Dien neem ik heel alleen voor mijn rekening.’


V. Ook een stille in den lande.

Eduard van Horst is de type van de jeunesse dorée in Amsterdam. Men bewondert hem in zijn club en merkt hem aan als een voorbeeld voor alle aankomende steunpilaren van de burgerlijke aristocratie der hoofdstad. Hij is door en door beleefd, zorgt voor niets ter wereld zoo nauwgezet als voor zijn reputatie en legt bij al wat hij zich zelven vergunt te genieten een onberispelijk goeden smaak aan den dag. Hij heeft o.a. een rijpaard, dat al zijn kennissen hem benijden. Hij berijdt 't met een elegance waarover men 't in alle dameskringen eens is. Hij legt er een bezorgdheid voor aan den dag, die de goedkeuring wegdraagt van alle paardenkoopers. En zooals hij met zijn paard handelt, handelt hij met al de voorwerpen zijner genegenheid. Daarom gunt men hem gaarne zekere vrijheden, die hij zich voorbehoudt, weet de groote menigte zelfs niet anders dan dat hij de soliedste jonge man is, die Amsterdam binnen hare muren bergt. De omstandigheid, dat hij aan 't hoofd van een van de mooiste firma's staat, versterkt dien indruk. Gaandeweg zal uit dit lid van de jeunesse dorée een van onze deftigste handelaars groeien. 't Kan niet missen. 't Is de gewone weg.
Eduard van Horst denkt over het huwelijk als een lastigen band, dien men zich niet moet aanleggen, zoolang 't niet dringend noodzakelijk is, maar die ook, wanneer men zich aan de nood-
{==45==} {>>pagina-aanduiding<<}
zakelijkheid onderwerpt, toch nooit zoo sterk mag drukken, dat alle andere verplichtingen of uitspanningen er voor moeten wijken. 't Portret van een gehuwd man is geenszins dat van een minnezanger, die van den morgen tot den avond voor een enkel vrouwelijk wezen op de knieën ligt. Men kan zijn vrouw liefhebben, zonder haar uitsluitend lief te hebben. Tegen deze wijsbegeerte valt niets in te brengen, tenzij men het leven wil opvatten als een ambachtsman.
't Behoeft geen herinnering, dat iemand die zoo over het huwelijk denkt zich niet haast, ofschoon 't bij hem vast staat, dat 't er eenmaal toe komen moet. Op dat tijdstip zal hij zich met gratie aan het noodlot onderwerpen.
Emma voelde zich, toen ze een dag of wat op de Heerengracht gelogeerd was, tot niemand meer aangetrokken dan tot Eduard. Nadat de eerste indruk van gulhartigheid en goedhartigheid zijn frischheid verloren had, werd zij treurig gestemd door de luidruchtigheid der anderen. 't Eene plan voor, 't andere na verscheen ter tafel om aan haar oordeel onderworpen te worden en haar in de keus te doen verwarren. Ze moest hier mee heen en mocht noch kon dit en dat vermijden. Men gunde haar geen oogenblik rust uit pure welwillendheid. Men vond haar veel te stil en afgetrokken. In een kring als de hunne mocht zoodanige gemoedsgesteldheid geen plaats vinden. Was er 't een of ander wat haar hinderde? O, men vroeg geen antwoord. Maar ze mocht niet zoo akelig afgetrokken wezen. Ze moest dansen en springen als de heele familie met uitzondering van den deftigen oudsten broeder. Ze gingen van avond naar de komedie en morgen naar een concert en overmorgen naar een bal en na overmorgen weer naar een ander amusement. Geen vijf minuten mocht de logé zich vervelen. Ze hadden 't er op gezet haar alles van Amsterdam te laten genieten. Arm kind! straks kwam de winter en dan zou ze met haar papa en een oude keukenmeid alleen op een dorp zitten. Ze zou geen andere muziek hooren dan 't loeien van den wind in den schoorsteen en geen andere decoratiën zien dan de sneeuw op de vensterbank en de ijspegels aan de ruiten.
‘Het buitenleven heeft 's winters toch ook zijn aantrekkelijke zijde,’ merkt Eduard op, zoo dikwijls dit onderwerp in dezen of een anderen vorm voorkwam, ‘'t Is rustig en geeft daardoor van zelf meer aanleiding tot gezelligheid in eigen kring. Ik zou niet

{==46==} {>>pagina-aanduiding<<}

weten waarom Emma zich behoeft te vervelen. Is dat vliegen en draven van 't eene feest naar het andere zoo pleizierig en op den duur niet even eentonig?’
‘O neen; volstrekt niet,’ is de algemeene uitroep. ‘Jij weet er niets van. Hoe zou jij er iets van weten? Je bent veel te deftig om recht pret te hebben.’
Eduard laat zich dit compliment aanleunen. Hij vraagt Emma of hij in zijn oordeel over het buitenleven gedurende den winter dwaalt. Hij benijdt de landbewoners. 't Was in de stad een eeuwig drijven en jagen. Buiten kwam men nog eens tot zich zelf.
‘Kom, kom, nu maak jij 't al te mooi,’ meent weer een van de meisjes. ‘'t Is of je 's winters nergens elders komt, dan op het kantoor, of je nooit uitgaat.’
‘Dat zeg ik niet. Hier, waar men 't voor het grijpen heeft, kan niemand mij kwalijk nemen, dat ik met de anderen meedoe en 't mijne er van geniet, maar vraag je of ik niet veel liever een stil huiselijk leven leidde, dan zeg ik ja.’
‘Geloof 't niet, Emma. Pas op, hij wil je 't hof maken. Als je ja zegt, dan laat hij ons met den heelen dollen boel zitten en trekt naar een hutje aan 't eind der aarde,’ zegt ondeugend een van de andere zusters. Doch ze wordt door Eduard dadelijk onzacht op haar plaats gezet. ‘Ik vind 't laf en hinderlijk, Lize,’ valt hij streng in, ‘dat wij hier in huis geen onderwerp kunnen behandelen, zonder dat er een onbetamelijke aardigheid van gemaakt wordt. De tegenwoordigheid van Emma moest u terughouden van toespelingen, die haar minder aangenaam kunnen wezen.’
't Is genoeg. Lize is voor den geheelen dag uit het veld geslagen. Zoodra ze dit met fatsoen, doen kan, verdwijnt zij en komt hem vooreerst niet weer onder de oogen.
Eduard evenwel herhaalt bedaard zijn vraag aan Emma en deze haast zich hem gelijk te geven. 't Is juist in den winter, als alle velden onder de sneeuw bedolven zijn, de kleine rivier met ijs bedekt is, en de sterren avond aan avond aan den hemel staan, buiten zoo vredig en daardoor zoo schoon, dat men er de drukte en de afwisseling van de stad niet voor zou willen ruilen. Doch dit neemt niet weg, dat men buiten veel mist.
‘Natuurlijk mist gij buiten veel wat wij ternauwernood waardeeren,’ antwoordt Eduard. ‘Doch voor u, die zoo dicht

{==47==} {>>pagina-aanduiding<<}

bij Amsterdam woont, is dat geen bezwaar. Integendeel. De enkele maal, als gij overkomt om van onze winteramusementen gebruik te maken, geniet gij dubbel. Ook hebt gij de keus en wij dikwijls de voorproef, die het genot voor goed bederft.’
‘'t Is zoo,’ antwoordde Emma, ‘maar daartegenover staat voor ulieden de gelegenheid om ook van het goede de eerste proef te hebben. Hoe vele avonden zijn er bovendien in een winterseizoen, waarop wij aan huis gebonden zijn of er tegen opzien de reis te maken, al is ze betrekkelijk klein?’
Eduard stemt dit toe. Doch hij houdt zich des te vaster aan het voordeel van 't buitenleven, dat men als van zelf gedwongen wordt zich in den gezelligen kring terug te trekken. Hij is welsprekend op dat punt. Hij geeft een heele redevoering tegen de uithuizigheid ten beste.
Is dit comediespel of ernst? Emma vraagt er niet naar, al glimlachen de anderen. Zijn meeningen en gevoelens komen wonderwel overeen met die welke op dit oogenblik haar hart bestormen. Dit is haar genoeg. Eduard is zoo gedecideerd. Hij beheerscht blijkbaar den geheelen familiekring. Hij vertegenwoordigt het gezond verstand te midden van deze kleine wereld van ijdelheid en loszinnigheid. Zijn toenadering, zijn beroep op haar oordeel en de zachte gevoelens, waarvan zijn woorden getuigen, zijn haar even nieuw als verrassend. Indien zij een broer had, zou ze wenschen, dat hij zóo was.
Die indruk is blijvend, ja, wordt gaandeweg versterkt. Eduard, die niet van uitgaan houdt, offert zich elken avond op om haar en de zusters te geleiden. Hij stelt dus blijkbaar prijs op haar bijzijn. Hij luistert met aandacht naar haar eenvoudige verhalen. Hij maakt haar opmerkzaam op allerlei zaken en personen, die haar aandacht verdienen. Hij is toegevend in zijn oordeel. Hij verzacht de bittere satires en de ondeugende scherts van de anderen. Emma kan niet nalaten hem te bewonderen en heimelijk te vereeren.
Doch is 't niet vreemd, dat niet het beeld van Albert, maar dat van een ander door de schitterende verschijning van Eduard op den achtergrond gedrongen wordt? Zij betrapt er zich telkens op, minder en minder aan. Willem van den Bosch te denken. Over haar onschuldige dorpsvrijage schaamt zij zich weldra als over een kinderachtigheid, die zij voor geen geld ter wereld in den kring der Van Horsten en vooral niet in de te-
{==48==} {>>pagina-aanduiding<<}
genwoordigheid van Eduard als een ernstige verbintenis zou willen hooren bespreken. Wel vindt zij 't wreed, dat ze heenging van Nichtevecht zonder den goeden jongen een woord van afscheid toegevoegd te hebben, anders dan op het papier, en neemt ze zich voor, hem, zoodra ze weer thuis is, haar spijt te betuigen en de korte scheiding rijkelijk te vergoeden, maar er rijst de gedachte in haar geest op, dat het geluk en de vrede, waarvan Eduard gewaagde, niets gemeen hebben met het stilleven, waarin haar kleine intrige met den buurman wel eenige beweging heeft gebracht, maar niet van edeler soort dan het stilleven van de kalm stroomende Vecht.
Of Eduard dien invloed van zijn omgang begrijpt en bedoelt? Of 't hem ernst is met het spel waarin hij gevaar loopt, ondanks al zijn nuchterheid en bezadigdheid, zelf verstrikt te raken?
Laat 't zijn, dat hij Emma niet bedriegen wil, dat hij zich werkelijk aangetrokken gevoelt door de argeloosheid van het meisje, 'twelk door haar schoonheid zijn oog onweerstaanbaar boeit, er blijft daar naast ruimte genoeg over voor andere beweegredenen.
Eduard is in de hoogste, mate ijdel, al kastijdt hij dagelijks de ijdelheid zijner zusters ten bloede. 't Streelt hem op alle openbare plaatsen gezien te worden aan de zijde van een beeldschoon meisje. 't Is hem, die zijn ontspanning gewoonlijk in een andere omgeving dan die der onschuld zoekt, een vleiende gedachte, dat dit kind in de boosheid tot hem opziet in stillen eerbied voor zijn zedelijke meerderheid. Hij is ouder dan zij. Hij heeft al heel wat van de wereld genoten. Hij heelt zich wel eens bezorgd gemaakt, dat de fijne puntjes er reeds af waren. Doch hij heeft zich blijkbaar vergist. Dat onbedorven kind, dat den tijd, waarin zij tot maagd rijpte, in een stil afgelegen hoekje doorbracht en dus onbevangen genoeg gebleven is om de waarheid als bij instinct te voelen, acht zich gelukkig, wanneer hij haar toespreekt, en volgt zijn adviezen en opmerkingen met ingehouden adem. Ah! 't is een eigenaardig genot op deze manier met het ongekunstelde in aanraking te komen. 't Is een verkwikking voor een jongen man, die zich op blanketsel en valsch haar heeft blind gestaard. 't Is daarbij een verrassend protest tegen de stemming, welke Eduard steeds bij zijn mama en zusters afkeurt. De uitgelatenheid van de laatsten hindert zijn begrippen van fatsoen en goeden toon. Ze zijn

{==49==} {>>pagina-aanduiding<<}

dartel als landmeisjes. Maar dit landmeisje is ingetogen en bescheiden. Zelfs ligt er een waas van weemoed over haar geheele verschijning, wat Eduard weldadig aandoet. Er moet 't een of ander gebeurd zijn 't welk de moeite der ontdekking waard is, zij 't alleen voor tijdverdrijf. De mededeelingen en vertrouwelijkheden van dit schoone kind zullen heerlijk wezen, evenals een zeldzaam wijnmerk dat het meest verwende verhemelte nog streelt. Zulke buitenkansjes worden gaandeweg zeldzamer in de wereld.
De definitie van een landmeisje en een argeloos kind, door Eduard voor copie conform geteekend, was evenwel niet zoo volkomen juist als hij zich verbeeldde. Emma woonde op een dorp en had daar feitelijk juist die twee jaren doorgebracht, waarin uit een kostschoolmeisje een jonge dame groeit, doch zij had de indrukken van haar vroeger verblijf in Amsterdam en van de opvoeding op de aanzienlijke kostschool ontvangen, niet aan den ingang van Nichtevecht van zich gedaan. Haar eenvoud en argeloosheid was van een edeler en meer gelouterden vorm dan die, welken men gewoonlijk op het land ontmoet. Daarbij bezat zij, gelijk wij uit haar laatste gesprek met Albert opmerkten, een aangeboren fierheid en een zekere gevatheid, welke evenzeer zeldzaam zijn onder de landmeisjes. 't Is waar, haar dorpelijke vrijage scheen met dit oordeel in strijd, doch hoe vluchtig verdween dit kleine romantische intermezzo! De dagelijksche vergelijking tusschen Eduard en Willem Van den Bosch werd voor den laatstgenoemde op den duur een nederlaag. Veertien dagen in den vroolijken kring te Amsterdam waren genoeg om haar van haar genegenheid voor den boerenzoon te genezen.
Of begon zij er dezen niet een ernstige grief van te maken, dat hij geen enkele poging in het werk stelde om iets van haar te vernemen? Rees niet voor 't eerst de twijfel aan de warmte zijner liefde in haar op en kwam 't haar niet voor, dat hij in dezen kring geen figuur zou maken, maar integendeel al de toegevendheid van het ondeugende personeel behoeven? 't Is waar, op het dorp, vergeleken met de andere jongelui, was hij een feniks; maar wat bleef er van dien feniks over indien hij gewogen werd tegen Eduard?
Zij gaf die gedachten geen voet. Toch kwamen ze telkens terug. Was dat niet een teeken, dat er grond bestond voor den twijfel

{==50==} {>>pagina-aanduiding<<}

aan de deugdelijkheid hunner stille betrekking? En was 't niet evenzeer een bedenkelijk teeken, dat zij volstrekt niet zoo sterk naar huis verlangde als ze beweerde, wanneer er door de anderen op een verlenging van haar verblijf gezinspeeld werd?
Intusschen gaf zij zich met al den eenvoud van haar hart aan de bekoring van den omgang met Eduard over, poogde zij met inspanning van al haar krachten zich op te heffen tot de hoogte waarop hij naar haar voorstelling stond.
Nog eens, Eduard zou blind hebben moeten zijn om dat niet op te merken en minder ijdel dan hij was om er zich niet over te verheugen. Hij verdubbelde zijn attenties, doch hield met stevige hand elke toespeling of plagerij van de broers en zusters terug. Hij kende het vrouwelijk hart genoeg om te weten, dat het weefsel, waarmee hare verbeelding zich 't liefst bezighoudt, uit een oneindig aantal dunne, elk op zich zelf schijnbaar zwakke draden is saamgesteld, die een kinderhand kan breken, zoolang ze niet tot een krachtig net verbonden zijn. Wat de gevolgen zouden wezen, was hem voorshands onverschillig.
Wie zou 't gewaagd hebben hem op de roekeloosheid van dit spel te wijzen? Geen zijner vrienden keurde het af. Integendeel, zij vonden het alleraardigst en plaagden hem reeds bij voorbaat met zijn schitterende overwinning, 't zij hij er gebruik van maakte of wel het spel door elkaâr zou gooien eer 't ten einde was gebracht. Desgelijks onthield zich zijn mama van ernstige vertoogen, al dreigde haar het gevaar dat de gastvrijheid van haar huis op de schromelijkste manier kon geschonden worden. Wat Eduard deed of niet deed, was in haar oogen altijd goed.


VI. In de opera.

Er werd een operavoorstelling gegeven in de groote komedie op het Leidscheplein. Eduard had voor plaatsen gezorgd en reeds tamelijk vroeg bevond de familie zich in de loge. Emma

{==51==} {>>pagina-aanduiding<<}

zat naast mevrouw, Eduard vlak achter haar. Hij overlaadde haar met complimenten.
De opera had voor Emma nog al de bekoorlijkheid van het nieuwe. Op de kostschool werden de avonden op vrij wat practischer manier doorgebracht dan door openbare vermakelijkheden te bezoeken, die ten overvloede maar zeer zelden binnen het bereik vielen. De naastbij gelegen stad bevond zich minstens een uur van de plaats waar de kostschool gevestigd was en de institutrice behoorde tot hen, die meenen dat 't spenen van betamelijk genot bij jonge meisjes het beste middel is om ze voor meer verheven indrukken vatbaar te maken.
Door de bijzondere omstandigheden, welke haar vader ten slotte genoopt hadden zich geheel en al uit de gezellige kringen terug te trekken, was er in de laatste jaren gedurende de winter-vacanties weinig aanleiding geweest tot het aankweeken van haar smaak op dramatisch gebied. Van Duren Senior had in publieke vermakelijkheden geen lust gehad en verwaarloosde daardoor ook, doch zonder opzet, een van de gewichtigste hulpmiddelen bij de opvoeding en vorming van jonge dames, mits met zorg gekozen en met mate gebruikt.
Doch juist tengevolge van die ontbering was voor Emma heden avond het genot te grooter. Eduard merkte met verrukking op, hoe hare wangen gloeiden van geestdrift en haar oogen schitterden van verrukking, zoo dikwijls een toon uit de diepte van het gemoed opgeweld, door de zaal klonk onder de daverende toejuichingen van het publiek.
‘Gij zijt stellig de dankbaarste toehoorderes in de geheele komedie, Emma,’ fluisterde hij haar toe, terwijl zijn gezicht bijna haren blanken schouder aanraakte. ‘Ik houd 't voor een onfeilbaar kenteeken van fijn gevoel en van een edel hart, wanneer de muziek zoo'n diepen indruk teweegbrengt. Mij dunkt, het applaudisseeren moet u hinderen. Gij zoudt liever zien, dat de dankbaarheid en de bewondering zich uitspraken in ontroering, dat is in stilzwijgende vereering.’
't Was of hij hare gedachten ried, of hij las in haar hart. ‘'t Is zoo,’ antwoordde Emma, terwijl zij haar oogen tot hem opsloeg, ‘ik heb meermalen gehoord, dat alle groote acteurs en actrices zich in dienzelfden geest moeten hebben uitgelaten. Een hulde als door u bedoeld wordt, is zeker de meest welsprekende en vleiende.’
‘Maar niet iedereen is fijngevoelig genoeg om dat te begrijpen

{==52==} {>>pagina-aanduiding<<}

en te waardeeren,’ meende Eduard. ‘Ik verzeker u, dat 't een zeldzaamheid is die hoogere opvatting van de beteekenis en het doel der edele kunst ook onder onze hoogbeschaafde en welopgevoede dames te ontmoeten, zelfs al zijn zij zelve verdienstelijke musiciennes. Ik ten minste heb vóór heden avond nog nooit eene dergelijke ontmoet.’
Het compliment was grof aangebracht, maar Eduard wist wel wat hij deed. Hij wilde Emma de gelegenheid geven om het af te wijzen en daardoor dubbel te waardeeren. Zij zegt dan ook, het hoofd schuddend: ‘'t Is wel wat sterk dat ik in heel Amsterdam de eerste zou wezen. Ik mag dat compliment niet aannemen.’
‘Indien 't een compliment was,’ antwoordt hij gevat, ‘en niet een feit 't welk natuurlijk te verklaren is. Van onze jonge dames in de stad is het niet te verwonderen, dat zij over alles oordeelen met den maatstaf, dien de mode en het fatsoen sinds eeuwen gewoon zijn te gebruiken. Gelooft ge niet, Emma, dat het daarom voor mij een genot is de meening te hooren van iemand, die vrij en ongedwongen alleen naar haar hart luistert?’
‘Voor u?’ vraagt Emma blozend, omdat ze niet weet of zij het compliment aanvaarden mag als een hulde aan het eenvoudige en natuurlijke, dan wel behoort af te wijzen omdat 't ruimte laat voor de meening, dat haar eenvoud en natuurlijkheid een gebrek in haar opvoeding is.
‘Voor mij,’ fluistert Eduard met warmte, en naar zij 't uitlegt met diep gevoel. ‘Voor mij. Ik kan over andere jongelui niet oordeelen, maar ik heb sedert lang genoeg van wat men mode en fatsoen noemt. Zoudt ge meenen, dat er in deze heele zaal éen enkele jonge dame is behalve gij, die zich niet haasten zou voor hare beste vrienden de indrukken van het genotene te verbergen ...... indien die indrukken zoo kinderlijk en eenvoudig waren als de uwe? Daar ginds zitten er een paar, die nog niets anders gedaan hebben dan met de partituur in de hand de acteurs en de actrices controleeren. Als er ook maar een zweem van minder zuiverheid of minder kracht was dan zij verwacht hadden, dan was de zanger of zangeres reeds veroordeeld. En verreweg de meesten schenken nog niet eenmaal zooveel aandacht aan het werk van den componist. De mise en scène en al wat daarbij behoort is voor hen de hoofdzaak.’
Emma acht dit oordeel te scherp, te scherp vooral in den

{==53==} {>>pagina-aanduiding<<}

mond van Eduard, die anders altijd het voorheeld geeft van zachtmoedigheid. Zij kan niet nalaten dit op te merken.
‘Ge zijt bijzonder wreed van avond,’ zegt ze. ‘Mij dunkt zoo erg zal 't niet zijn.’
‘Ik ben wreed, zooals gij 't noemt, omdat ik de koelheid van anderen, afmeet naar de warmte van uw gevoel en de onbevangenheid van uw oordeel.’
't Klinkt wederom als een compliment, doch 't komt, naar het schijnt, rechtstreeks uit zijn hart. ‘Ik dank u,’ zegt ze. ‘Ik wou dat ik uw lofspraak verdiende.’
Op dit oogenblik wordt hare aandacht getrokken door een lichte beweging achter haar. De deur van de loge wordt geopend. Allen keeren zich om, ten einde de binnentredenden te begroeten.
‘Ik heb hem maar meegebracht,’ aldus hoort Emma den tweeden zoon van mevrouw Van Horst eenen bezoeker aandienen. ‘Ik zag hem beneden in het parterre staan, van waar hij een schrootvuur van blikken naar onze loge afvuurde. Mij dunkt het is voor de zusjes, wie dat schrootvuur zeker een van alle geldt, beter den vijand in ons fort op te nemen. Zeg eens, Albert, hier heb je ook nog een andere goede kennis.’
‘Hé, Albert, Van Duren,’ zegt mevrouw, terwijl de drie meisjes, die van de partij zijn, niet kunnen nalaten op te merken, dat hun broer een ondeugd is. ‘Je hebt zeker in Nichtevecht gehoord, dat Emma bij ons logeert?’
Albert houdt zich zoo goed hij kan, al vermag hij zijn ontroering niet geheel te verbergen. Hij beantwoordt de vragen van mevrouw met een evenredig aantal kleine onwaarheden en poogt in zijn ijver om de familie Van Horst het hof te maken, niet te doen opmerken hoe hij Emma blijkbaar verwaarloost.
Doch mevrouw gunt hem den tijd niet om zichzelf meester te worden. Zij kijkt Emma en hem met verbazing aan en zegt: ‘Hoe is 't? Heb jelui mekaar al gezien, of is 't in Nichtevecht de gewoonte niet elkander goeden avond te zeggen?’
Emma gevoelt 't kritieke van het oogenblik. Met gevatheid redt zij Albert en zichzelve uit de verlegenheid. Zij steekt hem de hand toe en zegt haastig: ‘Ik neem 't niet kwalijk, mevrouw! 't Is natuurlijk dat u en de andere dames voorgaan.’
Albert waardeert die onverwachte hulp, al trilt hij bij de aan-
{==54==} {>>pagina-aanduiding<<}
raking van de hand, welke hem zoo'n pijnlijke wond sloeg. Hij haast zich aan mevrouw nog eenige kleine leugentjes over de toevalligheid der ontmoeting mee te deelen. Van Nichtevecht weet hij niets. Hij komt rechtstreeks uit Delft.
‘Maar morgen gaat ge toch zeker naar huis?’ vraagt de verschrikkelijke huismoeder. ‘Zullen wij het genoegen hebben u vooraf bij ons te zien?’
‘'t Laatste gaarne, mevrouw,’ antwoordt Albert, die zich inmiddels genoeg hervat heeft om ter wille van het gevaarlijke, zijn doel niet los te laten, nu hij 't bereikte. ‘Ik denk evenwel in de eerste dagen niet naar huis te gaan. Ik heb nog 't een en ander te doen in Amsterdam.’
‘Nu, dan hopen wij u heel dikwijls te zien,’ is het gulle antwoord. ‘Ons huis staat voor u open; dat weet ge. Vooral nu Emma hier gelogeerd is. De meisjes kunnen altijd nog wel een cavalier gebruiken, niet waar?’
De meisjes verzekeren eenstemmig, dat dit werkelijk het geval is. ‘Emma is al vast voorzien,’ voegt de onverbeterlijke Lize er bij. ‘Eduard overtreft zichzelf in beleefdheid en galanterie.’
Lize krimpt tot belooning ineen onder een blik van haar oudsten broer, aan wien 't onder het wisselen van de gebruikelijke begroetingen niet ontgaan is, dat Albert niet op zijn gemak is en dat Emma moeite heeft zich goed te houden. Er gaat hem daardoor op eenmaal een licht op over de droefgeestigheid, gedurende de eerste dagen van haar verblijf, door niemand beter opgemerkt dan door hem, en, gelijk ieder ander in zijn geval zou gedaan hebben, maakt hij bliksemsnel zijn combinaties. Er heeft tusschen die beiden het een of ander plaats gehad. 't Meest waarschijnlijke is, dat Albert het gewaagd heeft de oogen tot de eenige dochter van zijn oom en voogd op te slaan, dat de omstandigheid dat ze samen zijn opgevoed, hem bij Emma zelve een goede ontvangst heeft verzekerd, maar dat de vader van het lieve kind met zijn gezag tusschenbeide is gekomen. Hij, Eduard Van Horst, kan dien vader daarin geen ongelijk geven. Albert is een jongen met gemengd bloed. Hij is bruin van kleur. Hij heeft straks geen cent meer in de wereld dan zijn traktement. De positie van O.I. ambtenaar is niet van dien aard, dat een vader, die een beetje zorgzaam is, zijn dochter aan zoo'n armoelijder mag geven. Eduard vindt 't in verband met deze laatste omstandig-
{==55==} {>>pagina-aanduiding<<}
heid zelfs gemeen, dat Albert zijn liefdevuur niet gebluscht heeft, voordat 't opvlamde.
Eduard heeft nauwelijks deze schets van hetgeen er gebeurd is afgewerkt, of hij voegt er het besluit bij in de voetstappen van meneer Van Duren Senior te treden en diens bondgenootschap te aanvaarden. Emma moet in 't huis van zijn moeder even goed bewaard zijn als bij haar vader, zoowel tegen mogelijke aanzoeken van Albert als tegen de zwakheid van haar eigen hart. Hij, Eduard, zal die taak op zich nemen. Hij kan dit aan niemand anders overlaten. Zijn mama heeft geen begrip van die soort van dingen en de zusjes zijn te wuft.
Aldus besluit Eduard en bij dat besluit mengt zich tevens een beginsel van wrevel en haat tegen Albert. Zijn aardige conversatie met het lieve kind is door dezen geheel gestoord.
Albert blijft het verdere van den avond de familie gezelschap houden en raakt langzamerhand schijnbaar op zijn gemak. De wijze, waarop hij in Emma's nabijheid gekomen is, kan bij haar niet verdacht wezen. Ze kan niet anders vermoeden dan dat het toeval er zich mee bemoeid heeft. En zou ze 't hem niet vergeven als zij straks uit zijn eigen mond vernam hoe hij integendeel niets had verzuimd om haar te zien en te spreken, dat hem 't eerste werkelijk een paar malen gebeurd was, doch zonder dat 't hem zijn doel nader bracht? Hij behoefde haar immers niet dadelijk er bij te vertellen, dat hij zich ook nog met andere onderzoekingen heeft beziggehouden, die zijn jaloerschheid hem heelt ingegeven. Ha! de tijd zal misschien spoedig komen, waarop hij daarvan de vruchten mag plukken.
De vertrouwelijkheid tusschen Eduard en Emma toch is voor Albert geen verrassing. Wel straalt er uit zijn oogen een onheilspellend vuur zoo dikwijls zijn blikken afdwalen van de andere meisjes, maar hij bedwingt zich en praat schijnbaar onbevangen voort. Zelfs neemt hij nu en dan deel aan de scherts, die steeds den boventoon blijft houden onder de Van Horsten, al zou een nauwlettend toeschouwer een pijnlijken trek om zijn mond hebben kunnen opmerken.
Eduard vermoedt niet wat er in Albert omgaat, doch hij houdt hem in 't oog om de zooeven vermelde reden. Hij rekent er op spoedig aan Emma's mond den waren toedracht der zaken te zullen ontlokken. 't Is dan niet onmogelijk, dat hij zelf, om het arme kind tegen haar eigen hart in bescherming te nemen,

{==56==} {>>pagina-aanduiding<<}

de rol, die hij in de jongste dagen officieus gespeeld heeft, officieel op zich zal nemen. Doch wellicht is dit niet eenmaal noodig en Emma zelf verstandig genoeg om te begrijpen, dat zij te goed, veel te goed is voor dien halven Javaan.
Emma gevoelt zich het overige van den avond ontstemd. De gedwongenheid, waarin zij door Albert's komst geraakt is, hindert haar en wekt haren wrevel. Wel heeft haar vader geschreven, dat Albert Nichtevecht zeer spoedig na haar vertrek verlaten had, maar zij vermoedde dat hij naar zijn kamers te Delft was gegaan en ze had zelfs medelijden gevoeld met de verlatenheid, welke hem het gebeurde daar nog pijnlijker zou maken. Geen enkele maal is 't in haar opgekomen, dat hij haar ook hier vervolgen zou, misschien nog wel met het plan om zijn aanzoek te hernieuwen. En juist in de laatste dagen had zij al heel weinig aan Albert gedacht.
Bij het einde van de voorstelling poogt Albert een oogenblik Emma te naderen. Hij heeft zich van haar mantel meester gemaakt en wacht een gunstige gelegenheid af om zijn dienst aan te bieden, doch Eduard voorkomt hem. Hij neemt zonder complimenten den mantel van zijn arm eer Albert 't bemerkt of 't hem beletten kan, en helpt Emma alsof het recht daartoe hem uitsluitend toekwam. Albert trilt van kwaadaardigheid, doch zijn halfgeuite vloek gaat verloren onder het gegichel van de meisjes, en de majestueuse rustigheid van Eduard maakt het schier belachelijk zich boos te toonen. Ook neemt mevrouw op hetzelfde oogenblik zijn arm om zich naar het rijtuig te laten geleiden. Eduard volgt met Emma en een vluchtige groet is alles wat den armen jongen ten deel valt. Of kan 't vroolijke bonsoir, waarmee Eduard hem verplettert, tot de verkwikkelijke indrukken gerekend worden?

Wij vinden Albert een kwartier later op de kamer van een zijner vroegere vrienden uit Delft, die sedert een paar maanden zich in Amsterdam gevestigd heeft. Zijn houding en de woeste uitdrukking zijner oogen vertellen genoeg, hoe 't hem gegaan is.
‘Nu weet ik ten minste dat ik mij niet bedrogen heb,’ zegt hij. ‘De ellendeling heeft haar betooverd. Zij had den heelen avond voor niemand een woord of een blik dan voor hem. Ik ben een lafbek, dat ik hem geen klap in zijn gezicht heb ge-
{==57==} {>>pagina-aanduiding<<}
geven, toen hij mij nog bovendien als een kwajongen behandelde. Maar laat hem oppassen.’
‘Dus zou Eduard Van Horst ernst van de zaak willen maken, denk je. Naar al wat ik van dat heer gehoord heb, zou 't mij vreeselijk verwonderen indien 't zoo was.’
‘Des te erger. Als hij er geen ernst van maakt, als hij haar voor den gek houdt, dan breek ik hem te avond of morgen den hals.’
‘En als hij er wel ernst van maakt, doe je 't ook,’ zegt de ander met een glimlach.
‘Wat heeft hij op mijn weg te maken? Ze zijn 't zeker al lang eens geweest. Emma heeft mij afgewezen enkel en alleen omdat hij haar het hoofd op hol heeft gebracht. Ik was een domkop, dat ik dit niet begreep. God weet, hoe lang zij mij al voor den gek gehouden hebben.’
‘Laat haar dan loopen. Als zij u op die manier behandeld heeft, is ze u niet waard.’
De vriend houdt plotseling op, want Albert staart hem met woedende blikken aan. ‘Zwijg,’ zegt hij. ‘Al had zij mij verraden, zooals nooit iemand verraden werd, dan zal ik haar nog eerst uit de klauwen van dien huichelaar redden. Daarna zou 't een zaak tusschen haar en mij worden,’ voegt hij er somber bij.
‘Dan is 't in zoover gelukkig,’ antwoordt zijn vriend, om 't weer goed te maken, ‘dat gij alles van hem weet. Ge hebt haar maar te vertellen wie hij is, om haar te doen zien dat zij dien man niet kan en niet mag liefhebben.’
‘Gave God, dat ik 't haar zeggen kon, dat ik haar mocht vertellen wat ik weet; maar dat is een onmogelijkheid. Zij zal alles doen wat ze kan om mij te ontwijken en, als ik haar spreek, zal ze mij niet gelooven. Ze zal aan jaloezie toeschrijven, wat ik reeds uit louter belangstelling zou doen, ook al had ik haar niet lief. Juist dat is 't wat mij zoo diep rampzalig maakt. Ik heb van avond gevoeld, dat ik tegenover hem machteloos ben, dat hij haar geheel beheerscht en met mijn woede zal lachen, wanneer ik hem meen te ontmaskeren. En toch heb ik geen rust gehad voor ik alles van hem wist en meende ik, dat een wenk van mij voldoende zou zijn om hem te beduiden, dat ik hem in de gaten heb. Maar die verdoemde kalmte verlamt mij. Ik heb mij als een schooljongen op zij laten zet-
{==58==} {>>pagina-aanduiding<<}
ten. Tienmaal ben ik op 't punt geweest hem te zeggen dat hij een smeerlap is, dat ik niet duld, dat hij Emma bedriegt maar 't was of mijn tong aan mijn verhemelte kleefde. Zoo'n kerel is net een ijsberg. Je kunt hem nergens aanpakken.’
‘Je bent toch anders geen kind,’ zegt zijn vriend glimlachend.
‘En daarvoor heb ik nu veertien dagen lang niets anders gedaan dan als een verrader of een politieagent zijn gangen volgen en overal waar ik maar kon naar hem informeeren. 't Is om krankzinnig te worden. Het werk was op zichzelf al gemeen genoeg. Maar er zal wel een dag komen waarop wij afrekenen.’
‘Ik hoop 't voor je. Heb je nu de volle zekerheid, dat jou vermoeden gegrond was?’
‘Zoo zeker als ik leef. Den geheelen avond heb ik geen oog van hen af gehad. Ik zag hoe zij bloosde als hij haar een van zijn laffe complimentjes toefluisterde. Iedereen praat over hun engagement alsof 't morgen publiek zal worden....’
‘En jij zoudt nog hoop hebben dit te kunnen beletten? Kom, Albert, wees verstandig en zet dat ding uit je hoofd. Er zijn meer lieve meisjes in de wereld.’
‘Jij begrijpt mij niet. Jij bent even flegmatiek als alle jongelui hier in Holland. Jelui weet niet wat liefde is.’
‘Dankje. Maar er is immers geen sprake van liefde. De liefde kan niet van één kant komen. Emma heeft gezegd, dat zij jou niet hebben wil, ook al was er niemand anders in 't spel?’
Albert acht dit geen antwoord waard. De afstand tusschen zijn vriend en hem, wanneer dit punt ter sprake komt, is vele dagreizen lang. Hij neemt zijn hoed en gaat heen. Hij heeft behoefte aan frissche lucht. Wellicht ook zal 't hem gelukken een bevredigend plan te ontwerpen van wat hem te doen staat. Doch wat baat 't? De nachtlucht verkoelt wel zijn slapen, maar zijn bloed blijft even snel door zijn aderen bruisen. Het gevoel machteloos te zijn, maakt hem wanhopig.
Hij bemint Emma meer dan ooit. Hij wil haar bezitten, al zou hij er een misdaad om begaan. Geen oogenblik twijfelt hij aan de nauwkeurigheid der voorstelling, die hij zich gevormd heeft omtrent haar en Eduard. Hij haat den huichelaar en hij kan hem ontmaskeren. Hij heeft de bewijzen van zijn ellendig karakter in handen. Maar alle mijnen zullen verkeerd springen. De schijn, dat jaloezie en wraakzucht hem drijven, is tegen hetn. Daarbij heeft de kleine nederlaag van straks hem doen inzien, dat de

{==59==} {>>pagina-aanduiding<<}

vijand geduchter is dan zijn levendige verbeelding zich dien had geteekend. En hoe zal 't hem gelukken die koude, bevroren deftigheid in toorn te doen overslaan, zonder een scène te maken, die Emma verder dan ooit van hem zal verwijderen, en dus zonder dat zij daardoor gered wordt uit de armen van Eduard? De wereld is zoo toegevend op zekere punten, en een eenvoudig kind als Emma, dat niet weet wat er te koop is, laat zich zoo gemakkelijk wijs maken, dat zondaren zich bekeeren kunnen zonder een zweem van boete of berouw. Albert moet dus trachten bedaard te blijven en zich van zijn plan, om Emma onder vier oogen de waarheid te openbaren, door niets of niemand laten afbrengen. Tegenover de ijskoude deftigheid van Eduard moet hij onverschilligheid stellen. Hij gevoelt dat 't moet, dat hij zichzelf moet overwinnen, wil hij haar redden. De strijd begint pas, want 't is een strijd tegen zijn eigen bloed.
Eén oogenblik komt het denkbeeld bij hem op, zijn voogd in den arm te nemen en Emma door dezen te waarschuwen, doch hij verwerpt dit denkbeeld als laf. Hij versmaadt elk bondgenootschap. Emma behoort hem. Hij en hij alleen zal haar weten te redden. Is zij niet zijn zuster, al weigerde zij hem zoeter naam? Zou hij ook zonder den hartstocht, die hem verteert, niet het recht en de verplichting hebben, over haar te waken? Als hij haar spreekt, zal hij haar dit zeggen. Hij zal haar smeeken te bedenken welk een ellende haar wacht, indien ze de vrouw werd van een huichelaar. Hij zal haar daghelder bewijzen, dat Eduard haar bedriegt.
En daarna...? Zal hij zich dan terugtrekken en tevreden zijn met de rol van broer?
Albert schrikt. Hij is langs den weg van het kalmer nadenken precies gekomen op het punt waar zijn vriend hem hebben wilde en waar hij zelf niet wou wezen. Hij balt de vuisten en stapt sneller voort.
‘Ik word waarachtig ook al zoo'n visch,’ bromt hij met minachting. ‘Zou 't niet nog beter zijn, als ik Eduard bekeerde en daarna Emma in zijn armen voerde? Ba!’



{==60==} {>>pagina-aanduiding<<}

VII. Een leelijke scène in een salon.

Albert verzuimde niet reeds den volgenden dag een theevisite aan de Van Horsten te brengen. Van de indrukken en overwegingen van den vorigen avond was ten minste het vaste plan overgebleven, om, op welke manier dan ook, Emma te spreken. Zij mocht dien stap uitleggen zooals ze wilde. Misschien vond hij tevens ongezocht de aanleiding tot Eduard te zeggen hoe hij over hem dacht en dat hij nooit zou dulden, dat hij Emma de zijne noemde. Doch hij zou die gelegenheid niet opzoeken. Hij zou bedaard zijn, wezenlijk doodbedaard.
't Liep hem mee. De familie zat in het groote salon, want een van de jonge dames vierde haar verjaardag. Men vond 't alleraardigst, dat Albert daar toevallig juist bij was. Hij zag er gisterenavond zoo bleek uit, dat mevrouw er van geschrikt was. Ze zouden hem wel gauw opvroolijken. Hij moest den geheelen avond blijven. 't Zou aan de meisjes niet liggen als hij zoo effen bleef kijken.
Nu, ze deden allen eerlijk haar best. Albert had de handen vol met het dartele goedje. Hij moest met de eene musiceeren en voor de andere de geheimen van het Delftsche studentenleven ontsluieren. Daarna stonden er weer een paar gereed om kleine diensten van hem te vragen, die al zijn aandacht vereischten. Eerst laat op den avond deed zich dientengevolge de gelegenheid voor om Emma, die weer uitsluitend door Eduard beziggehouden was, een paar woorden toe te fluisteren, die door de overigen niet gehoord werden.
‘Ik moet u noodzakelijk spreken, Emma!’ zegt hij haastig.
Emma kijkt hem verbaasd aan, neen niet verbaasd, maar wrevelig, en antwoordt: ‘Ik begrijp niet, dat gij mij nog iets kunt te zeggen hebben na ons laatste gesprek, Albert.’
‘Toch is 't zoo. Ik moet u spreken... niet in mijn, maar in uw belang.’
‘Wacht dan tot ik weer thuis ben,’ zegt ze ontwijkend, ‘'t Zal zoo'n haast niet hebben.’

{==61==} {>>pagina-aanduiding<<}

Op zoo'n antwoord is Albert niet bedacht geweest. Hij gaat voort en bezweert haar met al de kracht, die in hem is, dat er wel haast bij is, dat haar levensgeluk er van afhangt. Doch hij voelt dat elk woord te zwak is en dat zij ternauwernood naar hem luistert. ‘In Godsnaam, Emma, zeg mij wanneer ik u spreken kan. Bedenk dat 't u later berouwen kan mij nog eens te hebben afgewezen. Ben ik niet zoo goed als uw broer?’
Er ligt zooveel weemoed in zijn toon, de laatste woorden getuigen van zooveel zelfbeheersching, dat Emma hem ditmaal ernstig aankijkt en voor 't eerst getroffen wordt door de angstige uitdrukking op zijn gelaat. ‘Ik wou, dat ge onze vriendelijke betrekking nooit verstoord had, Albert,’ fluistert ze minder streng en minder kort af. ‘Kom morgen ochtend. Ik zal aan de anderen zeggen, dat gij een boodschap van mijn vader voor mij hadt.’
Hij heeft nog maar even den tijd om haar dank te zeggen en te verzekeren dat hij komen zal, want reeds voegt zich Eduard weer bij hen en kijkt Emma vragend aan. 't Kan voor haar niet anders dan gevaarlijk wezen door Albert, wie weet met welke vragen, te worden lastig gevallen. Er bestaat voor hem reden om haar ook haars ondanks tegen den indringer te beschermen.
‘Gij blijft zeker niet lang in Amsterdam?’ zegt hij tot Albert. ‘Kantoorzaken zult ge wel niet bij de hand hebben en andere loopen hier gauw af.’
‘Ik heb u al gezegd dat ik 't een en ander te doen heb,’ antwoordt Albert, ‘wat mij misschien lang zal ophouden. 't Behoeven niet altijd kantoorzaken te zijn, die onzen tijd vragen. Stel u bijvoorbeeld eens voor, dat ik bezig was een schobbejak te ontmaskeren.’
‘Een baantje voor een politieagent,’ zegt Eduard lachend. ‘Mogen wij weten wien 't geldt?’
Albert bijt zich op de lippen. Er zweeft hem een rechtstreeksch antwoord op de lippen, doch hij bedwingt zich. Hij is te ver op weg om door overijling alles te bederven. Hij moet Eduard met zijn eigene wapenen bevechten. 't Is verbazend hoe hij op eens onder den invloed van toorn en haat den juisten toon heeft gevat.
‘Ik zou de taak van een politieagent slecht begrijpen als ik u dat zei,’ klinkt het evenzeer met een glimlach. ‘Alleen kan ik u wel meedeelen, dat 't een grooten meneer, een van de aanzienlijkste lui hier in de stad betreft. Gij kent hem stellig

{==62==} {>>pagina-aanduiding<<}

heel goed. Hij gaat over 't algemeen voor een solied man door, maar 't is een huichelaar.’
‘Heeft hij gestolen? Is het een oplichter of iets dergelijks?’
‘Neen. De misdaden van dezen heer vallen niet onder de gewone strafwet. 't Is een van die gevaarlijke sujetten, waarvoor men zich niet wachten kan en die iedereen de hand geeft, omdat hij rijk en uiterlijk fatsoenlijk is.’
‘Ho, ho, dan ben jij eigenlijk geen politieagent maar een catechiseermeester. Albert zorgt voor de publieke moraliteit,’ vervolgt Eduard, zich tot Emma keerend. ‘Een aardig idee voor een student, vindt ge niet?’
Emma glimlacht, wat Albert opnieuw in gevaar brengt zich zelf te vergeten. Gelukkig vervolgt Eduard op zijn eigenaardig kouden toon: ‘Doch dat is het zelfde. 't Blijft een mooi doel en een edel werk. Hebt ge al veel succes gehad?’
‘Ik weet al wat ik weten wou,’ antwoordt Albert. ‘Ik heb den huichelaar in mijn macht. Er zal zich weldra een geschikte gelegenheid voordoen om hem te ontmaskeren.’
‘Dan wordt het een drama met een mooie ontknooping. Wordt 't stuk in 't publiek opgevoerd?’
‘'t Zal ten minste vertoond worden voor iemand, die er veel belang bij heeft den ellendeling te kennen.’
‘En mogen wij op een mooie plaats rekenen als 't zoover is?’ vraagt Eduard sarrend.
‘Ik beloof u, dat ik er voor zorgen zal. Gij zult de mooiste plaats van de heele komedie hebben.’
‘Dank je. Mag ik nog een vraag doen? Wordt je voor al die moeite en voor de bewerking van het stuk betaald of doe je het gratis?’
‘Dat raakt je niet,’ valt Albert uit, ditmaal zich zelf vergetend. Doch hij hervat zich onmiddellijk en zegt: ‘Neem mij niet kwalijk. 't Raakt je eigenlijk wel. Ik begrijp heel goed dat jij er belang in stelt, want, zooals ik gezegd heb, betreft 't een van uw kennissen. Ik wil u dus wel verzekeren, dat ik er niets voor krijg. Ik deed al die moeite enkel en alleen uit liefhebberij en omdat ik, eerlijk gezeid, niet dulden kan dat een onschuldig kind de dupe wordt van een huichelaar. Ik.....’
‘Ah zoo, is er een jonge dame in 't spel? Nu, dan begrijp ik dat gij die zaak belangeloos en uit louter menschenliefde op u genomen hebt. En wat zal er gebeuren als die jonge dame behoorlijk is ingelicht?’

{==63==} {>>pagina-aanduiding<<}

Terwijl Eduard dit zegt, heeft Emma zich afgewend en van de beide heeren verwijderd. Zij begrijpt, dat het gesprek lichtelijk een wending kan nemen, die niet voor haar ooren bestemd is ofschoon zij niet vermoedt, dat Albert in ernst spreekt en dat Eduard bij het geval betrokken is.
Albert voelt zich door haar verwijdering meer vrij. Hij heeft nu geen enkele reden om Eduard te ontzien. Doch deze is hem voor. Hij vestigt zijne doordringende oogen op den vijand en zegt, haastig op hem toetredende: ‘'t Is goed dat Emma zich verwijderd heeft. Zulke onderwerpen behandelt een fatsoenlijk man niet in de tegenwoordigheid van dames. Dat zijn sujetten voor studenten. Wat mij betreft, behoeft ge geen confidenties te doen. Ga gerust uw gang en speel de leelijke rol van spion en verrader, maar ge liegt, als ge zegt dat gij 't voor niemendal doet. Weet ge wel, dat niemand buiten u dat ooit zal gelooven? De jonge dame zelve zou het loon moeten wezen voor al die moeitte.’
‘En wat zou 't, indien dat zoo was?’
‘Och niets, dan dat er van uw edelmoedigheid en uw menschlievendheid niet veel overbleef. Is dat voor u niets, voor mij des te meer.’
Albert gevoelt de waarheid van deze woorden, al trilt hij van woede.
‘Wat doet gij ook op mijn terrein?’ zegt hij, op eenmaal afstand doende van alle geheimzinnigheid. ‘Ik wil niet, dat gij haar het hof maakt.’
‘Ik maak haar het hof, zooals gij zegt. 't Is voor mij zelfs nog een vraag of 't daarbij zal blijven. Ik ben 't nog niet met mij zelf eens of 't tijd is om aan trouwen te gaan denken of nog niet.’
De laatdunkendheid, waarvan deze woorden getuigen, jagen Albert het bloed naar 't hoofd. ‘Ik waarschuw je,’ zegt hij met gedempte stem, om niet de aandacht der anderen tot zich te trekken. De gelegenheid om Eduard alleen onder vier oogen te hebben en wel in een stemming, die alle beschroomdheid als kaf doet verstuiven, is te schoon om haar door onvoorzichtigheid te verjagen. ‘Ik heb een dubbel recht op Emma. Jij bedriegt haar. Jij kunt haar niets aanbieden dan een koud, zelfzuchtig hart en een bedorven smaak.’
‘Het laatste is nog zeer twijfelachtig,’ antwoordt Eduard met een sarrende bedaardheid. ‘Mijn smaak is gekuischt geworden door veel studie als ge wilt van het vrouwelijk schoon. Jonge meisjes

{==64==} {>>pagina-aanduiding<<}

hebben dikwijls meer op met zulke mannen dan met brave jongens als gij. Begrepen?’
‘Je bent een ellendeling. Emma is te goed om jou speelbal te wezen.’
‘Wie zegt u dat zij mijn speelbal is? Ik herhaal dat het heel goed gebeuren kan, dat ik er ernst van maak. Maar dit kan ik na veertien dagen van intiemen omgang nog niet vast bepalen. Ik beloof u echter dat ik u waarschuwen zal..... Maar apropos, vrindje, ik dacht, eerlijk gezegd, dat je zelf werk gemaakt had van je nichtje en zuster, en ik dacht dat jelui het samen eens waart en dat de papa u in den weg zat. Ik merk met genoegen dat 't niet zoo is. Emma schijnt niet eens erg op jou gezelschap gesteld te wezen. Mij dunkt....’
‘Laat jou dunken wat je wil. 't Gaat je in geen geval aan wat er tusschen Emma en mij is voorgevallen.’
‘Met je welnemen, lieve vrind, dat gaat mij zeer bijzonder aan; dat brengt in mijn plannen een geheele verandering. Toen ik gisterenavond in de komedie je ontroering opmerkte, dacht ik dat wij hier met het gewone verschijnsel te doen hadden, namelijk dat een paartje, 't welk elkaar zoogenaamd toevallig ontmoet, bezig is papa of mama te foppen. Ik meende toen zelfs dat 't mijn plicht zou wezen den armen bedrogen vader een handje te helpen en de jonge dame tegen u in bescherming te nemen, doch daar ik ook nog zoo heel oud niet ben en weet wat er in de wereld te koop is, zou ik hoogstwaarschijnlijk geëindigd zijn met tot u over te loopen en u mijn hulp aan te bieden. Doch nu worden de zaken op eens heel anders. Emma wil niets van u weten. 't Is dus duidelijk, dat gij haar gevraagd hebt en zij u bedankt heeft. Zij is dus tegenover u geheel vrij en mag, zonder dat gij het recht hebt er u boos om te maken, door wie maar durft, gepretendeerd worden. Zij is meester over haar hart en mag 't weggeven aan wien ze wil.’
Albert balt de vuisten. De logica van zijn tegenpartij is onverbeterlijk juist.
‘Gij zult dus de wijste partij kiezen,’ vervolgt Eduard sarrend, ‘indien gij u van inmenging onthoudt. Nadat gij den bons gekregen hebt, zal niemand aan uw onbaatzuchtigheid en edelmoedigheid gelooven. Wat u drijft is wraakzucht, niets dan wraakzucht. Gij gunt aan een ander niet wat u zelf ontzegd

{==65==} {>>pagina-aanduiding<<}

is. Gij wilt niet dat Emma de inspraak van haar hart zal volgen. Gij haat mij, ofschoon ik u nooit kwaad gedaan heb.’
Albert haalt zwaar adem. 't Is hem of hij van woede en ergernis stikken zal.
‘Ik kan niet tegen u redeneeren,’ brengt hij eindelijk uit, ‘maar jij liegt. Nooit zal ik toelaten dat jij haar ongelukkig maakt. Zij bemint mij, zoo waarachtig als er een God is.’
‘Dan is er geen God,’ zegt Eduard, ‘want uit haar eigen mond hebt gij gehoord, dat zij u niet liefheeft.’
‘Heeft zij jou dat gezegd?’
‘Dat hebt gij zelf mij op 't oogenblik gezegd. Of denk je dat ik zoo onnoozel ben nog te meenen, dat 't uw oom en voogd is, die u van Emma scheidt. Ik ben veel te blij met die goede tijding. Wij kunnen nu gevoegelijk vrinden blijven, niet waar, wat er ook gebeure?’
‘Ik heb jou vriendschap niet noodig,’ antwoordt Albert, nauwelijks zich zelf meer meester. ‘Ik kan 't best zonder doen.’
‘Dat is niet beleefd en niet verstandig. We zijn immers geen kinderen? Als Emma jou niet hebben wil om redenen, die ik niet beoordeel, maar als ze jou bepaaldelijk niet wil hebben... laat mij voortgaan, en blijf bedaard; de anderen behoeven er niets van te merken... als zij jou bepaaldelijk niet hebben wil, wat kan 't je dan schelen, of ze mij of een ander neemt, altijd in de vooronderstelling dat ik werk van haar maak? Moet 't arme kind eeuwig ongetrouwd blijven? Wezenlijk, Albert, jelui Oosterlingen nemen de dingen te warm en daardoor dikwijls van den verkeerden kant op. Blijf kalm en beredeneer de zaak zooals ze er toe leit. Zou 't niet vriendschappelijker en tegenover Emma meer overeenkomstig uw broederlijke betrekking zijn, als je mij een handje hielpt?’
‘Schei er uit, of ik sta niet voor mij zelf in,’ bijt Albert hem toe.
‘Dan sta ik voor je in. Jij bent hier in een fatsoenlijk huis, onder fatsoenlijke lieden, en zelf een fatsoenlijk jongmensch. Die stellen zich niet aan als een tijger, vooral wanneer ze ongelijk hebben.’
‘Jou verdoemde fatsoenlijkheid doet mij stikken.’
‘Al weer omdat je onbillijk en veel te driftig bent. Spreek mij tegen als je kunt.’

{==66==} {>>pagina-aanduiding<<}

‘Ik wil je niet tegenspreken, want je liegt al wat je gezegd hebt en nog verder zeggen zult. Ik kan jou mooie logica niet weerleggen, maar ze is uit den duivel. Jij bent in elk geval een meisje als Emma niet waard.’
‘Waarom niet? Omdat ik de uiterlijke vormen wat meer in acht neem dan de rest. Of omdat ik geleefd heb en nog leef als alle anderen. Hoeveel jongelui zouden wel waard zijn te trouwen, indien ieder huisvader een heilige moest wezen, en wat zouden de jonge vrouwen moeten doen om te toonen dat ze haar man liefhebben, wanneer zij niets te vergeven hadden. Speel toch den zedemeester niet, Albert. Straks toen Emma er bij was, heb ik er om gelachen, maar als vriend moet ik je ernstig waarschuwen. Ge maakt u belachelijk door zoo'n censorschap. Hoor eens, zelfs tegenover een meisje als Emma is 't wat sterk den tijd, dien gij hier zoek gebracht hebt zonder dat iemand weet waar gij gezeten hebt, te willen voorstellen als een vrome pelgrimstocht naar het land der deugd. Laat ons elkaar geen sprookjes wijs maken.’
‘Verdoemd!’ prevelt Albert.
‘Als gij bedaard genoeg zijt, zullen wij ons, dunkt mij, weer bij de anderen voegen,’ vervolgt Eduard, alsof hem deze kleine verlichting van een verkropt gemoed ontsnapt. ‘Ik zou ongaarne zien, dat men u uitlachte.’
De gedachte, dat hij bij slot van rekening nog zou kunnen uitgelachen worden, doet de maat overloopen. Is Albert zich zelven meester gebleven bij het snijdendste sarcasme, de toon van medelijden, die er zich nu in mengt, doet hem alle bezinning verliezen. De kamer draait met hem rond. Een koor van helsche geesten snauwt hem hun hoon en spot in de ooren. Eer Eduard hem ontwijken kan, heeft hij hem bij de keel gegrepen, terwijl 't schuim hem op den mond staat.
Er volgt een familietafereel zooals niet dagelijks, zelfs op de planken, voorkomt. De dames, die op eens opgeschrikt werden uit den zoeten droom der gezelligheid, laten een enkelen gil hooren, terwijl de heeren zonder onderscheid toeschieten om Eduard te hulp te komen. Dit laatste is geen licht werk. De vingers van den Oosterling klemmen zich krampachtig aan den hals en de das van zijn tegenpartij, als de klauwen van een wild dier. Toch gelukt 't den anderen Eduard te bevrijden, en Albert tegen te houden voor hij een tweeden sprong kan doen. ‘Wat

{==67==} {>>pagina-aanduiding<<}

duivel beduidt dat?’ vraagt de een. ‘In Godsnaam, wees bedaard,’ roept een ander, onderwijl de gastvrouw in rechtmatige verontwaardiging vraagt: hoe 't mogelijk is zoo'n tooneel aan te richten in haar huis en in haar salon.
Albert is niet in staat te antwoorden. Hij stottert eenige woorden, waarin hij vermoedelijk eene verontschuldiging legt voor het feit, door mevrouw zoo terecht in verband gebracht met haar huis en haar salon. Daarna eenigszins tot zich zelf gekomen, neemt hij haastig zijn hoed en verlaat de kamer zonder iemand te groeten. Niemand houdt hem tegen. Men voelt zich verlicht door zijn heengaan.
Eduard heeft zijn gewone bedaardheid reeds weer teruggekregen. Op de herhaaldelijke vraag van zijn moeder wat er gebeurd is en wat dit alles te beteekenen heeft, zegt hij schouderophalend: ‘Amok, mama. 't Is het bloed van mevrouw van Duren, dat in opstand kwam tegen een gezonde en kalme raadgeving.’


VIII. Koppig maar niet slecht.

‘Lieve God! is dat een mensch doen schrikken, jongeheer Albert’, riep Kee, terwijl ze haar handen in mekaar sloeg. ‘Ik dacht zoo waar, datje in Amerika of in de Oostinje's zat en daar sta je in eens achter me. Nu, 't is een mooie historie. Meneer is zoo boos als een spin op je en zal je alles behalve vrindelijk ontvangen. Was dat ook een manier van doen om maar zoo weg te loopen, net alsof je een moord begaan hadt.’
‘Maar jij wist er toch van, Kee.’
‘Jij wist er toch van! Ja, ik wist dat je weg was en dat je een brief hadt laten leggen waar 't in stond, maar wist ik soms ook waar je naar toe waart en waar wij je vinden konden als we je noodig hadden? Je kondt wel dood en begraven zijn, voordat iemand er iets van wist. Of zou de oude Kee je soms

{==68==} {>>pagina-aanduiding<<}

niet eens hebben mogen oppassen als je ziek waart geworden?’
Het denkbeeld van oppassen en ziek worden maakt dat Kee meer oplettend haren beschermeling in de oogen kijkt. De treurige uitdrukking van zijn gelaat doet haar op eenmaal van batterij veranderen.
‘Maar ik geloof waarachtig, dat je heusch ziek geweest bent. Of wat is er anders gebeurd? Je doet me schrikken, zoo naar als je er uitziet.’
‘Ik ben geloof ik ziek, Kee, maar niet zooals jij dat meent. Ik wou dat ik wezenlijk ziek was en dat ik dood ging.’
‘Hei, hei, zoo mag je niet spreken, jongeheer Albert. Dat is zonde voor God. We hebben onze gezondheid niet van ons eigen en we kunnen ons zelf niet bewaren als de Heer ons loslaat. Dat is Godslastertaal.’
‘Noem 't zooals je wilt, Kee, maar ik ben diep ongelukkig. Ik ben veertien dagen in Amsterdam geweest. Ik heb dag aan dag geloopen om eindelijk te kunnen zeggen, dat ik had wat ik hebben wou. Ik heb juffrouw Emma gesproken. Ik heb haar gewaarschuwd en gebeden dat ze naar mij luisteren zou, want dat ze op een verkeerden weg is; dat de man, wien zij de voorkeur gegeven heeft boven mij, haar bedriegt; dat hij een huichelaar is; dat zijn vroom gezicht heel wat anders verbergt dan goede trouw en braafheid, en ik heb 't malste figuur gemaakt dat iemand maken kan. Nu is alles tusschen ons voor goed uit.’
‘Nou,’ antwoordt Kee, ‘dat zou ik nog maar zoo heel hard niet zeggen. Die vrijerij zit er niet diep, dat verzeker ik je. Ik heb dat heertje al in mijn zak.’
‘Je raaskalt, Kee, al meen jij 't goed. Ze is blind en doof op dat punt. Daarbij heb ik 't bedorven door mijn eigen schuld.’
‘Door je eigen schuld? Ja, die plaagt in den regel een mensch 't meest. Maar wat heb je dan weer uitgevoerd?’
‘Och, niet zoo heel veel en niet meer dan de schobbejak verdiend had; maar wat doet dat er toe? Ik kan met fatsoen niet meer daar aan huis komen en Emma zal wel zoo door hem bewerkt worden, dat ze mij in 't geheel niet meer zien wil. Die vervloekte drift...’
‘O, zoo? Heeft die drift 't weer gedaan, jongeheer,’ zegt Kee, die aan de rest geen touw kan vastmaken, doch omtrent dit punt sedert jaren behoorlijk is ingelicht. ‘En waar heeft die drift u weer zulke parten gespeeld?’

{==69==} {>>pagina-aanduiding<<}

‘Bij zijn moeder aan huis, Kee. Ze waren er allemaal bij toen ik hem in de keel greep.’
Bij zijn moeder aan huis! Wel, denkt Kee, dan hebben wij ieder een verschillenden bij den kop. Juffrouw Emma schijnt al bijzonder verliefd van aard en is wondervlug met haar verbintenissen. Zij is op 't punt deze gedachte overluid uit te spreken en in de eerste plaats op te merken, dat de zoon van den buurman geen moeder meer heeft. Doch ze bedwingt zich en doet onderwijl met die ontdekking haar voordeel. ‘Wel zoo,’ zegt ze haastig. ‘Bij zijn moeder aan huis? En was juffrouw Emma er bij?’
‘Wel zeker. Juffrouw Emma is er gelogeerd, zooals je weet. Ze was er natuurlijk bij.’
‘Zoo zoo. En de jongeheer Van Horst, die er bij betrokken was, hebt u zoo erg toegetakeld? 't Is alweer een mooie historie. Die verwenschte drift..’
‘Maak 't mij nu niet lastig met die zedepreken. Ik ben driftig en koppig, dat weet ik heelgoed, en jij en honderd anderen hebben duizendmaal geprofeteerd, dat ik er last van zou hebben. Ik heb er al dikwijls last van gehad ook. Maar dat doet allemaal niets ter zake. Ik kan die visschennatuur, waar ze hier zooveel moois en goeds in zien, met den besten wil niet meer aanleeren en men zal mij dus moeten nemen zooals ik ben. Hij heeft mij net zoolang gesard met zijn verwenschte bedaardheid tot mijn bloed begon te koken. Maar laat dat nou maar loopen. Waar kan ik mijn oom vinden?’
‘En wat zeit juffrouw Emma er van?’ vraagt Kee, zonder op zijn laatste woorden te letten.
‘Ik heb 't niet afgewacht. Ik weet niet wat er met mij gebeurd is en hoe ik weggekomen ben, maar ze stonden allemaal om mij heen en hielden mij vast en riepen maar altijd door dat ik bedaard moest wezen. 't Is een troep oude wijven hier in 't land. Ze zijn net zoo bang voor wat zij hartstocht noemen, dat ze van louter lamlendigheid in mekaar zakken. Maar ik moet vóór alles mijn oom spreken.’
Kee zet den luiwagen, waarmee ze weer bezig is te werken, even neer en zegt: ‘Ik zou nog een beetje wachten, jongeheer Albert. Laat mij eerst meneer op uw terugkomst voorbereiden. Ik zal kijken of ik er niet een enkel goed woordje tusschen in kan gooien. Meneer is nog al niet van de kwaadsten, ofschoon hij erg boos op je was. En ook op mij, omdat ik geen moeite gedaan had

{==70==} {>>pagina-aanduiding<<}

om er jou van terug te houden. Maar anders zou hij er vrede mee gehad hebben als je die zaak tusschen juffrouw Emma en u weer in orde hadt kunnen brengen. Is dat nu voor goed onmogelijk geworden, jongeheer Albert?’
Albert voelt al de vriendelijkheid en trouw die uit deze vraag spreken. Zij doen hem weldadig aan. Hij vat Kee bij de hand en antwoordt: ‘Ik dank je, goede ziel, maar ik vrees dat 't nu voor altijd bedorven is. Ze zullen binnen een paar dagen zooveel kwaad van mij verteld hebben, dat jij zelf moeite zult hebben om mij niet af te vallen. Geloof ze niet, Kee, ten minste niet als ze jou willen wijs maken, dat ik iets gemeens gedaan heb, maar als je hoort dat ik een koppige ezel ben, dat ik dom gedaan heb, zóo dom als nog nooit iemand gehandeld heeft, geloof 't dan wel, Kee. Ik ben een driedubbele ezel geweest. En toch, als ik hem morgen tegenkom, dan doe ik 't weer.’
Kee begrijpt er het rechte niet van. Toch is ze dwaas genoeg om den jongen gelijk te geven. ‘Dat jij iets gemeens zoudt gedaan hebben, dat geloof ik niet, al vertelde de heele wereld 't. De rest is jou eigen zaak. Wil ik nu vooraf met meneer gaan praten?’
‘Neen, Kee. Ik zal liever maar direct zelf met mijn oom praten. Jij mocht eens weer de schuld krijgen, als oom boos wordt en dat zou ik niet graag hebben.’
‘Kom, daarvoor moet je 't niet laten. Ik weet wel hoe meneer 't meent en ik ben voor een kleintje niet bang. Als uw oom 't al te erg maakt, dan kent Kee wel het geheim om hem weer in zijn humeur te brengen.’
‘En dat is, Kee?’
‘Ja, ziet u, jongeheer Albert, dat is nu mijn geheim,.... ofschoon jij 't wel weten moogt ook. Hebt u nooit opgemerkt, dat je oom als hij op je knorde, soms zoo op eens heel anders kon worden? Nu, dan viel 't hem op, dat je zoo precies op je vader lijkt, en je vader en je oom dat waren zoo goed als boezemvrienden, ofschoon ze mekaar jaren lang niet gezien hebben en je vader in 't vreemde land onder de zwarten gestorven is. Maar je oom trok altijd de partij van je vader als de oude meneer of mevrouw eens wat al te erg tegen hem uitvoeren vanwege dat huwelijk daar jij door in de wereld gekomen bent. En met onze mevrouw heb ik hem ook dikwijls over dat geval hooren kibbelen. Ze waren 't nooit eens. Nou, ik hield in 't eerst met mevrouw. We hebben

{==71==} {>>pagina-aanduiding<<}

allemaal zoo onze eigen idees over zwart en wit, en witte menschen denken al licht, dat ze beter dan de anderen zijn, maar je oom noemde dat bespottelijke hoogmoed en zei, dat we het voor God (die ze allebei geschapen heeft, de zwarten net zoo goed als de witten) nooit konden verantwoorden, en daardoor ben ik er langzamerhand ook zoo over gaan denken en heb ik, toen je nog klein waart, jongeheer Albert, dikwijls gedacht of niet juist zoo'n vermenging van hloed als hij jou heeft plaats gehad, het rechte zou wezen, en waarom de witte menschen daar op neer kijken alsof 't een schande was. 't Eenige wat ik anders zou willen hebben is die driftigheid en die koppigheid, maar er zijn er hier onder de witten ook wel die alles behalve lammetjes zijn.’
Albert kan, ondanks de sombere stemming waarin hij verkeert, niet nalaten te glimlachen om deze korte bespiegeling over de theorie der rassen, waarin onmisbaar meer gezond verstand ligt opgesloten dan in menig boek over land- en volkenkunde en in menige preek of verhandeling, waarbij de noodzakelijkheid der bekeering van alle tongen en natiën op den voorgrond staat, doch hij stuit den stroom harer welsprekendheid door de hartelijke verzekering, dat hij wel wenschen zou, dat iedereen zoo verstandig en zoo christelijk dacht als zij. Intusschen wijst hij hare bemiddeling beslist af. ‘Ik heb mijn oom niets te vragen,’ zegt hij trotsch. ‘Ik wil hem alleen maar waarschuwen tegen een huichelaar. Daarna heb ik... afscheid te nemen.’
‘Gaat u dan al weer dadelijk weg?’ vraagt Kee met schrik.
‘Ik ga naar Delft, Kee. Ik ga van den morgen tot den avond werken. Ik wil zoo gauw mogelijk naar Indië terug. Ik voel, dat ik het heimwee krijg. 't Is mij hier te koud en te beredeneerd. Bovendien....’
Hij houdt plotseling op, doch zijne oogen schitteren zoo onheilspellend, dat Kee het laatst gesproken woord herhaalt. ‘Bovendien?’ vraagt ze, hem bezorgd aanstarend.
‘Ik ben bang voor mijn eigen bloed, Kee,’ antwoordt Albert huiverend, ‘voor dat bloed waarvoor jij zoo edel en flink partij trekt en dat zeker even goede eigenschappen heeft als het andere. Ik voel dat ik mij zelf niet zou kunnen bedwingen als ik den man tegenkwam, die Emma zoo heeft weten te betooveren, dat ze mij niet eens wou aanhooren toen ik haar kwam waarschuwen in haar eigen belang, Waarachtig, Kee, in haar

{==72==} {>>pagina-aanduiding<<}

eigen belang. Als ik hem weer ontmoette, dan brak ik hem den nek.’
Kee knikt ten teeken dat zij dit van zijn standpunt en met zijn temperament niet zoo erg ongerijmd en onwaarschijnlijk zou vinden, doch zij zwijgt, omdat ze werk genoeg heeft met haar eigen indrukken. Ze neemt het Emma niet kwalijk dat deze twee vrijers en éen pretendent tegelijkertijd aan de hand heeft, maar ze kan 't niet met zichzelve eens worden of zij dit aan Albert vertellen moet of niet. Indien zij hem meedeelt wat ze van hun buurman weet, is 't niet onmogelijk dat de jonge driftkop zijn hart ook aan dien tweeden concurrent zal ophalen als hij hem straks wellicht ontmoet. Waartoe zou dat dienen? Meneer van Duren, haar meester, zal 't haar zeker niet in dank afnemen als zij daardoor Nichtevecht in rep en roer brengt, en voor Albert is 't ook beter dat hij niet meer te weten komt dan hem reeds bekend is. Kee vindt 't heel natuurlijk, dat juffrouw Emma in Amsterdam met aanzoek op aanzoek overstelpt wordt en daardoor den nuchteren dorpsvrijer uit haar hoofdje zet, maar voor Albert zal 't een nieuwe ergernis zijn, die ze hem kan besparen. Ze antwoordt dus: ‘'t Zou voor u 't best zijn, als gij, ten minste zoolang juffrouw Emma van huis is, hier bij ons bleeft. Uw oom zal dat stellig ook liever zien, dan dat ge nu al weer aan 't studeeren gaat. Ik geloof dat dat studeeren den meesten ook al geen goed doet.’
Albert acht 't niet noodig hierop te antwoorden. Daar hij zijn oom, die een wandeling in den omtrek gedaan heeft, het hek van het buitentje ziet naderen gaat hij hem te gemoet.
Kee kijkt hern met welgevallen, al is 't dan ook niet geheel zonder bezorgdheid, na. Zij vat den draad, dien ze zooeven heeft losgelaten, weer op en prevelt: ‘Waarachtig, hij zou 't doen, den een zoo goed als den anderen. 't Zit 'm in 't bloed. Ze moeten daar ginder allemaal zoo heet gebakerd zijn... En toch is 't een prachtige jongen en zal de juffer later spijt hebben als haren op haar hoofd.’

Van Duren senior kijkt alles behalve vriendelijk als Albert eensklaps voor hem staat, al is hij blij dat de angst die hij zich meermalen heeft voelen bekruipen, als zou de jongen misschien nooit terugkomen, ijdel is. Hij heeft reden om gramstorig te zijn, meer dan ooit te voren, vooral met het oog op

{==73==} {>>pagina-aanduiding<<}

de humane manier waarop hij van zijn kant hem bejegend heeft na de ontmoeting met Emma.
‘Een mooie historie,’ zegt hij daarom dan ook. ‘De jongeheer gaat en komt wanneer 't hem goeddunkt en laat onderwijl geen taal of teeken van zich hooren. 't Schijnt, dat de voogden tegenwoordig niet eens meer het recht hebben, dat men hun ordentelijk bericht geeft, als men zich aan hun opzicht en gezag onttrekt. 't Is waarachtig een mooie wereld.’
‘Ik erken, dat ik daaraan verkeerd gedaan heb,’ antwoordt Albert onderworpen. ‘Indien u 't verlangt, ben ik bereid u verschooning te vragen.’
‘Wel wis en waarachtig verlang ik dat. Maar meen jij dat dit genoeg is wanneer de welgemeendheid niet boven bedenking verheven is? Dit is de tweede maal binnen veertien dagen dat de jongeheer mij verschooning vraagt en... toch net doet alsof hij geen oom en voogd in de wereld heeft.’
‘Ik kon niet anders,’ antwoordt Albert. ‘Toen ik u beloofde hier te blijven, deed ik een dwaasheid. Mijn hart en al wat er goeds aan mij is, riepen mij naar Amsterdam, want Emma's rust en geluk stonden op 't spel.’
‘Gekheid. Ik meen, dat beiden genoeg verzekerd zijn door het feit, dat ik, haar vader, ook oogen in mijn hoofd heb.’
‘Maar u tóch laat bedriegen,’ zegt Albert weer op zijn eigenaardig vrijmoedigen toon. ‘Neem mij niet kwalijk, oom, maar er zijn dingen waarvan u en andere lui van uw leeftijd geen begrip hebt.’
‘Brutale jongen! Wou jij 't beter weten dan wij?’
‘Ja, oom. Of hebt u er ooit aan gedacht, dat het verblijf van Emma in Amsterdam wel eens een heel ander gevolg kon hebben dan u bedoeld hebt?’
‘Ik begrijp je niet. Ik had geen bepaald doel toen ik haar daarheen bracht. Geen ander dan haar wat afleiding te bezorgen en haar en u den tijd te geven om tot een verstandiger beschouwing van de dingen te geraken. Zij heeft u afgewezen. 't Zij zoo. Zij moet zelf weten wat zij wil. Ik zal haar nooit dwingen mijn bijzondere inzichten te volgen, maar ik zou ongaarne zien, dat gij voortaan als vreemden tegenover elkaar stondt. Heb ik daarvoor het verkeerde middel gebruikt, 't zij zoo. Gij zult mij toch niet openlijk willen dwarsboomen?’
‘Integendeel, ik kom om afscheid te nemen en de vergunning

{==74==} {>>pagina-aanduiding<<}

te vragen om naar Delft terug te keeren en de rest van de vacantie te gebruiken om te werken.’
Van Duren senior kijkt raar op. ‘Om te werken, zegt ge? Is u dat ernst?’
‘Waarom zou 't mij geen ernst wezen? Ik heb niets beters te doen, dan hoe eer hoe liever naar Indië te gaan. 't Is hier geen klimaat voor mij en mijns gelijken.’
‘Dat is niet. onverstandig gesproken. Doch waarom komt gij hier niet te Niehtevecht werken?’
‘Omdat ik 't wenschelijk acht dat Emma zoo gauw mogelijk thuis komt. Zij en ik kunnen hier niet tegelijkertijd wezen. Daarom ga ik heen. Vooral na onze laatste ontmoeting is dat noodig.’
‘Na uw laatste ontmoeting? Dus hebt gij Emma weer gesproken, in strijd met onze afspraak en het plan, waaraan gij uw goedkeuring gehecht hadt?’
‘Ik heb haar gesproken, doch onder omstandigheden die 't mij onmogelijk maakten, haar mijne meening ten volle te zeggen. Mijn eenige hoop is nu, dat u mij even zult willen aanhooren.’
‘Als gij werkelijk iets van belang te zeggen hebt, ga dan op deze bank zitten en spreek. Ik ben nieuwsgierig te vernemen wat gij in die veertien dagen gedaan hebt.’
‘Vooraf een vraag,’ zegt Albert, die intusschen aan de uitnoodiging voldaan heeft en nu naast zijn oom gezeten is. ‘Zult u die vraag in geen geval kwalijk nemen?’
‘Dat kan er naar wezen. Gij zelf kunt dat beter beoordeelen dan ik.’
‘Ik zou willen weten,’ vervolgt Albert, ‘of u de van Horsten vertrouwt, oom.’
‘De van Horsten zijn hoogst fatsoenlijke lui. Ik ken ze sedert jaren. De vader was indertijd een van de soliedste en geachtste kooplui. De firma is nog een sieraad van Amsterdam.’
‘Maar kent u den tegenwoordigen chef, Eduard van Horst, den oudsten zoon van de familie?’
‘Wel zeker. Hij schijnt mij een. bezadigd, solied jongmensch. Ik wou dat we er meer zoo hadden.’
‘Als wij er nog twee zoo hadden, had de duivel vrij spel, oom. Ik gun u die bezadigdheid en die soliditeit.’
‘Is de zaak, ik bedoel de handelszaak, dan niet in orde? Mij dunkt, op dat terrein zult gij wel een vreemdeling zijn.’

{==75==} {>>pagina-aanduiding<<}

‘Ik weet van de handelszaken der familie niets. Ik heb meermalen gehoord dat die voortreffelijk zijn. Ze leven op een hoogen voet en geven in de beste kringen den toon aan.’
‘Dat meende ik ook. Doch wat hebt gij dan tegen Eduard van Horst?’
‘Dat hij een huichelaar is, oom, iemand die een eerlijk en eenvoudig meisje als Emma niet waard is. Hij gaat door voor een solide jongen, maar ik weet wat daarvan aan is.’
‘Wel zoo? En hoe zijt ge tot die wetenschap gekomen?’
‘Ik heb onderzoek gedaan, oom. Ik had een flauw vermoeden dat die vrome en deftige tronie heel andere hartstochten verbergt dan 't schijnt. Door een paar kennissen in Amsterdam ben ik geheel op de hoogte gebracht. Ik heb 't mijn plicht geacht u te waarschuwen.’
‘Dan toch zeker voor het geval dat die jongeheer Eduard werk mocht maken van Emma.’
‘Natuurlijk. Voor de rest gaat 't mij niet aan wat hij uitvoert.’,
Van Duren senior kijkt zijn pupil uitvorschend aan en zegt: ‘'t Is geen mooie rol die gij gespeeld hebt, Albert. Stille verklikkers maken een treurig figuur in de wereld. Doch 't zij zoo. Nu gij A gezegd hebt, moet ge ook B zeggen. Wat weet ge van den jongen van Horst?’
‘Ik zelf vind de rol van stillen verklikker,’ antwoordt Albert, terwijl hij bloedrood wordt, ‘zoo leelijk, dat ik 't hierbij laten zal. Ik heb u eenvoudig willen waarschuwen. Acht u 't de moeite waard, dan weet u in welke richting er geïnformeerd moet worden. 't Zal u niet moeilijk vallen alles te vernemen wat ik weet, indien 't u ernst is.’
‘Indien 't mij ernst is? Doch alleen in het geval door u vermeld zou er van ernst in deze sprake kunnen zijn. Als Emma er niet bij betrokken is, gaat de quaestie mij evenmin aan als u. Bovendien zult ge 't mij niet kwalijk nemen als ik uw mededeeling, hoe oppervlakkig ook, niet onvoorwaardelijk vertrouw. De omstandigheid, dat Emma u heeft afgewezen, wettigt die voorzichtigheid. Zijt gij dat niet met mij eens?’
Albert bedwingt zijn ergernis, en antwoordt: ‘Ik stel er prijs op, dat u zelf alles onderzoekt. Ik zou aan mijn plicht jegens u te kort doen indien ik u niet waarschuwde. Ik kan zelfs van u niet vorderen dat u mij blindelings vertrouwen zult,

{==76==} {>>pagina-aanduiding<<}

ofschoon 't mij om niets anders te doen is dan om een schurk te ontmaskeren, en Emma....’
‘Maar juist dat, mijn jongen, is het vreemde in de zaak. Studenten zijn in den regel niet zoo kieschkeurig op het gebied der zeden. Hoe is die solide bui u zoo op eens aangewaaid?’
‘Gij vergist u, oom. U kent de studentenwereld niet, als u meent dat wij alles wat gemeen is door de vingers zien en goedkeuren. 't Is heel wat anders nu en dan eens door te draaien - vergeef mij het woord - of volgens een bepaald systeem, ten koste van onschuldige slachtoffers, zijn lusten bot te vieren. Ook is er niets wnt wij zoo haten als de huichelarij. Huichelaars zijn ellendige schobbejakken. Ieder fatsoenlijk student draait hun den rug toe.’
‘Maar dat neemt toch niet weg, dat er ook onder studenten...’
‘Natuurlijk. De studie waarborgt niemand tegen zijn eigen bedorven karakter, maar zulke wezens worden nergens beter op hun waarde geschat dan bij ons.’
‘Dat doet mij veel pleizier, Albert, ofschoon ik ook wel eens gehoord heb, dat de grens voor het geoorloofde en al te erge nog al willekeurig bepaald wordt nu en dan. Iemand, die zijn ongebondenheid weet goed te maken door een groote mate van zoogenaamde fideliteit, moet al heel wat kunnen uithalen, eer hij uitgeworpen wordt; doch dat doet hier nu niets ter zake. Ik weet 't zelf niet bij ondervinding. Mijn zegsman kan 't mis hebben.’
De ondeugende glimlach, die de laatste woorden vergezelt, gaat voor Albert niet verloren. ‘En wantrouwt u daarom mijn mededeelingen of liever mijn waarschuwing tegen iemand, die wellicht morgen tot u zal komen om de hand van Emma?’ vraagt hij driftig.
‘Volstrekt niet. Wanneer die meneer komt, zooals gij schijnt te verwachten, en Emma gevoelt genegenheid voor hem, dan zal ik natuurlijk niet verzuimen behoorlijk te informeeren.’
‘Zeker zooals dit gewoonlijk plaats heeft?’ valt Albert in. ‘Ik weet hoe dat gaat. Men heeft den een of anderen handelsvriend. Op de beurs wordt ter loops gevraagd: Kent gij toevallig den jongen van Horst ook? Is hij solide?....’ ‘“Hoe bedoelt ge dat? Of hij goed voor zijn geld is? O ja, zeker....”’ Neen. Ik meen of op zijn gedrag, zijn manier van leven, de kringen waarin hij verkeert enz. niets te zeggen

{==77==} {>>pagina-aanduiding<<}

valt....’ ‘“Ik geloof 't niet. Ik heb nog nooit iets kwaads van hem gehoord....”’ ‘Zoo? Nu, dank je. Dan weet ik genoeg.’
‘Je hebt wezenlijk veel aanleg voor het tooneel, Albert. De voorstelling is hoogstverdienstelijk. Vergeet evenwel niet dat ik geen beursbezoeker meer ben. Ik zal dus bij gelegenheid allicht wat breedvoeriger en nauwgezetter informeeren.’
‘Ik hoop 't, oom.’
‘Ge kunt er zelfs op rekenen, Albert. Ik zal daarbij ons gesprek van vandaag niet vergeten. Meer kan ik u niet beloven.’
Albert verklaart zich met die belofte voldaan. Hij betuigt oom zijn oprechten dank voor dit blijk van vertrouwen.
‘'t Is geen blijk van vertrouwen, mijn jongen. Ik ben niet dwaas genoeg om de belangen van mijn kind te verwaarloozen uit overdreven kieschkeurigheid omtrent de bronnen waaruit ik 't een en ander vernemen kan. Intusschen doet 't mij veel genoegen uit uw erkentelijkheid te mogen besluiten, dat gij van uwen kant alle dwaze hoop op de vervulling uwer wenschen opgegeven hebt. Dat is flink. 't Zou u maar bij uw studie hinderen en afleiden. 't Is immers zoo?’
Van Duren senior kijkt bij deze vraag zijn neef van ter zijde, en niet zonder een weinigje ironie, aan. Hij kan blijkbaar moeilijk aan zooveel zelfverloochening gelooven.
‘Ik heb op deze manier nog hoop,’ voegt hij er bij, ‘dat de oude betrekking van broer en zuster eenmaal weer zal kunnen aangeknoopt worden. 't Is mannelijk zich in het noodzakelijke te schikken.’
Albert kijkt verlegen voor zich. Na de plechtige verzekeringen van zooeven, blijft hem niet veel anders over dan de mooie rol, die zijn oom hem toebedeelt, tot het einde vol te houden, doch daarmee doet hij voor eeuwig afstand van zijn zoetsten wensch. Hij kan dat niet. ‘Als ik wist, dat Emma zich zelve niet bedroog en ze dus waarachtig niet van mij hield; als ik de volle zekerheid had dat 't mij onmogelijk zal zijn haar te overtuigen, dat niemand haar inniger liefheeft dan ik, en dat niemand haar gelukkiger zal maken; als ik er op kon rekenen, dat geen ander haar ooit zal wijs maken wat Eduard van Horst haar te avond of morgen in 't oor zal fluisteren; als zij voor mij onherroepelijk verloren was en even onherroepelijk....’
‘Hei, hei, jongeheer. Als ge zooveel condities hebt, dan is 't

{==78==} {>>pagina-aanduiding<<}

beter niets te beloven en niets te verzekeren. Mijn arm kind zou al reeds genoeg te doen hebben met die voorwaarden van buiten te leeren. Laat ons dus maar hopen, dat de tijd en de noodzakelijkheid u de zaken van den goeden kant zullen leeren bekijken. Met redeneeren is met ulieden toch niets te winnen. Heb je niet gezegd, dat je hard gingt werken om zoo gauw mogelijk naar de Oost te kunnen komen? Houdt je voorloopig maar daaraan. Dat is ten minste een goed besluit. Geen beter geneesmiddel tegen teleurgestelde liefde dan een ander doel, 'twelk wij met al onze krachten najagen. Ik hoop dat gij woord zult houden.’
‘Als ik klaar ben en Emma is nog vrij, dat wil zeggen als Emma verstandig genoeg is om geen huichelaar haar hand en hart te geven.... mag ik dan op uw hulp rekenen, oom? Ik weet dat u er niet tegen zoudt geweest zijn, ingeval....’
‘Jou koppige jongen! Dus is je plan om hard te gaan werken eigenlijk niets anders dan een manoeuvre om toch je zin tekrijgen?’
‘Misschien, oom. Ik heb immers uit uw eigen mond gehoord, dat u persoonlijk vrede zoudt gehad hebben met een huwelijk tusschen Emma en mij?’
‘Dat heb ik gezegd, ofschoon 't leelijk van jou is mij dat nu onder den neus te houden. Ik heb 't gezegd, en zeg 't nog, in de vooronderstelling dat Emma van u hield, maar je weet hoe het daarmee staat.’
‘Maar wanneer nu Emma te avond of morgen, over een half jaar, over een heel jaar, over twee jaar misschien, tot de overtuiging komt, dat ze om den tuin geleid is, dat zij zelf haar eigen hart niet kende, dat ze zich vergiste omtrent haar gevoelens voor mij, mag ik dan op u rekenen, oom, zult u uw woord dan niet terugnemen?’
‘Als, als.... Ik ben nooit gewoon geweest mijn woord te breken en zal dit niet doen, zoolang ik leef. Maar dat is allemaal gekheid onder de bestaande omstandigheden.’
Van Duren senior wil er nog iets bijvoegen. Hij acht zich verplicht den jongen dwaas nogmaals te wijzen op het onmogelijke van wat deze met beide handen vasthoudt, doch reeds is Albert opgestaan en heeft hij in verrukking de armen om ooms hals geslagen: ‘Dat wist ik wel,’ roept hij, als ware er nu niets meer te wenschen of te verlangen. ‘Alles, alles komt nu terecht.’

{==79==} {>>pagina-aanduiding<<}

‘Jongen, ben je gek? Je drukt me dood in je malle opgewondenheid. Jelui Oosterlingen bent net buskruit,’ roept van Duren senior.
Doch 't baat niet. Albert is vast overtuigd dat de zaak zoo goed als in orde is. Emma's gezond verstand zal en moet de overwinning behalen en zijn vurige liefde moet en zal haar weten te winnen. ‘Ik dank je, oom!’ juicht hij. ‘Ik dank je. Nu ga ik werken als een ezel. U zult er van hooren.’
Van Duren senior kijkt zijn neef en pupil met een glimlach aan. ‘U zult er van hooren,’ zegt hij hem na. ‘Ik hoop 't. 't Is anders een rare historie,’ vervolgt hij na eenige oogenblikken zwijgens. ‘Precies een karakter als zijn vader. Koppig en vasthoudend tot het uiterste. Maar zijn vader had met een paar oude lui te doen en deze hecht zich waarachtig als een bulhond aan de hoop een meisje te zullen winnen .... dat hem niet hebben wil. Een prachtige koppigheid.’


IX. Hoe alles tegen Albert getuigde.

De verwarring, die ten huize van mevrouw van Horst na het vertrek van Albert bleef heerschen, laat zich moeilijk beschrijven. De vroolijke familie scheen een stoet van rouwklagende vrouwen en zenuwachtige mannen. De bewonderenswaardige kalmte van Eduard alleen was een rustpunt in den chaos van aandoeningen. Mevrouw overtuigde zich dat Eduard nog leefde en legde op hetzelfde oogenblik haar bewondering aan den dag voor zooveel christelijke gelatenheid en bezadigdheid. Was de bezitter van die deugden haar eigen zoon? Had zij zooveel edels en grootsch onder het hart gedragen? Welk een monster was daarentegen de jonge man, die in haar vreedzaam huis zoo'n scène had gemaakt, die de gastvrijheid zoo schandelijk met voeten had getreden. Als een van de meis-
{==80==} {>>pagina-aanduiding<<}
jes iets kende wat deze snoodheid nabij kwam, dan moesten zij 't maar zeggen.
De meisjes betuigden haar onvermogen. Zij stemden snikkend toe, dat er werkelijk nooit een familie zoo beleedigd, nooit een edel en onberispelijk jongmensch zoo grof bejegend was als hier het geval was geweest. Maar ze hadden 't niet anders verwacht. Eduard had 't zooeven bij den rechten naam genoemd: 't was amok, krankzinnigheid, razernij zooals die bij kleurlingen meer voorkomt. Hè, ze waren blij, dat die wildeman weg was.
Eduard speelde zijn rol voortreffelijk. Hij stalde mama gerust, beduidde de zusters, dat al dat gelamenteer en geraas gevoegelijk kon ophouden en haastte zich met onmiskenbare ridderlijkheid Emma te verzekeren, dat hem het gebeurde te meer speet... om harentwil. Albert was haar neef en zoo goed als haar broer, tenminste wat de behandeling betrof die hij steeds van haar vader en van haar ondervonden had. Indien hij, Eduard, soms te weinig bezadigdheid aan den dag gelegd had bij het gesprek, waarvan Emma een gedeelte gehoord had, en dat tot zijn spijt aanleiding scheen gegeven te hebben tot dit ergerlijke tooneel, dan vroeg hij haar vergiffenis. Hij had moeten bedenken, hoe prikkelbaar het bloed was, 'twelk Albert door de aderen vloeide.
Deze zachtaardigheid, welke bijna gelijk stond met de verhevenste christelijke vergevensgezindheid, verhoogde slechts de verlegenheid waarin Emma verkeerde. Het gelamenteer van de andere dames hield hare tranen terug, maar diep ontroerd had ze zich eenigszins teruggetrokken. 't Was of zij schuld had aan de verwarring door den wildeman aangebracht. Hoe edel en fier stak daar de houding van Eduard tegen af! Kon ze onder dien indruk anders doen dan de hand, die deze haar toestak, aannemen en hem verzekeren, dat zij zich schaamde over haar half-broeder, dat zij Albert's gedrag ten strengste afkeurde, dat Eduard zich, voor zoover zij het gesprek had gehoord, niets te verwijten had. Albert's opvliegendheid was voor haar vader ook al meermalen....
Eduard valt haar in de rede. Hij voelt dat deze beschuldiging van den jongen man, met wien zij werd opgevoed, haar zwaar valt. ‘Laat ons er niet verder over spreken,’ zegt hij goedig, ook tot mama en de zusters. ‘'t Best zal wezen, dat

{==81==} {>>pagina-aanduiding<<}

wat hier gebeurd is onder ons blijft. Geen sterveling behoeft er iets van te weten.’
't Is moeielijk uit te maken, of 't Eduard met deze laatste opmerking ernst is of niet. Hij weet zeer goed, dat mama en de zusters niet zwijgen kunnen, al zijn ze op dit oogenblik, onder zijn invloed, ten volle bereid de diepste stilzwijgendheid te beloven. Morgen zal half Amsterdam alles weten.
‘Maar wat was nu eigenlijk de aanleiding tot dat vreeselijk opvliegen van dien wildeman?’ vraagt eindelijk een van de zusters, die genoegzaam tot bedaren gekomen is, om te begrijpen dat alle dingen in de wereld een reden hebben. ‘Wat hadt gij gezegd of gedaan, Eduard, waarover Albert van Duren zoo boos werd?’
Mama kijkt de vrijpostige toornig aan. ‘Natuurlijk niets,’ zegt ze, eer Eduard antwoorden kan. ‘Hoe kunt gij denken, dat uw broer zich zoo zou vergeten hebben, dat hij in het huis van zijn moeder een gast beleedigd zou hebben?’
‘Beknor haar niet, mama,’ valt Eduard in. ‘'t Is niet vreemd, dat men in onzen kring zich moeilijk kan voorstellen hoe iemand om niets, niemendal zoo kon opvliegen. De schuld lag werkelijk aan mij. Ik heb hem, naar onze gewone opvatting der dingen, niet beleedigd, maar, zooals ik reeds zei, had ik moeten bedenken met wien ik te doen had. Ik gooide een kleine onbeduidende quaestië tusschen ons in het gekke, en daar kunnen die oostersche heeren gewoonlijk niet tegen. Emma heeft 't gedeeltelijk gehoord.’
‘Maar dan moeten zij dat maar leeren,’ meent een van de broers.
‘Alsof dat zoo gemakkelijk was. 't Zit in hun bloed. Men is nooit zeker, dat er geen driftige bui in aantocht is, al is de lucht ook nog zoo helder. Daarom moeten wij op onze hoede zijn, en elke aanleiding vermijden.’
‘Maar dat is onmogelijk, Eduard,’ antwoordt mama.
‘Onmogelijk? Zeg liever moeilijk, mama, hoogst moeilijk. Maar zijn wij niet juist daarom dubbel verplicht ons best te doen? Voor mij is het gebeurde een dure les geweest. Ik zal die nooit vergeten.’
Dat is niet zoo. Het geheele personeel protesteert. Emma protesteert ook mee. Eduard heeft zich niets te verwijten. Eduard is integendeel een wonder van geduld en bezadigdheid.

{==82==} {>>pagina-aanduiding<<}

Een toon van ironie, zelfs een woord dat naar plagerij zweemde, wettigde die heftigheid van den kant van Albert niet. Als die amokmakers hun gevaarlijke liefhebberij wilden bot vieren, dan moesten ze maar in hun apenland blijven. Hier in Holland was men niet op die gekheden gesteld.
Eduard repliceert, doch al wat hij zegt dient slechts om de schuld van zijn aanrander meer in het licht te stellen en hem te beter te doen uitkomen als de held van dien avond. Emma merkt met innige, bewondering op, dat die mooie rol den acteur ergert en verveelt. Vriendelijk verzocht hij herhaalde malen, dat men er over zwijgen zou en vroolijker onderwerp te berde brengen.

Emma schreef geen woord over het gebeurde naar huis, maar verzocht haren vader haar spoedig in eigen persoon te komen halen. Zij verlangde naar hem en achtte 't indiscreet nog langer van de gastvrijheid der familie van Horst misbruik te maken. Zij behaalde door dien volzin een zedelijke overwinning. Of was 't verbeelding dat haar hart hoorbaar klopte bij het nederschrijven, en misleidde zij zich zelve, wanneer ze niet zonder angst aan de stilte en de eenzaamheid van Nichtevecht dacht? Ze zag er tegen op om met haar eigen gedachten en gewaarwordingen alleen te zijn. Als zij aan het ordenen en schikken ging, kon er licht iets geheel anders voor den dag komen dan behoorlijk was.
Of verlangde ze naar een ontmoeting met Willem van den Bosch en haakte ze naar de verklaring, die tusschen hen beiden onvermijdelijk was? Integendeel. De wrevel, dat hij bijna drie weken, 't waren wezenlijk nu al bijna drie weken geworden, niets van zich had laten hooren, hield den boventoon. Zij had zich ten zijnen aanzien niets te verwijten. Zij was nog altijd dezelfde voor hem. Maar hij?
Eén ding slechts stond vast. Aan dit geheimzinnig vrijen achter in den tuin moest een einde komen. Dat streed met alle fatsoen. Zij kreeg een kleur als zij er aan dacht. Indien Willem haar niet openlijk dorst vragen en met haar vader spreken, dan was 't beter den band met hem te verscheuren. Zoo ging 't niet langer?
Maar wat zou ze doen, indien Willem dat ook begreep, indien

{==83==} {>>pagina-aanduiding<<}

hij naar haar ernstige vertoogen luisterde en bij haar vader een gereed onthaal vond? Zon ze zich verheugen? Zouden haar hoogste idealen dan bereikt zijn? Bezat zij de eigenschappen, die vereischt worden om een model-dorps-burgemeestersvrouw te worden?
Hè, wat was dat woord lang, en hoe moeilijk was 't zich in zoo'n positie in te denken!!

Toen van Duren senior in Amsterdam kwam om Emma te halen, en daar van mevrouw van Horst hoorde wat er gebeurd was, werd hij in ernst boos op Albert. ‘Dat is leelijk’, riep hij uit, ‘heel leelijk van hem. 't Valt mij tegen. Ik wist wel, dat hij in zijn onbesuisdheid tot alles in staat is, maar hij had. 't mij moeten vertellen. Geen woord heeft hij er over gerept. Daarentegen....’
Hij hield op. 't Was niet noodig aan de geheele familie van Horst mee te deelen hoe schromelijk zijn voogdelijk gezag door den wilden knaap ook nu weer met voeten getreden was. Hij sloeg dus haastig een anderen toon aan en bood mevrouw en de jonge dames zijn welgemeende verontschuldigingen aan. ‘Ik schaam mij over mijn pupil’, zei hij. ‘U moet wel een wonderlijken indruk gekregen hebben van de opvoeding, die ik hem gegeven heb; maar wat zal ik u zeggen? het zit in 't bloed.’
‘Ja, het zit in 't bloed,’ riep het geheele koor. ‘Nergens anders dan in 't bloed,’ en ze trokken haar neusjes op alsof ze dat bloed roken, terwijl mevrouw zich haastte er de verzekering bij te voegen, dat geen der haren er aan gedacht had of er ooit aan denken zou, dat meneer van Duren er iets aan had kunnen veranderen. Eduard had 't amok genoemd, en amok was het rechte woord.
‘Hij is nu naar Delft en heeft mij gezworen, dat hij hard aan 't werk zou gaan. Ik zal blij wezen als hij klaar is en naar Indië vertrekken kan,’ vervolgde van Duren.
Naar Indië vertrekken! Ja, dat was, naar het algemeen gevoelen, het beste, het eenige wat er op zat. Zulke wilde mannen behoorden daar te huis. Zij waren in die warme en weelderige natuur even noodzakelijk en hun razen en tieren was daar even natuurlijk als het brullen van wilde beesten en het loeien van ontembare orkanen. Een van de meisjes vergeleek den hartstocht van het gemengde bloed niet onaardig bij de werking van

{==84==} {>>pagina-aanduiding<<}

een vuurspuwenden berg. Zulke bergen hadden recht van bestaan, maar niet in de gematigde luchtstreek en te midden van een geordende maatschappij.
‘U kunt verzekerd wezen, dat Eduard er evenzoo over denkt,’ zei mevrouw. ‘Eduard is zelfs te verstandig om het uw pupil kwalijk te nemen dat hij zich een oogenblik vergat. Hij was de eerste om ons tot kalmte te vermanen. Eduard is altijd zich zelf meester, wat er ook gebeurt.’
Deze lofspraak op Eduard kon op geen geschikter oogenblik in het gesprek gebracht worden. Van Duren senior moest daardoor in de waarschuwingen van Albert niets anders zien dan de uitspraak van persoonlijke vraakzucht en wrevel. 't Was duidelijk, dat de jongen zijn eigen baan bij zijn voogd had willen schoon vegen door een ander te bekladden.
‘'t Hindert mij meer dan ik u zeggen kan,’ antwoordde hij daarom. ‘Er is van mijn kant geen zweem van twijfel of de aanleiding tot deze ergerlijke scène moet alleen bij Albert gezocht worden. Ik zal niet eenmaal vragen of uw zoon zich misschien ook het een of ander heeft laten ontvallen, mevrouw, wat den driftkop tot toorn kan geprikkeld hebben.’
Mevrouw aanvaardde deze welwillendheid als een offer door billijkheid en rechtvaardigheid gebracht. ‘Eduard is altijd zich zelf meester,’ herhaalde ze. ‘Er is in Amsterdam geen jongmensch van wien ik met meer gerustheid zou durven verzekeren dat hij nooit aanleiding kan gegeven hebben tot twist. Ik zeg dit, meneer van Duren, al is 't mijn eigen zoon.’
Wederom viel het koor in om mama's woorden te bevestigen. De gedachte, dat Eduard zich zou vergeten hebben of ook maar iets gezegd of gedaan wat Albert het recht gaf zoo op te stuiven, was een hoogst belachelijke gedachte. Eduard kon geen aanleiding gegeven hebben.
Toen van Duren er een poos later afzonderlijk met Emma over sprak, bevestigde ook zij wat de anderen gezegd hadden. Ofschoon zij zoo goed als 't ging Albert verontschuldigde, kon zij 't bij geen mogelijkheid verder brengen dan mevrouw en de meisjes. Zij was toevallig bij het begin van het discours geweest en haar getuigenis had dus dubbel gewicht. Albert had ook haar, die bij de van Horsten logeerde, erg gecompromitteerd. ‘Vindt u ook niet, papa, dat hij, al was er reden geweest om op te vliegen, zich had behooren te bedwingen, al was 't alleen om

{==85==} {>>pagina-aanduiding<<}

mij geweest; vooral... na 'tgeen er tusschen ons is voorgevallen?’
Van Duren denkt er niet anders over. Hij wil Albert in de eerste drie maanden liefst niet zien. Hij is nog nooit zoo boos op hem geweest. Voor 'teerst van zijn leven komt de gedachte bij hem op, dat 't niet alles is zulke erflatingen uit Indië op zijn dak te krijgen. Dat gemengde bloed was werkelijk een erg lastig element in de menschelijke samenleving; ofschoon in dit geval niet ontkend kon worden, dat de koppigheid en de opvliegendheid niet van den zwarten maar van den blanken kant kwamen. Maar de valschheid en achterhoudendheid.... waar kwamen die van daan? Toch zeker niet van den vader van den jongen? Die was de royaliteit en openhartigheid zelve geweest.
‘Albert zal u hebben willen sparen,’ meent Emma. ‘Hij zal misschien gemeend hebben, dat ik u de zaak wel met alle geuren en kleuren vertellen zou.’
‘Onmogelijk,’ antwoordt haar vader, ofschoon hij zijne reden heeft om zijn meening omtrent dit punt niet verder uiteen te zetten. ‘Als hij het daarop had laten aankomen, zou 't bovendien laf en gemeen zijn. Als hij mij verteld had wat er gebeurd is, zou ik, dadelijk een brief met excuses aan mevrouw van Horst geschreven hebben. Ook is 't dom. Nu hoor ik alles immers maar van één kant?’
Emma zwijgt. 't Is duidelijk, dat haar vader niets liever zou doen dan zijn pupil, ook na de mededeelingen van anderen, vrijspreken, dat zijn wrevel meer het gevolg van die onmogelijkheid is dan van verontwaardiging over het gedrag van Albert. Twee dagen vroeger zou zij zich gehaast hebben daarvan partij te trekken, al was haar verhouding tot Albert niet langer als voorheen. Doch zij voelde zich door het gebeurde beleedigd. Tegenover de fierheid en bedaardheid van Eduard was Albert een kwajongen en niet veel meer. Zelfs de jaren lang gekweekte en gekoesterde zusterlijke genegenheid was er niet zonder kleerscheuren afgekomen. Gaarne wil zij Albert vergeven wat hij deed, maar hem voor te spreken is niet langer van haar te vorderen. Is het zooeven gezegde niet al mooi genoeg!
Van Duren moet dus zijn gedachtengang wel alleen vervolgen. ‘Ik heb geen nadere explicaties noodig,’ zegt hij. ‘Wat ik van u en de andere dames gehoord heb, is bezwarend genoeg voor Albert. Hij zal door schade en schande wijs moeten wor-
{==86==} {>>pagina-aanduiding<<}
den. Ik wasch mijne handen in onschuld. Ik heb hem genoeg gewaarschuwd.’
De kleine toebereidselen voor haar vertrek, zijn door Emma spoedig gemaakt. Het afscheid van de familie vereischt meer omslag. Mevrouw wil er niet van hooren, dat de vrienden zullen heengaan zonder aan haar disch gespijzigd en gedrenkt te zijn. Van Duren mag bovendien niet weg zonder Eduard ontmoet te hebben, zij 't dan ook dat zij er op aandringt over de zaak in quaestie geen woord te spreken. 't Is een vervelend geval, doch dat volstrekt geen inbreuk behoeft te maken op de wederzijdsche vriendschap en welwillendheid.
Van Duren kent Eduard evenals alle Amsterdammers van de beurs. Ook wanneer de heeren elkander vroeger ergens elders ontmoetten, hadden ze over geld en koersen en marktprijzen gepraat en waren daardoor even ver van elkanders eigenlijk karakter gebleven, als ze dichter genaderd waren tot de kennis van elkanders financieele waarde. Van Duren wist dat het huis van Horst ten dien aanzien alle vertrouwen waardig was en de ontmoeting tusschen hem en den jongen chef was geëvenredigd aan die meening. Doch dezen middag klom de waardeering tot achting. Van Duren lag onder den invloed van de gedachte, dat hij tegenover Eduard veel had goed te maken en werd door de royaliteit, waarmee deze opnieuw van elke aanspraak op moreele schavergoeding afstand deed, meer en meer ingepakt. Daarbij zou hij zelf geen deftig Amsterdamsch koopman hebben moeten wezen om de bedaardheid en kalmte van het jonge mensch niet als soliditeit op te vatten. Hoe ongunstig stak Albert daartegen af?....


X. De vogelaar zet zijn net uit.

Emma gevoelde zich wondervreemd te moede, toen zij weer rustig te Nichtevecht zat. 't Was of de wereld in veertien

{==87==} {>>pagina-aanduiding<<}

dagen was omgekeerd. Niet de herinnering aan de woeliger omgeving in de hoofdstad speelde hierbij evenwel de hoofdrol. Zij verbeeldde zich, dat zij zelve een paar jaar ouder was geworden. Al wat achter haar lag, kwam haar laf en kinderachtig voor. Ze had haar intree in de wereld gedaan en was door fijnbeschaafde heeren en dames met onderscheiding behandeld. Ten overvloede had Eduard, die een model van wellevendheid en goeden smaak was, haar kennelijk het hof gemaakt. Men weet hoe gemakkelijk een jonge dame daaraan gewend raakt en hoe noode zij het, eenmaal verwend zijnde, weer missen kan.
Emma zag onder deze indrukken en gewaarwordingen tegen eene ontmoeting met Willem van den Bosch niet weinig op, en 't was haar niet onaangenaam van Kee te vernemen, dat de jonge buurman voor een paar dagen met pak en zak naar elders vertrokken was. Kee had van het meisje der van den Bosschen gehoord, dat dit plotseling opgekomen vertrek het gevolg was, van 't even plotseling sterfgeval van een rijke erftante! Al wal die tante had nagelaten verviel aan Willem en aan een nichtje in Weesp, dat indertijd door de overledene als kind was aangenomen. De oude van den Bosch had er sedert lang zijn zinnen op gezet, dat Willem zou trachten de twee helsten van tantes fortuin, nog vóór ze gescheiden werden, te vereenigen; maar Willem had daar niet van willen hooren. Doch in de laatste dagen was hij als een blad op den boom veranderd. Na tantes dood had hij uit eigen beweging aan zijn vader gezegd, dat hij bereid was nichtje te gaan vragen. Hij moest zijn vader gelijk geven. 't Was een prachtige partij voor hem.
‘'t Is zooals het spreekwoord zeit,’ meende het buurmeisje, terwijl ze Kee een knipoogje gaf. ‘Bij den grootsten hoop komt het meest bij. Ik voor mij zou anders denken, dat 't mooier was wanneer onze jongeheer de een of andere arme meid gelukkig gemaakt had. Maar ze zijn allemaal zoo.’
‘Ja, wat zal ik jou zeggen,’ antwoordde Kee. ‘Jij hebt wel gelijk. Ze zijn allemaal zoo.’ Doch ze dacht er het hare van en kon een glimlach ternauwernood bedwingen. Zij, Kee, had den vrijer op haar eigen handje weggejaagd. De schrik was den held in de beenen geslagen.
In haar ijver voor de belangen van Albert, speelde Kee haar leelijke rol nog wat verder voort en voegde zij een tal van conjecturen van haar eigen vinding bij het verhaal van haar buurmeisje.

{==88==} {>>pagina-aanduiding<<}

Zij achtte zich hiertoe niet slechts gerechtigd, maar in het belang van Emma verplicht. Emma moest haar hart aftrekken van den slungel, die haar, Kee, met twee rijksdaalders had trachten om te koopen. Die twee rijksdaalders waren wel den Zondag daarna, tot groote verbazing van heel Nichtevecht, in het armenzakje terecht gekomen, maar Kee is daarmee niet bevredigd. Zij heeft 't den boerenzoon recht kwalijk genomen, dat hij zijn oogen tot haar jongejuffrouw durfde opslaan. Zoo'n knaap moest zijn portuur onder zijns gelijken zoeken.
Emma vernam het bericht omtrent Willem's vertrek, zooals ik zei, zonder veel ontroering, en Kee maakte daaruit met blijdschap op, dat de liefde voor het grootste gedeelte van een kant gekomen was. Zij schetste daarom de waarschijnlijkheid van Willem's engagement met het rijke nichtje zoo levendig en kleurig als ze maar vermocht. Ze nam zelfs de vrijheid er haar grootzegel aan te hechten en Willem te prijzen om den practischen zin door hem aan den dag gelegd. ‘De jongen heeft gelijk, juffrouw Emma, 't moet een vrij aardig gezichtje zijn en 't geld blijft op die manier mooi bij mekaar. Hooger kan zoo'n jongen toch niet reiken.’
Emma voelde, dat ze een kleur kreeg, doch daar zij niet wist met welke bedoeling Kee dit laatste zei, bedwong zij zich en deed alsof de zaak haar niet aanging. Zij knikte zelfs even ten teeken van instemming, en gaf daardoor aan Kee nieuwen grond voor haar overtuiging, dat ‘'t er nog niet diep zat.’
't Was voor Emma zelfs een verademing dat Willem van den Bosch afwezig was. De gedachte, dat hij wellicht over een poos met zijn nichtje zou terugkeeren en aan de heele wereld vertellen dat ze geëngageerd waren, was niet eens zoo erg verschrikkelijk. 't Gaf haar een soort van verluchtiging. Had zij, eerlijk gezegd, tijdens haar verblijf te Amsterdam niet zoo heel dikwijls aan hem gedacht, ook van zijn kant scheen de genegenheid aanmerkelijk verkoeld. Dit was een beleediging, die haar pijnlijk griefde, maar zij voelde zich in staat hem die christelijk te vergeven.
Acht dagen later is ze reeds zoo ver, dat ze zonder van kleur te verschieten uit haar vaders mond kan vernemen, dat hun jonge buurman deugdelijk en wel met zijn nichtje geëngageerd is. Papa heeft 't juist zooeven van den kastelein uit het logement gehoord. De som, die op deze practische manier voor noo-
{==89==} {>>pagina-aanduiding<<}
delooze verdeeling bewaard is gebleven, moet verwonderlijk groot zijn. Daarbij zegt men, dat het nichtje er heel lief uitziet. Wat gaat dit alles Emma aan? Meer en meer is het beeld van Willem door dat van een ander verdrongen. Dag aan dag mist zij den omgang met Eduard, die er op een afstand nog koninklijker uitziet dan in de nabijheid. Van nature tot zachtaardig dwepen gestemd, geeft Emma zich aan de bekoring, die over haar gekomen is, met geheel haar hart over. Zij voelt zich gelukkig in elke kleine herinnering waaraan hij deel heeft. Wat hij toen en toen tot haar gezegd heeft en hoe hij telkenmale haar boven alle andere meisjes onderscheidde, komt haar voor den geest als een streelend compliment aan haar schoonheid of den aangenamen toon van haar gesprek. Haar hoofdje duizelt nu en dan van zijn lof en haar arm hart loopt groot gevaar er zijn rust door te verliezen.
Zoo staat ze op den vierden Zondag na haar terugkomst in Nichtevecht aan het hek van het buitentje en tuurt in gedachten verdiept op de Vecht, die als altijd Sabbath viert met de menschen. 't Is een van die zeldzame dagen in November waarop de zon vóór het scheiden, aan de aarde haar laatste goudstukken toewerpt. 't Is frisch in de lucht, doch welk gezond Hollandsch kind verwart de frischheid en de koude met elkaar. Emma heelf 't niet eenmaal de moeite waard geacht zich tegen haar invloed te wapenen. Los vallen de sierlijke krullen op haar schouders. Wie haar ziet, moet naast de bevalligheid van haar geheele verschijning, haar eenvoud en goeden smaak bewonderen.
Kennelijk doet dit ook de ruiter, die op eenigen afstand zijn paard inhoudt om haar als een goede bekende te groeten. 't Is Eduard van Horst. Hij heeft zich de weelde van een vrijen Zondag buiten vergund. 't Is verrukkelijk weer om paard te rijden. Men voelt zich na zoo'n beweging recht prettig en opgewekt. Vergist hij zich, indien hij zijn weg niet beter had kunnen kiezen dan over Weesp en Nichtevecht?
Emma's hart bonst hoorbaar. Zij ziet bewonderend op tot den net gekleeden ruiter, die intusschen zijn paard met een geoefende hand tot vlak voor het hek gevoerd heeft. Zij bloost onder den invloed van zijn blik, die vol eerbied en naar 't schijnt niet zonder warmer gevoelens op haar rust. Zij hervat zich evenwel en haast zich hem te vertellen, dat haar vader en Kee, de meid,

{==90==} {>>pagina-aanduiding<<}

beiden in de kerk zijn, doch dat ze niet twijfelt of papa zal recht blij zijn, hem te zien!
‘Dan zal ik zoo vrij wezen even door te rijden naar het logement en daar mijn paard stallen. Mag ik daarna onmiddellijk hier komen?’
Emma zegt niet ja en niet neen. Zij laat, gelijk ze in Amsterdam gewoon was, de beslissing omtrent het meer of minder voegzame van dit verzoek aan hem zelf over. Zij weet, dat hij op het punt van etiquette bij zijn zusters voor een autoriteit doorgaat. Ze weet, dat hij zich zelven even streng in bedwang houdt als hij oordeelt over anderen. Zij gaat na een lichten groet in huis om, indien hij mocht terugkeeren, hem na den vrij langen rit een kleine verversching te kunnen aanbieden.
Eduard is verrukt, èn over haar vriendelijke ontvangst èn over haar schuchter stilzwijgen op zijn vraag. Hij heeft opgemerkt hoe haar schoonheid won door zekeren peinzenden trek, waaraan hij 't waagt eene voor hem vleiende beteekenis te geven. Zooals ze daar bij het hek stond in haar eenvoudig morgentoilet overtrof zij alle hem bekende steedsche schoonheden verre. De onderscheiding, waarmee zij tot hem opzag, streelde zijn ijdelheid. Zou het mogelijk zijn, dat het gebeurde met Albert haar gezindheid verplaatst had? Eduard zou het wezenlijk niet onaardig vinden.
Na zijn paard op stal gebracht te hebhen, keert hij op zijn weg terug en opent hij welhaast het hek van vader van Duren's kleine bezitting. Hij heeft de welwillendheid het geheel niet onaardig te vinden. 't Treft hem zelfs dat kalmte en vrede hem hier tegenwaaien. Zijns ondanks geraakt hij onder den invloed van den geest, die op al het omringende zijn stempel gedrukt heeft. 't Is waar, hij is op hetzelfde oogenblik bereid de sentimenteele gedachte aan een hutje aan 't eind der aard van zich af te stooten, doch om met des te meer gretigheid de verrassende ontspanning, welke hem hier wordt aangeboden, te grijpen. Hij kan immers altijd terug als 't hem ernst dreigt te worden? Emma zal er niet ongelukkiger door zijn, als ze in plaats van het beeld van Albert, het zijne in haar hart bewaart.
Halverwege het hek en de huisdeur komt Emma hem te gemoet en herhaalt haar verzekering, dat zijn komst een verrassing is. ‘Ik had waarlijk wel vroeger naar u en uw papa mogen komen kijken,’ antwoordt Eduard. ‘Uw vertrek van ons liet een

{==91==} {>>pagina-aanduiding<<}

groote leegte achter, niet 't minst voor mij, voor wien uw kalmte en natuurlijkheid een ware verkwikking waren te midden van de drukte van mama en de zusters. Vooral om de onaangename wijze waarop aan uw logeeren plotseling een einde gemaakt werd, betreurden wij uw heengaan. Afleiding scheen voor u juist een behoefte. Doch wij konden 't ons wel begrijpen. 't Was voor u een moeilijk geval. Gij kondet het gedrag van Albert niet goedkeuren en voeldet u toch bezwaard door een al te krachtige veroordeeling. De betrekking, waarin gij tot hem staat....’
‘Ik verzeker u;’ antwoordt Emma haastig, ‘ik verzeker u, dat in die betrekking een belangrijke wijziging gekomen is, sedert ik reden heb ernstig boos op Albert te wezen. Mijn vader is ook alles behalve tevreden over hem. Wij danken 't alleen aan de goedwilligheid uwer familie, dat de zaak hierbij gebleven is en wij door Albert geen kwade vrienden zijn geworden. 't Is recht verdrietig voor ons geweest.’
‘Maar daardoor is toch geen verandering gekomen in uw wederzijdsche betrekking?’
‘Indien gij doelt op de betrekking van voogd en pupil, waarin mijn papa en Albert tegenover elkander staan, dan meen ik, dat gij u niet vergist. Papa heeft als 't ware zijn eenigenbroer plechtig beloofd, dat hij voor zijn zoon zou zorgen, alsof 't zijn eigen was, en daarin zal dus wel nooit verandering komen. Maar overigens zijn wij van weerskanten vrij.’
‘Doch gij beiden zijt toch samen opgevoed. Ge zijt zoo goed als broer en zuster.’
‘Juist daaraan dacht ik zooeven. Ik geloof niet, dat ik vooreerst met dezelfde genegenheid aan hem zal kunnen denken als vroeger.’
‘Dat is toch waarlijk wat al te wreed. Wilt ge wel gelooven, Emma, dat ik medelijden krijg met den armen jongen, al heb ik reden om boos op hem te zijn? Ik meende zelfs, dat er wel eens sprake geweest is van nog inniger band. Bij ons aan huis heb ik dikwijls hooren spreken over....’
Emma maakt een afwerende beweging met de hand, terwijl ze bloost en de oogen neerslaat. ‘Neen,’ zegt ze, met bijzonderen nadruk. ‘Doch verschoon mij van verdere explicaties.’
Eduard haalt diep adem alsof hem een zware last van het hart getild wordt. ‘Vergeef mij,’ zegt hij haastig. ‘Ik heb geen

{==92==} {>>pagina-aanduiding<<}

recht in uw geheimen door te dringen. Of zou ik door uw verblijf bij ons, dat voor mij onvergetelijk is, het recht verkregen hebben te gelooven, dat 't u niet onverschillig is, indien ik...?’
Hij houdt plotseling stil en kijkt haar met een uitdrukking van innige teederheid aan. Is 't oprechtheid of speelt hij een roekeloos spel met een hart, welks eenvoud en argeloosheid hem getroffen heeft?
Wie zal 't uitmaken? Het menschelijk gemoed is vaak een raadsel voor den bezitter zelven. Alles, tot de Zondagsrust en de omstandigheid, dat hij Emma alleen vond, werkt mede om hem te doen gelooven aan 'tgeen hij zegt. Voor haar klinkt elk woord als een openbaring. Wat zij zich zelve tot nog toe verheeld heeft, wordt haar op eenmaal helder en klaar. Haar wonderlijke onverschilligheid voor wat niet met hem in verband staat de voorkeur waarmee hare gedachten telkens weer terugdwalen naar de dagen in Amsterdam doorgebracht, hebben nu geen verklaring meer noodig. Diep blozend staat zij voor hem en durft niet tot hem opzien. Toch zegt ze met ontwijking van een rechtstreeksch antwoord: ‘Er is niets wat gij niet zoudt mogen weten, gij en ieder ander. Albert en ik zijn, zooals gij gezegd hebt, samen opgevoed. Indien hij daaruit heeft afgeleid, dat ik ooit meer dan een zuster voor hem zou kunnen wezen, dan heeft hij zijn teleurstelling aan zich zelf te wijten en niet aan mij.’
‘Mag ik daaruit opmaken, dat hij gewaagd heeft u in dien geest lastig te vallen?’ vraagt Eduard haastig. ‘Indien dat het geval geweest is en zijn ontmoeting met mij de oorzaak van zijn vertrek is, dan verheug ik mij over het gebeurde.’
‘Laat ons daarover zwijgen, bid ik u. Ik wou dat Albert zonder dat begrepen had, wat ik hem rond en openhartig gezegd heb. Hij en ik behooren niet bij elkaar.’
’Dus hebt ge hem bepaaldelijk afgewezen?’ vraagt Eduard nogmaals, stouter geworden, nu hij bemerkt dat haar vertrouwelijkheid toeneemt door zijne onbescheidenheid. ‘Geloof mij, ik vraag 't uit belangstelling. Uw vertrouwen in mij vereert me. 't Doet mij daarbij leed, dat gij een broeder verloren hebt toen gij zijn aanzoek afweest. Doch gij hebt gelijk. Uw zachte aard past niet bij zijn wild en opvliegend karakter. Gij zijt te goed, Emma, voor zoo'n wildeman.’
‘Mijn vader was van een ander gevoelen. Doch na het gebeurde aan huis van uw mama denkt hij er ook zoo over. Papa is

{==93==} {>>pagina-aanduiding<<}

overtuigd dat Albert uitsluitend de schuld ervan was. Sedert billijkt hij mijn besluit, al was onze vereeniging lang een zijner droomen.’
‘'t Zou uw ongeluk geweest zijn, Emma. De man, die u gelukkig zal maken, moet u waardig zijn en in staat u te steunen door zijne bezadigdheid en ernst. Uw vader zou dit reeds vroeger hebben ingezien, als hij zich door de liefde voor zijn pleegzoon niet had laten verblinden.’
Eduard zegt dit op den eigenaardigen toon van gezag, dien hij gewoon is in den kring der zijnen te voeren en die bij Emma een diepen indruk heeft achtergelaten. Ofschoon zijn woorden van zooeven aan andere beweegredenen dan onbaatzuchtige belangstelling deden denken, vaagt de trouwhartigheid elken zweem van jaloezie en andere leelijke drijfveeren weg. Indien deze jonge man andere gevoelens voor haar koestert dan die van vriendschap en eerbied, dan zal hij haar die niet aanbieden zonder ze door ernst en verstandig overleg gewijd te hebben. Tegenover de hartstochtelijkheid van Albert klinkt elk woord uit zijn mond als zachte weldadige muziek. Toch mist zij naast een zorg, die zelfs haar vaders waakzaamheid voor haar geluk schijnt te overtreffen, de warmte niet. Of vergist zij zich, indien ze zijn oordeel over de wijze, waarop zij gelukkig kan zijn, als vriendschap en belangstelling opvat? Ze vergist zich niet. Zij gevoelt wederkeerig dat hij haar hart doorgrond heeft, eer zij zelve nog wist wat daarbinnen omging. Ze weet dat in dien deftigen spreektoon een wensch van zijn eigen gemoed trilt. Of wie anders dan hij is de man, die haar tot steun zou kunnen wezen door het leven? Wie overtreft hem in die deugden, werke zij verlangt in den man harer keus?
Doch haar bewondering heeft het hoogste punt nog niet bereikt. Eduard raadt de verlegenheid waarin hij haar gebracht heeft, en weet met kieschheid haar te sparen. Schertsend maakt hij zelf de opmerking, dat zijn rol meer van die van een vader dan.... van een jongmensch van haar eigen leeftijd heeft en voorkomt daardoor tevens den indruk van pedanterie en deftigheid, waaraan hij blootstaat. ‘Gij weet, Emma,’ zegt hij lachend, ‘dat 't mijn zwak is een beetje te moraliseeren en te preken.’
‘Noem 't niet aldus,’ antwoordt Emma zich zelve vergetend. ‘Ik neem 't op als vriendschap en belangstelling.’
‘Ik dank u,’ klinkt 't met warmte. ‘Uw goedheid maakt mij hoogst gelukkig.’

{==94==} {>>pagina-aanduiding<<}

Ze zijn intusschen in huis gegaan en Eduard is het kleine salon binnengetreden, terwijl Emma, om haar verlegenheid te verbergen, af en toe de kamer verlaat, onder het voorwendsel het een en ander tot verkwikking van haren gast aan te brengen. Eduard laat haar rustig haar vriendelijk werk verrichten. Hij bewondert de nette schikking van het ameublement en de goede keus van de kleine huisbibliotheek. In alles herkent hij de hand van een onbedorven, eenvoudig, maar tevens hoogst beschaafd meisje. Zijn complimenten hebben niets van die welke door saletjonkers ten beste worden gegeven. Straks als Emma zich rustig bij hem neerzet, spreekt hij met veel warmte over haar lievelingsschrijvers, met wie hij nog beter bekend schijnt als jongelui van zijn stand en leeftijd in den regel met de Fransche lectuur van den dag zijn. Emma voelt zich onder zijn kalmen en ernstigen blik even vredig alsof zij met haar vader alleen was. Alleen de gloed, die elk zijner woorden kenmerkt, herinnert aan het verschil in jaren. Daarbij heeft Eduard geen woorden genoeg om de heerlijkheid van het buitenleven te schetsen. Hij schaamt zich meer van het buitenland dan van de onmiddellijke omgeving van Amsterdam te kennen. Nichtevecht is in zijn oogen het ideaal voor menschen, die het gewoei der wereld niet noodig hebben om zich gelukkig te gevoelen. ‘Uw papa zal Amsterdam niet betreuren,’ zegt hij. ‘Wij arme kantoorslaven zijn diep te beklagen. Dunkt u dat ook niet?’
‘Omdat gij vandaag voor 't eerst met onze eenzaamheid kennis maakt, kleurt gij het kleine tafreel naar uw eigen idealen,’ antwoordt Emma glimlachend. ‘Ik verzeker u, dat mijn verblijf in Amsterdam door de vriendelijke zorg uwer familie voor mij evenzeer een afwisseling en een verkwikking geweest is.’
‘Zeg dat niet, Emma. Het zou u bij ons op den duur niet bevallen. De afwisseling en de verkwikking zijn te woelig en te druk voor iemand van uw gemoedsstemming. Ook geloof ik, dat men er niet beter op wordt, door het leven in groote steden.’
‘Dat hangt af van de kracht, die men in zich heeft om weerstand te bieden aan 'tgeen met die gemoedsstemming in strijd is. Ik bezit die kracht niet; ik beken 't. Maar gij bijvoorbeeld....’
‘O,’ zegt Eduard gulhartig. ‘Ik ben niet beter dan de rest. Ook mij maakt de zelfzucht en de hebzucht, waarmee ik dag

{==95==} {>>pagina-aanduiding<<}

aan dag in aanraking kom, niet altijd wrevelig. Men gewent er aan en voegt er zich zijns ondanks in....’
Zij gelooft dat niet. Haar oogen zeggen duidelijk, dat zij 't niet gelooft. Doch ze zwijgt en wacht zijn verdere belijdenis af. Ook van wat hij nog meer zeggen mocht, zal zij niets gelooven.
‘Ik wil mij niet beter voordoen dan ik ben,’ vervolgt Eduard. ‘Al mag ik naar waarheid verklaren, dat er duizend dingen zijn, die mij een afkeer inboezemen, zoo zijn er duizend andere welke ik zonder protest laat voorbijgaan en waaraan ik dus zedelijk schuldig sta. Ik belijd u gaarne, dat 't mij vaak verdriet voor een zedepreker aangezien te worden en dat ik mijn ernstiger levensbeschouwing menigmaal geweld aandoe en mij het air geef alsof ik over de dingen net denk als al mijn kennissen en vrienden. Maar dat behoorde zoo niet te zijn.’
Deze belijdenis is bewonderenswaardig van openhartigheid en eenvoud beide. Emma geeft hem volgaarne absolutie. Ze weet immers door eigen aanschouwing hoe juist het tegendeel het geval is. In den luchthartigen kring op de Heerengracht toonde Eduard meer dan eens den zedelijken moed te bezitten om met zijn opinie alleen te staan. Wederom glimlachend zegt ze dus: ‘Ik geloof niet, dat gij u in dat opzicht meer te verwijten hebt dan iedereen, die met den besten wil der wereld alle verkeerde dingen niet recht kan maken....’
Eduard breekt het onderwerp af en vervalt weer in den vroolijken toon waarmee hij zooeven de heerlijkheden van Nichtevecht bezong. ‘'t Kan zijn,’ zegt hij, ‘dat gij gelijk hebt. Op uw gezag neem ik de absolutie aan en beloof mijn best te doen om haar meer en meer waardig te worden. Ik wou, dat er maar éene onder de zusters was, die op u geleek. Ik zou haar onmiddellijk tot mijn goeden engel benoemen.’
Op dit oogenblik treedt Emma's vader binnen en ontheft haar daardoor van de verplichting te antwoorden. Toch heeft haar hooge blos Eduard genoeg verraden hoe zijne woorden door haar worden opgevat. Haar blijde ontroering en verrassing geven een antwoord op zijn verkapte liefdesverklaring.
Papa van Duren begroet den onverwachten gast met een gul welkom. ‘Daar doet gij recht goed aan, meneer van Horst!’ zegt hij, ‘dat ge ons hier buiten in de woestijn eens komt opzoeken. Gij weet hoe welkom ons elke afwisseling is. Hoeveel te meer waar 't goede vrienden geldt, van wier gastvrijheid

{==96==} {>>pagina-aanduiding<<}

men nog onlangs gebruik gemaakt heeft. Hoe vaart uw familie? Heeft Emma zich onder mijn afwezen behoorlijk van haar rol als gastvrouw en huisbewaarster gekweten?’
‘Voortreffelijk, meneer van Duren. 't Kon niet beter. Mama en de zusters gaven mij duizend groeten mee. Ze zijn allen recht teleurgesteld geweest door Emma's plotseling vertrek. Ze rekenen er stellig op, dat zij dezen winter ons nog eens lastig komt vallen, zooals u 't uitdrukt.’
‘De manier waarop aan dat logeeren een eind gekomen is,’ antwoordt van Duren, ‘heeft ons nog dikwijls daarna verontrust. Ik voel mij uw schuldenaar, om de welwillende wijze waarop de onbesuisdheid van mijn pupil....’
‘O, meneer, laat ons daarover zwijgen. Wat geschied is, is geschied. 't Zou mij spijten, indien 't bij u den minsten onaangenamen indruk had achtergelaten. 't Kan voor u niet anders dan onaangenaam wezen er op terug te komen.’
Van Duren aanvaardt den beleefden wenk en verandert van onderwerp. Hij noodigt Eduard uit, zijn kleine bezitting eens in oogenschouw te nemen, terwijl Emma alles gereed maakt voor het tweede ontbijt, 't oud-Hollandsche twaalf-uurtje.
Eduard bleef familiair eten. Als hij flink doorreed kon hij toch nog vóór donker in Amsterdam terug zijn. Vooraf deed hij met van Duren en Emma een wandeling langs de Vecht, die de gunstige indrukken, door hem op beiden gemaakt, aanmerkelijk versterkte. Eduard scheen een diep gevoel te hebben voor de stille natuur, welke hier haar schatten ten toon spreidde. Al wat hij sprak, was solide en werd met beschaafdheid uitgedrukt. Emma geraakte meer en meer onder de betoovering van zijn omgang en haar vader knikte goedkeurend bij elke opmerking, die van eenstemmigheid tusschen de beide jongelui getuigde. Toen Eduard na een hartelijk afscheid weggereden was, bleef de belofte, dat hij eens heel spoedig zou terugkomen, voor hem evenzeer een kleine vertroosting als voor zijn dochter.
‘Ik wou, dat alle jongelui zulke goede en solide beginselen hadden als hij, Emma,’ zei hij met zelfvoldoening, want een deel van het compliment keerde tot hem zelven terug. ‘Ik heb altijd beweerd, dat een opleiding voor den handel uit dat oogpunt veel beter is dan die zoogenaamd beschavende studie. Ze worden veel vroeger met den ernst van het leven bekend en gaan niet uitsluitend met hun kameraden om.’

{==97==} {>>pagina-aanduiding<<}

De toon van wrevel waarop dit gezegd wordt, ontgaat Emma niet. Ofschoon dit punt vroeger meermalen een aanleiding tot dispuut tusschen hen geweest is, heeft zij heden den moed niet hem tegen te spreken. Alleen merkt zij op, dat ook onder de kantoorheeren wel niet allen gelijk zullen zyn wat haar vader aanleiding geeft schertsend te vragen of zij Eduard van Horst onder de slechteren of onder de beteren rekent. ‘Misschien,’ voegt hij er bij, ‘misschien is hij u te stijf, te deftig, te ernstig. Jonge meisjes oordeelen naar een geheel anderen maatstaf dan wij oude heeren.’
‘O neen, papa. Daarin hebt u ongelijk en praat u zonder kennis van zaken. Wij meisjes zien liever tegen iemand op, dan dat wij met onze verontschuldigingen zijn fouten moeten bedekken.’
‘Ook al weer met onderscheid, jongejuffrouw. Ik verheug mij uit uw woorden te mogen opmaken, dat gij niet tot het luchtige goedje behoort, waarop ik het oog heb, maar er zijn er zeer velen, van wie ik dat niet zou durven verzekeren. Overigens moet ik eerlijk bekennen, dat uw oordeel over Eduard van Horst mij genoegen doet.’
‘Ik heb geen oordeel over Eduard van Horst uitgesproken, papa.’
‘Geen oordeel uitgesproken? Dat bewijst, lieve kind, dat gij eigenlijk toch ook weer wel tot het luchtige goedje moogt gerekend worden. Hebt gij niet gezegd, dat Eduard in uw oogen een van de soliedste en tevens een van de aangenaamste en onderhoudendste jonge menschen is, die gij ooit ontmoet hebt. Mij dunkt ik heb die woorden duidelijk met mijn eigen ooren gehoord.’
‘Maar papa, ik heb niets wat naar zoo'n dwaze verklaring gelijkt, over mijn lippen laten komen. 't Is ondeugend van u mij dat alles in den mond te leggen.’
‘Maar hebt ge dan niet gezegd, dat gij meisjes liever tegen iemand opziet dan voor hem in de bres te moeten springen?’
‘Ja, dat heb ik gezegd.’
‘En is dat niet precies hetzelfde alsof gij zeidet, dat ge aan Eduard de voorkeur geeft boven alle jongelui uwer kennis, omdat hij werkelijk de eerste is, die u eerbied afdwong en tot wien gij moest opzien?’
‘Neen, dat is niet 'tzelfde, papa,’ antwoordt Emma, terwijl

{==98==} {>>pagina-aanduiding<<}

een hoog rood haar wangen kleurt, ‘dat is bij lange na niet 't zelfde. U is recht ondeugend vandaag.’
Papa spreekt dat tegen. Hij zelf heeft heden meer dan eens de vraag bij zich voelen opkomen of 't voor Emma niet een zegen zou zijn, indien zij de liefde mocht verwerven van een jongen met het karakter en de neigingen van Eduard. Natuurlijk zou hij, indien dit het geval werd, duchtig aan 't informeeren gaan en daardoor zijn rol van vader behoorlijk vervullen, maar hij twijfelde niet aan den uitslag. Hij, een man van rijpen leeftijd en veel menschenkennis, kon zich niet vergissen ten aanzien van een jongmensch. Hij had ook een stuk van de wereld gezien.
Emma bracht een onrustigen nacht door. Haar hart pijnigde zich niet met de vraag wat zij doen zou, indien Eduard er ooit toe overging haar zijn liefde te verklaren, maar met die andere, welke reeds duizenden jonge dochters vóór haar den slaap uit de oogen heeft gehouden, of hij haar hand begeerde en wanneer hij spreken zou. Met ingenomenheid herinnerde zij zich daarbij de woorden van haar vader, waaruit bleek dat ook deze door zijn voorliefde voor Albert en zijn spijt over hetgeen tusschen zijn dochter en zijn pupil was voorgevallen, niet zóo beheerscht werd dat hij de oogen sloot voor de waarborgen, welke soliditeit en overeenstemming van karakter voor haar geluk aanboden. Ook van dien kant mocht zij zich vleien met een bevredigende ontvangst.
Doch zou hij komen? Zou Eduard, de rijke koopmanszoon, zelf reeds de chef van een gevestigd huis, die slechts te kiezen had tusschen de beste partijen in de hoofdstad, zijn oog laten vallen op haar, het eenvoudige kind, dat niet schitterde in de kringen waarin hij zelf gewoon was zich te bewegen? 't Was ondenkbaar. En toch, hoe hartelijk was hij steeds voor haar geweest, hoe had hij steeds de voorkeur gegeven aan haar gezelschap tijdens haar verblijf in Amsterdam? En was 't een louter beleefdheidsbezoek wat hem naar Nichtevecht gevoerd had? Had zij in zijn oogen ten onrechte iets meer gelezen dan vriendschap?....
Kee, de oude getrouwe, dacht niet zoo gunstig over den jongen van Horst als haar meester en haar jeugdige meesteres. Dit bleek den volgenden morgen. Terwijl Emma bezig was, gelijk ze elken dag deed, met het ontbijt gereed te zetten, achtte Kee, met haar eigenaardige vrijmoedigheid, zich geroepen haar oordeel over den bezoeker openbaar te maken.

{==99==} {>>pagina-aanduiding<<}

‘Die jongeheer van gisteren beviel mij niemendal, jongejuffrouw,’ zei ze met een verheffing van stem, die bij haar als een vast teeken van bijzondere ontevredenheid kon doorgaan. ‘Hij ziet er me net uit of hij ze achter de mouw heeft. Hij praat zoo bedaard en zoo secuur als een professor. Ik houd daar niet van. Als ik binnen moest wezen, dan verbeeldde ik mij dat hij de schoolmeester was en meneer en u naar hem zaten te luisteren. Neen, dan heb ik liever te doen met een jongen als Albert, al vliegt hij op als buskruit. Dat zeg ik, al ben ik een oud mensch en al praat ik maar zooals 't mij voor den mond komt.’



{==100==} {>>pagina-aanduiding<<}

Tweede boek.

XI. Academische orgie.

Albert betrok zijn kamer te Delft met het vaste plan om, gelijk hij 't uitdrukte, als een os te gaan werken. Waarschijnlijk heeft dit beeld hem gefopt. Had hij een minder sterk beeld gekozen, hij zou kalmer begonnen zijn, dat wil zeggen beter hebben volgehouden. Nu viel hij als een wild dier op zijn prooi aan, in dit geval het Maleisch, het Javaansch, de aardrijkskunde van Neerlandsch-Indië en wat er meer voor hem beschikbaar lag. Het resultaat was, dat hij zijn maag overlaadde en na drie dagen in een vriend, die toevallig kwam oploopen, een reddenden engel begroette.
‘Ben je gek?’ was de beleefde vraag van den bedoelden vriend, die in ernst boos werd toen hij een oog geslagen had in de veel omvattende plannen van Albert. ‘Ja, je bent gek. Je vliegt regelrecht van den spoortrein naar je schrijftafel en laat al je vrienden in den waan, dat je nog niet terug bent. Toevallig hoor ik dat die gissing onjuist is en vind je hier midden onder de boeken. Weet je wel dat dit een vergrijp tegen alle wetten en regels der studentenwereld is, dat jij aan niets minder dan majesteitsschennis schuldig staat? En hoe gemeen! Meneer wil zeker stilletjes nommer een halen met Juli?’
Albert wordt niet boos. Hij glimlacht zelfs, ofschoon hij schijn-
{==101==} {>>pagina-aanduiding<<}
haar naar al de wapenen grijpt, die binnen zijn bereik liggen. ‘Houd je aardigheden maar thuis,’ zegt hij. ‘Als ik lust heb om te werken, dan hindert dat niemand en heeft niemand er iets mee te maken.
‘Wel verduiveld. Alsof 't ons niet aanging wanneer een van de prettigste jongens zich eigendunkelijk terugtrekt; alsof wij 't lijdelijk zouden moeten aanzien, dat hij een saaie poen wordt, die niet eens de uiterlijke beleefdheid tegenover de wetenschap in acht neemt? Dat is geen particuliere zaak. De eer van het corps en van al je vrienden is er mee gemoeid. Men werkt niet in de eerste drie maanden na de groote vacantie. Dat doet men niet. Dat gooit het heelal onderste boven. Dat verbreekt de orde der maatschappij. En dat vlak onder onzen neus te doen, is ons uittarten, ons op verbloemde manier de les lezen, de concurrentie bederven door een wit voetje bij de leeraren te halen. Wij mogen zulke handelingen niet stilzwijgend goedkeuren. ‘Er is een tijd van werken,’ zegt de prediker, en als hij 't niet gezegd heeft, dan had hij al zijn spreuken wel kunnen thuis houden. ‘Er is een tijd van werken en een tijd van niet werken. De eerste valt in de tweede helft van den cursus, de tweede in het eerste trimester na de vacantie. Begrepen? Wees ondertusschen zoo beleefd mij een sigaar te presenteeren - een goede als je blieft - en een flesch wijn open te trekken. Mijn keel is droog van die lange maar tevens zeer mooie preek.’
‘Een sigaar en een glas wijn kun je krijgen, maar wat je preek betreft, die mag je wel weer meenemen. Ik ben aan 't werk gegaan, omdat ik op mijn tijd klaar wil wezen. Ik heb mijn redenen om zoo gauw mogelijk naar de Oost te komen.’
‘Ik eerbiedig natuurlijk je geheimen, maar neem de vrijheid op te merken, dat 't je toch niets, niemendal baat of je nu al begint te werken of niet. Dank zij de prachtvolle inrichting van het ambtenaars-examen kunnen wij, die wat minder hard van stal loopen, even goed op onzen tijd klaar komen als jij en soortgelijke werkezels. Jongens, je wijn is er niet slechter op geworden doordat ze een poos gelegen heeft. Als je ze toch niet drinkt, recommandeer ik mij voor eene kleine bezending. Je drinkt toch zelf zeker in 't geheel niet meer?’
‘Je bent vervelend. Maar ziedaar, als je weten wilt waarom ik aan 't werk ben gegaan en de wijn mij niet meer smaakt, dan zal ik 't je zeggen. Ik heb 't land.’

{==102==} {>>pagina-aanduiding<<}

‘Dat is ten minste een reden, een motief, een grond waarop voortgepleit kan worden. Jij hebt 't land, 't zij omdat jou voood je geen geld genoeg heeft toegelegd voor de noodzakelijkste behoeften van het ingetreden kwartaal, 't zij omdat de beren niet zijn meegevallen, al ben je tot nu toe een model voor alle studenten geweest, 't zij omdat je verliefd bent geraakt en ons morgen zult komen verrassen met de heugelijke tijding, dat je voortaan elken Zaterdag uit vrijen gaat en vóór Maandag ochtend niet weer te vinden zult wezen. Doch wat ook de reden zij, zijt ge voldoende gerechtvaardigd. Het land is als de katterigheid. Men is er alleen in het oog van oude juffrouwen en oude pruiken aansprakelijk voor. De lui van ondervinding, de deskundigen weten, dat het land zijn slachtoffers overvalt als een dief in den nacht. Vecht er tegen, redeneer er tegen, protesteer er tegen; 't helpt allemaal niets. Ondanks je verzet raak je er onder. 't Is een ziekte, een epidemie, een soort van cholera, waarop de wijsheid van alle geleerden zich te pletter stoot. Als een goed geneesheer blijf ik dus geen minuut bij de oorzaak staan maar controleer het geneesmiddel. Jij hebt het land. Goed. Maar wie ter wereld heeft je wijs gemaakt dat werken daartegen helpt? 't Wordt er erger door. 't Maakt je duf en vervelend. Heb je ooit misselijker kerels gezien dan professors, als ze heel erg geleerd zijn? Kom, kerel, biecht eens eerlijk op. Ik vraag 't als je huisdokter, je lijfarts. Voel je een beginsel van beterschap na deze kuur van drie lange, doodelijk taaie dagen, of ben je integendeel soms erger geworden? Eerlijk en zonder omwegen, hoor!’
‘Ik beken, dat ik er niet beter op geworden ben. Maar je weet, ik ben nog maar een recruut onder de werkezels.’
‘Bravo! Da's royaal. Maar dan is 't ook hoog tijd, dat je er een poos mee uitscheidt en rust neemt. Ook de recruut heeft recht op vrijaf. Gooi de boeken op zij. Ik geef je veertien dagen verlof. Daarna kun je weer met dubbele stoomkracht beginnen. Probeer 't in elk geval eens met de oude beproefde methode. Wij zullen je wel weer op den goeden weg brengen. Waarachtig, kerel, je bent de kluts kwijt.’
Albert heeft, terwijl zijn vriend hem op deze manier een recept schrijft, reeds een gedeelte van de kuur toegepast. De boeken zijn op zij geschoven. Haastig leegt hij een paar glazen en is straks bereid met zijn mentor naar de sociëteit te gaan,

{==103==} {>>pagina-aanduiding<<}

waar hij door al de vrienden als een verloren zoon wordt begroet. Dien avond ging hij zeer laat met een zwaar hoofd naar bed. Den volgenden morgen keken zijn boeken hem aan alsof zij aan een ander toebehoorden en hem verraderlijk aan zijn ware roeping hadden onttrokken. Hij moest bekennen, dat hij werkelijk op de sociëteit oogenblikken had beleefd waarop hij zijn leed en wrok van zich af kon zetten. Al de vormen van hel Javaansch of Maleisch en al de artikelen van het Regeeringsreglement hadden 't zoo ver niet kunnen brengen. Geen wonder, dat hij weer dadelijk bereid was zich aan de leiding van zijn vrienden over te geven.
Toch raakte zijn betere natuur er niet geheel onder. Hij ontworstelde zich werkelijk, toon de tijd van het verlof om was, weer aan de bekoring en verbaasde de geheele kleine wereld om hem heen door wat zij zijn koppigheid noemde. Wederom zat hij aan zijn schrijftafel geketend en vorderde ditmaal zelfs een langeren diensttijd dan de eerste maal. De ijdelheid, de neiging om zonderling te wezen speelden daarbij misschien ook al haar kleine rol, wat niet ondienstig bleek, daar de liefde voor de studie nu op zich zelf nog onmachtiger zou gebleken zijn dan de eerste maal. Albert slikte haar letterlijk als medicijn. 't Behoeft geen betoog, dat ze daarvoor te goed is. Ook werd de kracht der herinneringen hem gaandeweg te machtig. Terwijl zijn vrienden hem op de sociëteit uitlachten en hem een gek noemden, zat hij uren lang over zijn boeken gebogen, zonder dat hij iets van den inhoud in zich opnam of ook maar las wat er stond. Gedurig dwaalden zijn gedachten af naar Nichtevecht en pijnigde hij zich met de dolste conjecturen omtrent de manier waarop daar over hem gedacht en gesproken werd. Zijn oom had na hun afscheid niets van zich laten hooren en Albert van zijn kant geen enkele poging gedaan om den indruk welken hij vooronderstellen mocht dat Eduard en de heele familie van Horst gegeven hadden van 'tgeen ten hunnen huize was voorgevallen, te verzwakken. Doch meer dan ooit stond 't bij hem vast, dat alles slechts een voorbijgaande verwijdering zou wezen. Emma had hem lief en zou haar ongelijk tegenover hem inzien. Of was 't niet om haar, dat hij als een dolleman op zijn werk was aangevallen, en lag in de volharding, waarmee hij 't nu weer opvatte, niet evenzeer een offer aan haar? Te midden van de nachtelijke feestjes

{==104==} {>>pagina-aanduiding<<}

waarin hij verstrooing gezocht had, had haar beeld hem vervolgd en hij had een verwijt in haar vriendelijke oogen gelezen. Indien hij niet even solide werd als Eduard van Horst, dan kon hij immers niet eischen dat zij aan hem de voorkeur zou geven? Even solide, natuurlijk zooals de wereld dat bedoelt: even kalm en deftig en bedaard. Als dat niet lukte, dan bleef hem niets anders over dan den oceaan tusschen Emma en hem te stellen, het terrein zijner vernedering te ontvluchten!... Maar zoover zou 't niet komen!...
Albert hield 't ditmaal werkelijk drie volle weken uit. Hij verschanste zich in zijn kamer. Hij sloeg al de aanvallen van zijn welmeenende vrienden af. Hij begon er schik in te krijgen zich zelf te martelen en vond een soort van weelde in de ontberingen welke hij zich oplegde.
Doch op eens liggen al zijn voornemens in duigen, staat hij met al de vergaarde boekengeleerdheid weer van aangezicht tot aangezicht tegenover de praktijk, den alles beheerschenden en alles vernielenden hartstocht, die aan huis van mevrouw van Horst onder de zielkundige vraagstukken uit de ethnologie gerangschikt was. De tijger wordt wakker. De betere natuur slaat op de vlucht.
Een enkele brief van zijn oom bewerkt die omkeering. Deze berichtte hem op den vriendelijksten toon en met al de verschooning, waartoe een voogd, die door zijn pupil miskend werd, in staat geacht mag worden, dat Emma sedert een paar uur geëngageerd was. Blijkbaar had die mededeeling den braven man moeite gekost, doch Albert lette daar niet op. ‘Ik gevoel hoe dit bericht u grieven zal,’ zoo stond er, ‘te meer daar de jonge man, aan wien zij haar toekomst verbond, door u als een roover beschouwd wordt. Bij eenig nadenken zult gij evenwel het onbillijke en onrechtvaardige daarvan inzien en erkennen. Eduard van Horst is de bevoorrechte. Wat Emma tot mijn spijt en uw bittere teleurstelling u niet geven kon, dat gaf ze uit vrije keus aan hem. Wees verstandig, Albert, en schik u, zooals ik u vroeger reeds geraden heb, in het onvermijdelijke. Emma zou u nooit gelukkig gemaakt hebben. Gij met uw vurigen aard behoeft eene geheel andere levensgezellin. Te zijner tijd zult ge dit zelf inzien. Daar ik evenwel hartgrondig medelijden met u heb, wil ik u als een blijk mijner vaderlijke toegenegenheid de manier, waarop gij ons verlaten hebt, vergeven. Ook daaromtrent vertrouw ik dat gij

{==105==} {>>pagina-aanduiding<<}

door nadenken tot een bevredigende overtuiging zult gekomen zijn. Indien gij mij het gebeurde bij de familie van Horst eerlijk had opgebiecht, zou ik geen zoo mal figuur gemaakt hebben als nu ik dit van de familie zelve vernam. Indien ik u verwijten wou doen, zou ik zeker terecht, mij daarover kunnen beklagen. Doch laat alles zijn, zooals 't is. Ik twijfel geen oogenblik of gij zult straks, als gij over den eersten indruk heen zijt, het dwaze van nog langer aandringen inzien. Wanneer Emma werkelijk onder den invloed van een begoocheling uw aanzoek had afgewezen, zou zij haar hand nooit aan een ander gegeven hebben. Laat u dus nu raden en doe uw best om uw leed te vergeten. Emma zelve wenscht niets liever dan dat gij als haar broer en trouwste vriend tot ons zult terugkeeren en Eduard, die steeds met achting en verschooning over u spreekt, nog eenmaal de hand zult drukken. Ook ik voor mij zou mij daarin hartelijk verheugen.’
De brief bevatte, behalve deze vriendelijke woorden, welke van een meer dan gewone genegenheid voor zijn lastigen pupil getuigden, een aantal verzekeringen van blijvende deelneming in Albert's studie en toekomst, die door dezen onder andere omstandigheden op haar waarde zouden zijn geschat. Nu evenwel sprongen alle mijnen verkeerd. Albert was buiten zichzelf van woede. 't Leed geen twijfel of ook zijn oom had hem verraden. 't Was een complot, waardoor zijn levensgeluk voor immer was verwoest, de deur van het eenige huis, dat hij 't zijne mocht noemen, voor hem gesloten geworden was. Of had zijn oom hem niet bij al wat heilig was verzekerd, dat hij naar Eduard zou informeeren; en zes weken na zijn vertrek uit Nichtevecht was de zaak al beklonken! Zijn oom had niet geïnformeerd. Emma was als een offer, aan God weet welke berekeningen van hebzucht, opgeofferd. De eenige man, op wiens eerlijkheid en goede trouw hij werelden zou gebouwd hebben, had zijn eigen kind in de armen van een huichelaar geworpen. Nu bleek 't dat ook alles wat hij omtrent zijn gezindheid voor Albert gezegd had, geveinsd was geweest. Zijn oom koesterde dezelfde vooroordeelen, die Albert met minachting voor zijn tegenwoordige landgenooten vervulde. 't Deed er nu werkelijk niets meer toe of hij, Albert, terechtkwam of niet. Nog in hetzelfde uur waarop de brief hem in handen kwam, lagen de boeken in een hoek. Daarop stormde hij naar buiten om zijn vrienden op de sociëteit weer op te zoeken.

{==106==} {>>pagina-aanduiding<<}

De vrienden waren niet weinig blij hem weer in hun midden te zien, doch nog meer verschrikt door zijn akelig verwilderd uitzicht. Zelfs zij, die voor geen klein geruchtje vervaard waren, merkten met zekere angst op, hoe Albert in den wijn vergetelheid en bedwelming zocht. Geen van hen, die naar de oorzaak van zijn gejaagdheid durfde vragen. Straks, toen het bloed als gloeiend vuur door zijn aderen stroomde, werden de woorden, die ze hem toevoegden, met zekere zorg en omzichtigheid gekozen. De dolzinnigheid, waaraan hij zich overgaf, boezemde vrees in. Zij was geen opgewondenheid. Ze was razernij. Zij zocht in den kring, die hem toejuichte, naar een offer. 't Was of ze zijns ondanks naar bloed dorstte. Daardoor geschiedde 't, dat menigeen, die zich voorgesteld had den geheelen avond in feestelijke stemming op de sociëteit door te brengen, stil afdroop, zoodra hij de kans daarvoor schoon zag, en Albert op 't laatst met een paar van de ruwste klanten overbleef. Deze kenden het geheim waardoor het bruisende bloed tot bedaren gebracht werd. Zij brachten hem naar buiten en lieten hem zijn woede koelen aan de stevige belknoppen en de ijzeren stoepleuningen der rustige Delftsche burgerij. Ten slotte keerden zij naar de sociëteit terug en dronken net zoo lang tot Albert physiek ontwapend was en in dien toestand van verdooving verkeerde, waarop ieder kind van goeden huize den volgenden morgen als op een misdaad terug ziet. Tot hun eer zij geboekt, dat ze hem naar huis en in zijn bed brachten.
Met deze eerste orgie begon voor Albert een reeks van ongebonden vermaken, waarin hij gevaar liep geheel onder te gaan. De aanleiding trad daarbij gaandeweg op den achtergrond. Daarentegen kreeg hij werkelijk smaak in het ruwe. Ras stond hij aan 't hoofd van een club, die zelfs onder zijne medestudenten een kwaden naam had, die men vreesde maar niet genegen was, van wier heldendaden men niet gewaagde, zonder er een woord van goed- of afkeuring aan toe te voegen. 't Was een verschijnsel aan den wetenschappelijken hemel, een soort van wilden orkaan, die door de wereld van studie en betamelijke levensvreugd heen woei, dien men verdragen moest omdat men er niets aan kon veranderen; maar waarvoor men niet solidair aansprakelijk wou zijn. Vooral niet ten opzichte van Albert. Hij was zelfs tegenover zijn beste vrienden gesloten omtrent de grondoorzaak van zijn ruwe levensmanier. En aan de academie wordt niets met

{==107==} {>>pagina-aanduiding<<}

minder toegefelijkheid behandeld dan de geheimzinnigheid tegenover vrienden. Een paar malen was het beproefd hem tot openhartigheid over te halen, doch zonder succes.
‘Er is niets niemendal wat mij hindert,’ had Albert gezegd. ‘Maar ik ben beu van al wat boek heet en ben nog juist bijtijds wakker geworden. Anders was ik verloren geweest. Laat ons er nu niet langer over praten. Schenk mij liever eens in. Als er wat is dat mij hindert, zonder dat ik 't zelf weet, dan zullen wij 't wegspoelen.’
Men leeft aan een academie of andere inrichting van hooger ondenvijs snel. Men vergeet spoedig en is van natuur geneigd om den feitelijken toestand te aanvaarden zonder voorafgaand onderzoek en zonder veel beweging te maken omtrent de oorzaak. Vooral hier in het kalme, redeneerende en beredeneerde Westen gelooft de jeugd niet aan diepgaande smart, aan gewaarwordingen en indrukken, die op den bodem van het hart kunnen voortleven en groeien, terwijl de mond van geheel andere dingen spreekt. Wij wisselen onze genegenheden gemakkelijk. Wij trekken ons hart zonder al te groote inspanning af van haar, die ons versmaadde. Wij redeneeren zelf in onze wanhoop minstens zoo goed als een middelmatig professor in de logica. Doch Albert redeneerde niet, en offerde evenmin iets van zijn haat en liefde op. Deze bleven op den bodem sluimeren, terwijl hij zich kunstmatig bedwelmde, eerst om zijn leed te vergeten, straks omdat de gedachte aan nuchter-zijn hem angst aanjoeg; 't liefst dacht hij niet, over niets en over niemand.


XII. Beweging in 't stilleven.

Van Duren senior had wel degelijk geïnformeerd, toen Eduard van Horst met zijn aanzoek voor den dag kwam, maar de omstandigheden hadden van alle kanten meegewerktom hem spoedig tevreden te stellen. Gelijk wij weten had Eduard zelf

{==108==} {>>pagina-aanduiding<<}

hem reeds dadelijk ingepakt en de kennissen en vrienden van den jongen man, tot wie hij zich gewend had, behoorden zonder onderscheid tot die lui, die voor zekere eigenaardige lief hebberijen van de rijke jeugd een schat van toegefelijkheid veil hebben of die er zelf belang bij hebben om den standaard van de publieke zedelijkheid niet te hoog te stellen; nog liever, zij gebruikten ook hier, naar gelang van behoefte, den dubbelen standaard, dat is de gewone christelijk-fatsoenlijke en de alledaagsche koffiehuis-standaard. Van Duren senior was op zijn manier sluw geweest door juist bij deze lui te informeeren, en hij was bij den duivel ter biecht gekomen. Hij had genoeg begrepen van 'tgeen waarop Albert gezinspeeld had, om in te zien, dat oude getrouwde en gevestigde heeren van de geheime omzwervingen van Eduard niets weten zouden, maar hij had er niet op gerekend, dat de anderen hem niets zouden zegen, al wisten zij 't. Eduard van Horst kwam dus uit den smeltkroes als een volkomen gezuiverd en dus onberispelijk jongmensch. Met diep leedgevoel had van Duren bij zich zelf geconstateerd, dat Albert ook in die historie geen zeer mooie rol gespeeld had en niet dan met groote moeite had hij zich bedwongen hem dat te schrijven.
Emma was boven de wolken. Eduard had herhaaldelijk Nichtevecht bezocht, en daar de warmte en vertrouwelijkheid steeds waren toegenomen, was zij op de ontknooping van het kleine drama voorbereid. En toch, hoe verrukkelijk was het oogenblik waarop hij het groote woord uitsprak, haar verzekerde dat haar beeld van het eerste oogenblik na hun ontmoeting in zijn moeders huis, alle andere uit zijn hart had verdreven; dat hij zonder haar aan geen geluk meer geloofde; dat zij zijn eerste en eenige liefde was! Hij was immers bij die woorden niet deftig en vormelijk geweest als anders? 't Was of zijn ware natuur zich nu pas vertoonde, of, evenals daarbuiten voor den gloed der vriendelijke winterzon de sneeuw wegsmolt, de eerbied en angstvalligheid, waarmee zij vroeger wel eens tot hem had opgezien, onder zijn bezielde verklaringen van liefde en genegenheid verdwenen. En toch verminderde daardoor haar bewondering niet. Integendeel.
‘Ik vrees, dat ik niet in staat zal zijn u zoo gelukkig te maken als gij verdient,’ zei ze, terwijl ze haar hoofdje op zijn schouders liet rusten. ‘Gij weet niet hoe onnoozel en kinderachtig ik mij soms gevoel.’

{==109==} {>>pagina-aanduiding<<}

‘Maar toch mag ik mij er op beroemen wederkeerig uwe eerste liefde te bezitten. Meent gij, dat wij mannen die onschuld of als ge wilt die kinderlijkheid niet hooger stellen dan zekere vormen, die onze dametjes van hooge kringen als een diep geheim beschouwen. Gij leert al wat ge daarvan missen mocht in veertien dagen, Emma; doch wie geeft mij een hart als het uwe?’
Emma had diep gebloosd. Ze had een geheim, dat ze voor geen geld ter wereld aan Eduard vertellen zou. Haar kleine vrijage, die zoo ter goeder ure door de wederpartij ontbonden is, kwam naar voor als een misdrijf, als een intrige van de ergste soort. Al was zij van haar genegenheid voor Willem van den Bosch volkomen genezen, zoo gevoelde ze toch dat zij ook in dit opzicht bij Eduard ver achter stond. Deze, die ouder was dan zij, en zooveel meer gelegenheid en aanleiding gehad had om zijn hart weg te geven, had zich zelf weten te bewaken, tot hij haar gevonden had, zijn eerste en eenige liefde.
Was 't niet of een Maria Magdalena ten huwelijk gevraagd wordt door een Heilige!
't Was voor Willem van den Bosch een wonderlijke verrassing toen hij hoorde met wien Emma geëngageerd was. Zijn eerste gedachte was, dat Kee hem voor den gek had gehouden. De onmiddellijk daarop volgende, dat hij zelf een domme streek had gedaan door zijn nichtje te vragen. Nichtje kon in de schaduw van Emma niet staan. Als nichtje niet verguld geweest was, zou ze veeleer leelijk dan mooi wezen. Wat de wereld aangaande haar uiterlijk had rondgebazuind, dat was een van die staaltjes van oppervlakkigheid, welke de wereld ons elken dag aanbiedt. Mooi en rijk behooren in de poëzie bij elkaar. Ook in dat opzicht is het waar, ‘dat zij die hebben, ontvangen.’ Willem van den Bosch had bovendien met het innerlijke, dat is met het humeur en karakter van nichtje kennis gemaakt, en ook dit was hem in 't geheel niet meegevallen. Nichtje had jaren lang de nukken en kuren van een oude onbeschaafde tante verdragen. Zij had onderwijl zelve een schat van wrevel en kribbigheid verzameld. Daar zij wist, dat 't Willem meer om de andere helft van de erfenis dan om haar zelve te doen was, verheelde zij zelfs bij de eerste ontmoeting niet, dat zij een katje was en niet zonder handschoenen aangepakt moest worden. Doch Willem zat nu eenmaal in het schuitje en zag tegen explicaties tusschen Emma en hem op. De vroegere gelieven vermeden zooveel mogelijk

{==110==} {>>pagina-aanduiding<<}

den tuin, die lichtelijk een aanleiding tot een ontmoeting zou gegeven hebben. De omstandigheid dat het winter was, kwam beiden voortreffelijk te pas.
Anders was de houding van Willem van den Bosch tegenover Kee. Hij wou en zou weten of zijn beide rijksdaalders in het water gegooid wren. Daarvoor was hij een te goed financier, vooral nu de financieele quaestie zijn toekomstig levensgeluk geheel en al beheerschte. Ook bezat Willem de eigenaardigheid van vele landbewoners, dat zij tegenover de minderen aanmatigender worden naarmate zij zich beschroomder toonen tegenover hoogergeplaatsten of hunne gelijken.
Wij vinden Willem dientengevolge heel vroeg op een morgen, terwijl de lucht nog geheel en al gedompeld is in het blauw-grauw van den morgennevel, met zijn neus boven de schutting, wachtende op de komst van Kee, die door weer noch wind weerhouden wordt om regelmatig elken ochtend het ons bekende plaatsje aan te vegen.
Spoedig verschijnt Kee en er ontspint zich het volgende gesprek.
‘Jou manier van mij te behandelen lijkt veel op verraad. Als je een eerlijke meid bent, geef je mij mijn vijf gulden terug. Ik zeg, dat 't voor iemand van jou leeftijd schande is een ander zoo te bedriegen.’
‘Wat blieft?’ vraagt Kee, schijnbaar heel verwonderd. ‘Denk je, dat ik zelf pleizier heb met den loop, dien de zaak genomen heeft. Ik ken jou vrind niet, maar 't is tien tegen een, dat ik onze juffrouw liever aan hem gegund had, dan aan dien jongeheer uit de stad, waaraan meneer en zij, God weet, wat voor prachtigs zien. Ik vertrouw zijn vrome gezicht geen halven cent.’
‘Dat is jou zaak. Maar je hadt mij of liever mijn vrind daarom niet op de mouw behoeven te spelden, dat de juffrouw geëngageerd was met dien Delftschen student, die meer van een baviaan dan van een mensch heeft.’
‘Jij bent zelf een baviaan. Je mocht willen dat je wat meer van hem hadt. De jongeheer Albert is de beste jongen, die er op twee beenen loopt,’ antwoordt Kee nijdig. ‘Je moet 't mij niet kwalijk nemen, maar al was je de koning zelf, van mijn jongen zul je afblijven.’
‘Maar waarom mij dan zoo voor te liegen?’
‘Ik heb u niet voorgelogen. Ook heb ik je rijksdaalders niet

{==111==} {>>pagina-aanduiding<<}

gevraagd. Ik had ze eigenlijk over de schutting moeten gooien, want je hebt een eerlijke meid willen omkoopen, maar ik heb ze in het armenzakje gestopt. Dat is zoo goed alsof ik ze weerom gegeven heb. Vraag ze van uw vriend terug als gij ze zelf niet betalen wilt.’
‘Nu, laat dat dan maar, maar als je mij de waarheid gezegd hadt, zou ik niet gedaan hebben wat ik gedaan heb. Je weet, dat ik met mijn nichtje geëngageerd ben.’
‘Ei zoo? Dus was die vriend en u eigenlijk een en dezelfde. Nu, des te beter. Je moogt mij dan wel bedanken, want gekker ding hadt ge nooit kunnen doen dan op onze juffrouw af te gaan. De jongeheer Albert heeft mij stellig gezeid, dat hij iedereen die naar haar keek, de beenen zou stuk slaan. Ik hoor, dat ge een heel rijk en aardig meisje in de plaats gekregen hebt. My dunkt alles is nu in orde.’
‘Loop naar den duivel met jou: alles is nu in orde. Als ik alles geweten had, zou ik juffrouw Emma niet zoo gemakkelijk hebben laten loopen.’
‘Wat zeit u daar? Zou je aan de heele wereld soms gaan rond vertellen, dat jij onze jongejuffrouw den bons hebt gegeven. Pas op, hoor. De oude Kee heeft ook nog een mond om te praten.’
‘En wat zou jij dan te vertellen hebben?’
‘Wel, dat verhaaltje van die twee rijksdaalders. Als ik vertel hoe die in 't armenzakje terecht gekomen zijn, dan lachen ze je allemaal uit.’
Willem van den Bosch antwoordt niets. Hij bijt zich op de lippen en slaat een anderen toon aan.
‘Ondertusschen schijn jij zelf toch ook niet erg met het engagement ingenomen te zijn.’
‘Dat ben ik ook niet. De jongejuffrouw behoorde van God's- en rechtswege niemand anders genomen te hebben dan haar neef. Je ziet, ik ben net zoo erg teleurgesteld als u. Ik heb dat, geloof ik, al gezegd.’
‘Maar waarom zou jij 't dan zoo geheel anders gewild hebben?’
‘Wel, omdat ze bij mekaar hooren; omdat ik al wel voor tien jaar begrepen heb dat ze een paar moesten worden en omdat meneer 't ook heel graag gezien had, al houdt hij zich nu net alsof hij niets heerlijker kent dan dat engagement met dien meneer van Horst. Ik ken al die van Horsten. Je zult

{==112==} {>>pagina-aanduiding<<}

zien, dat ze morgen aan den dag met hun achten of tienen hier zitten en met geen stok zijn weg te slaan. Dan kan de oude Kee sjouwen als een karrepaard en krijg ik bij slot van rekening nog geen boe of ba voor dank. Leer mij die groote lui niet kennen! Daarbij kan ik de gedachte aan onzen armen jongen maar niet van me afzetten. Hij zit nou eenzaam en verlaten op zijn kamer, en kniest zich dood. Hij meende 't zoo eerlijk en trouw.’
‘Heeft je juffrouw hem wezenlijk bedankt?’
‘Ik weet niet wat je wezenlijk noemt, maar bedankt heeft ze hem; dat kan ik je met een woord van waarheid verzekeren. Ik zou 't je nooit verteld hebben, als ik er niet zoo erg bedroefd om was. Een mensch moet toch iemand hebben I bij wien hij zijn hart kan uitstorten. De arme jongen kan er waarachtig wel de tering van krijgen en dat heeft hij niet aan ons verdiend, al is hij een beetje erg driftig.’
‘Zou je denken dat hij dien anderen nu ook de beenen zal stuk slaan?’ vraagt Willem met een zweem van ironie. Hij vindt 't nog al grappig, dat waarschijnlijk een ander dan hij met den wildeman zal te doen krijgen.
‘Ik denk 't wel,’ zegt Kee. ‘Je mag mij ten minste wel bedanken, dat je uit het gedrang gekomen bent. Lieve God, 't kan hier aan huis nog heel wat spul geven met die leelijke historie. Dat komt er van als de menschen wijzer willen wezen als onze lieve Heer. Die had den jongeheer Albert en onze jongejuffrouw voor mekaar bestemd. Dat praat niemand mij uit mijn hoofd.... Maar wat kan dit u allemaal schelen? Ik sta mijn tijd te verpraten. Ik zeg alleen maar, dat je maar zorgen moet uit het gedrang te blijven.’
Deze herhaalde waarschuwing is aan geen doove gericht. Willem van den Bosch besluit plechtig zich met zijn eigen geluk of ongeluk tevreden te stellen en te vergeten, dat hij ooit andere droomen gedroomd heeft dan die voor hem werkelijkheid zijn geworden.
Hij heeft spoedig nieuwe reden om zich over dit verstandig besluit te verheugen. De stoet van vrienden en bekenden, die ondanks het ongure seizoen den weg naar Nichtevecht weten te vinden, ten einde de bloemen hunner belangstelling over de geëngageerden uit te storten, jaagt hem de schrik om 't hart. Zijn stille aard past niet bij zooveel luidruchtigheid en zooveel

{==113==} {>>pagina-aanduiding<<}

weelde. Er komen equipages voor 't hek, waarom heel Nichtevecht staat te gapen, alsof men nooit een span paarden gezien heeft. Zelfs de koetsier en de palfrenier in hun schitterende liverei zijn veel te groote heeren dan dat Willem hen zou durven aanspreken. Daarbij klinkt het gejubel van vroolijke meisjesstemmen door de wanden van buurmans woning heen. De van Horsten hebben een onbeschrijfelijke pret in het feit dat Eduard, de deftige en beredeneerde, in de fuik geloopen is. Ze hebben evenzeer schik in de landelijke omgeving waarin hij zijn hart kwijt geraakt is. Zij gevoelen zich bij papa van Duren spoedig tehuis als op de Heerengracht en zetten in haar vrijmoedigheid en joligheid alles op stelten. Willem van den Bosch moet met het oog op die onderscheiden omstandigheden bekennen, dat hij wel wat hoog, misschien te hoog gegrepen had, toen hij met een meisje, dat zulke voorname en drukke kennissen heeft, een stille vrijage aanknoopte. Nichtje mag dan al niet zoo mooi wezen, 't is meer zijn portuur. Ook verzoet het feit, dat de twee helsten van de erfenis bij mekaar blijven, veel wat hem anders misschien te bitter zou zijn geweest. Hij doet wezenlijk zijn best om nichtje niet zoo heel erg onaardig te vinden.


XIII. Voogd en pupil.

Albert maakte 't welhaast al te bont. Zijn voogd had al zijne kalmte en bezadigdheid noodig om den knaap met die voorzichtigheid te behandelen welke hij zich van den eersten dag af tot beginsel had gesteld. Hij meende dat hij dit verplicht was aan het bloed, waaruit Albert gesproten was. De jongen kon 't niet helpen, dat hij niet was als anderen.
Edoch aan alles, ook aan het geduld van zijn oom en voogd, kwam een end. Dat Albert niet was overgekomen om Emma met haar engagement te feliciteeren was begrijpelijk. 't Werd hem van harte kwijtgescholden. Dit zou al te veel zelfverloo-
{==114==} {>>pagina-aanduiding<<}
chening en zelfbeheersching gevorderd hebben. Maar dat hij niets van zich liet hooren, geen taal of teeken als antwoord gaf op den wezenlijk zeer hartelijken brief van zijn oom, dat was erg, te erg zelfs voor gemengd bloed. Dat was lomp en beleedigend.
Daarbij kwamen er weldra van alle kanten berichten, die van Duren senior met ernstige zorg vervulden. Albert werkte niet. Albert was den geheelen dag op de sociëteit te vinden in plaats van op het college. Hij gaf zich met den eigenaardigen hartstocht van zijn ras over aan de dolste uitspattingen. Hij was de schrik van alle rustige burgers van Delft en de ergernis van alle ernstige lieden. 't Duurde ook niet lang of de rechtstreeksche bewijzen van de waarheid dezer berichten vielen zijn voogd in handen. Albert had geld en steeds meer geld noodig. De toon, waarop hij er om vroeg, werd gaandeweg onbetamelijker. 't Was nu en dan zelfs duidelijk, dat de toestand, waarin hij zijn brandbrieven geschreven had, niet altijd strookte met den eerbied, dien hij zijnen vaderlijken vriend verschuldigd was.
Van Duren senior betoonde zich langmoedig tot het uiterste. Hij schreef brieven, die overvloeiden van vergevensgezindheid, maar tevens getuigden van de diepste verontwaardiging. Albert was nagenoeg aan 't eind van het kleine kapitaal dat zijn vader hem had nagelaten. Weldra zou de bron geheel zijn opgedroogd en alleen de milddadigheid van zijn oom hem het einddoel van zijn studiën kunnen doen bereiken. ‘Ik schrijf u dit niet, mijn jongen, om u te grieven,’ schreef van Duren senior, toen hij aan dit punt van zijn betoog ter bekeering van den afgedwaalde gekomen was, ‘'t is mij hetzelfde of ik persoonlijk de laatste kosten van uw opvoeding betaal, maar 't zou mogelijk zijn, dat dit voor uw eergevoel kwetsend kon wezen, en daarom wil ik u waarschuwen. Ik ben meer gesteld op uw vriendschap dan op uw dankbaarheid.’
Dat was goed en edel gesproken. Albert, die den brief, welke deze regels bevatte, juist onder de oogen kreeg toen er een gloeiend feest op zijn kamer was, werd er een oogenblik stil onder, doch toen de anderen hem uitlachten en zijn oom en voogd een model van deugd en deftigheid noemden, vloog hij niet op en overreedde hij zich zelf dat er wel iets van aan was. In plaats dus van een antwoord, 'twelk al het nobele van de waarschuwing gewaardeerd zou hebben, schreef hij den volgenden mor-
{==115==} {>>pagina-aanduiding<<}
gen, onder de naweëen van zijn nachtbraken, een koel en hooghartig briefje. 't Deed hem pleizier te weten dat hij zoo dicht bij den bodem van zijn vaders geldkist was. Als er geen cent meer in was, zou hij zijn eigen weg wel vinden. Oom kon gerust zijn. Hij zou van het royale aanbod nooit gebruik maken.
Van Duren senior verbeet zijn ergernis en ging zelf naar Delft om met al de warmte van hart, die hem eigen was, den jongen dwaas van zijn ongelijk te overtuigen. Hij vond Albert niet. Albert was sedert een paar dagen in velden noch wegen gezien. Zijn hospes vermoedde, dat meneer nog altijd in den Haag zat. Meneer was daar met eenige vrienden naar toegereden. 't Gebeurde wel meer, dat ze een dag of wat onder water bleven. 't Was jammer van meneer. Toen hij na de vacantie pas terug was, had hij gewerkt dat 't een aard had. Maar zoo waren ze; altijd van het eene uiterste in het andere.
Deze mededeelingen pasten precies in 'tgeen van Duren omtrent zijn pupil van een der leeraars van de Indische inrichting vernam. De aanleg was voortreffelijk. De leeraren hadden een poos schik in hem gehad en voor de scherpe concurrentie met Leiden op hem gerekend, maar 't was een vleugje geweest en niets meer dan een vleugje. Men kon met het oog op rijpe ervaring niet ontveinzen, dat niemand moeilijker tot staan te krijgen was dan zoo'n half Europeaan en half Aziaat, als hij eenmaal aan 't hollen was. 't Deed den bedoelden leeraar ontzaglijk veel genoegen, dat zijn voogd in persoon was overgekomen. Misschien zou een hartelijk en krachtig woord van dezen wonderen doen.
Van Duren senior koesterde gegronden twijfel aan zijn wonderkracht, doch bleef desniettegenstaande twee volle dagen in Delft, met de hoop Albert te zullen spreken, doch toen er ook na dien tijd taal noch teeken van dezen vernomen was, vertrok hij weer, alles behalve vroolijk gestemd, met achterlating van een briefje, waarin hij Albert kort en goed beval zoo spoedig mogelijk zijn boeltje te pakken en naar Nichtevecht te komen. Doch Albert kwam niet. Integendeel schreef hij op zijn beurt een brief, waarin hij voor altijd met de verschuldigde gehoorzaamheid en hoogachting scheen te willen breken. Hij noemde den eisch, dat hij naar Nichtevecht zou komen, kortweg een ongerijmdheid. 't Was wreed, 't was onmenschelijk en hij zou daaraan nooit gevolg geven. Was zijn levensgeluk niet vernietigd door 'tgeen

{==116==} {>>pagina-aanduiding<<}

er te Nichtevecht gebeurd was? Mocht iemand, zelfs zijn voogd, van hem eischen, dat hij met eigen oogen getuige zou zijn van het gekoos en gevrij van het jonge paar? Had Eduard van Horst misschien dat mooie denkbeeld aan de hand gedaan? Wou zijn oom dat er ongelukken gebeurden in zijn eigen huis? ‘Ik ben niet zoo flauw en laf als uw Hollandsche jongelui, die den roover en moordenaar van hun geluk de hand kunnen drukken, alsof er niets gebeurd is. Laat hij mij uit den wee blijven. In Nichtevecht kom ik als Emma mij roept. Dat zal eenmaal gebeuren. Doch wanneer?’
't Was een krachtig bewijs van de werkelijke genegenheid voor zijn neef dat van Duren op deze laatste vraag inging, in plaats van den brief te verscheuren. Hij antwoordde, dat de koppigheid waarmee Albert aan zijn idee fixe vasthield hem nog meer bedroefde dan diens uitspattingen. Op zijne beurt stelde hij de vraag van het wanneer. Albert zou hem moeten toestemmen, dat die vraag onmogelijk te beantwoorden was zonder dat er wonderen gebeurden. Emma was hoogstgelukkig. Hij zelf moest erkennen, dat al had hij vroeger illusies gehad, Eduard van Horst de beste pretendent was, dien hij voor zijn dochter kon begeeren. Door zijn ongebondenheid had Albert de kloof, die hij maar niet wilde zien, zelf wijder gemaakt. Dit was in geen geval de manier om Emma van haar dwaling te overtuigen.
Albert beantwoordde dit vriendelijke schrijven met een wisseltje dat hij op zijn oom afgaf en scheen opzettelijk de luidruchtigheid van zijn feestjes te verdubbelen. Toen van Duren zwak genoeg was om het wisseltje te betalen, volgden er meerdere. Na een maand of vier was het kapitaaltje, waarover Albert te beschikken had, gevlogen. Hiermee was deze tevens aan het eind van het geduld van zijn voogd. Een korte schets van den stand van zaken en een even korte maar duidelijke rekening en verantwoording van gehouden beheer gingen vergezeld van het ultimatum, zich te matigen en te gaan studeeren of de studie er aan te geven en zijn brood met zijn handen te verdienen. 't Eerste sloot de herhaling van het vroeger aanbod, hierbij zijn eigen beurs beschikbaar te stellen, in.
Albert bedacht zich niet lang. Hij koos het laatste en wierp het denkbeeld van geholpen te worden ver weg. Doch vooraf zou hij van zijn kant toonen, dat 't geen trotschheid maar eergevoel was wat hem dreef. ‘Ik ben niet te hooghartig,’ aldus

{==117==} {>>pagina-aanduiding<<}

schreef hij, ‘om van u, die mijn oom en weldoener zijt, hulp aan te nemen indien dit tot iets leiden kan, maar ik mag dit niet doen, als ik weet dat het toch in 't water gegooid is. Wil Emma haar ongelijk tegenover mij erkennen, wil zij den gemeenen indringer den bons geven en mijn onveranderde en onveranderlijke liefde op den rechten prijs stellen, dan is 't heel iets anders. Ik zal dan van mijn kant alles doen wat ik kan om het verdriet, 'twelk ik u aangedaan heb, te boeten.’
Dat was al te dwaas. Van Duren senior geloofde zijn oogen niet. ‘De jongen is stapelgek,’ zei hij met innige overtuiging bij zich zelven. Hij beantwoordde den brief dan ook niet.
Doch hem wachtte nog grooter verrassing. Op zekeren morgen kwam Kee verschrikt zijn kamer binnenloopen en vertelde hem, dat zij den jongeheer Albert in eigen levenden lijve op het dorp gezien had.
‘Ben je mal, Kee? Zou de jongen waarachtig de brutaliteit zoover drijven om mij in mijn eigen huis te komen lastig vallen. Zorg dat juffrouw Emma er niets van merkt, hoor.’
Kee antwoordt niet. Ze ziet er erg ontdaan uit en kijkt haar meester met een deerniswaardig gezicht aan. ‘Hij zag erg bleek,’ zegt ze half bij zich zelve. ‘Lieve God, ik herkende hem ternauwernood.’
‘Dat wil ik wel gelooven, Kee. Dat komt van zijn nachtbraken. 't Is schande zooals hij de laatste maand of drie doorgebracht heeft.’
‘De arme jongen heeft zijn verdriet toch moeten verzetten. 't Was een erge teleurstelling, moet u denken.’
‘Dat mag waar zijn. Maar zoo'n manier van zijn leed te verzetten valt niet in mijn smaak. Ik kan jou alles niet vertellen, Kee, want je behoeft niet alles te weten, maar 't is uit tusschen Albert en mij. Als hij hier komt, weet je wat je te doen hebt. Zeg maar, dat er niemand thuis is, of liever zeg hem, dat ik jou gezegd heb dat ik hem niet zien wil. Hij heeft mij schandelijk ondankbaar behandeld. En denk je, dat de deugniet nu komt om het hoofd in den schoot te leggen? Dat zou ik je anders kunnen vertellen. Zijn laatste brief’....
‘Maar dat hij hier is, is immers op zich zelf al een bewijs dat hij berouw heeft,’ merkt Kee op.
‘Berouw? Praat me bij Albert niet van berouw. Hij meent, dat hij het grootste gelijk van de wereld heeft. Wij hebben hem

{==118==} {>>pagina-aanduiding<<}

onrecht gedaan, zegt hij. Hij zou willen dat juffrouw Emma en ik dat erkenden. De jongen is gek, Kee.’
‘Hij is wat heet gebakerd, meneer,’ antwoordt de oude getrouwe, met haar gewone vrijmoedigheid een harer geliefkoosde spreuken herhalend. ‘Hij is wat heet gebakerd, maar 't is een hart van goud. Als u eens gemoedelijk met hem spreekt, zal hij wel wijzer wezen. Bovendien heeft hij wel een beetje gelijk’...
‘Natuurlijk. Jij praat weer met hem mee en vergoelijkt alles. Dat zijn we van jou gewoon. Maar aan alle liederen komt een eind. Ik wil hem niet spreken, zeg ik je. Als hij komt’....
‘Als hij komt’... valt Kee hem in de rede. ‘Maar daar is hij zoo waar al. Ik kan hem nu toch waarachtig niet zeggen, dat u niet thuis bent!’....
't Is zoo. Albert heeft met zijn gewone driestheid het hek van ooms buitentje geopend en is met haastige schreden de voordeur genaderd. Daar staat hij op den drempel van de woonkamer. Van Duren senior, ofschoon een bezadigd man, trilt van verontwaardiging en ontroering. Hij is op het punt toornig uit te varen en den knaap al de zwaarte van zijn gezag te doen voelen. Doch wat weerhoudt de woorden op zijne lippen? Is 't de deerniswaardige aanblik van zijn pupil, of de gedachte dat 't de eenige zoon van zijn geliefden broeder is, die daar voor hem staat? Wellicht beide. Ook is 't nog een vraag wat Albert in zijn schild voert.
Er volgt een oogenblik van doodelijke stilte. Albert haalt diep adem. Emma is er niet en Eduard evenmin. Hij had voor de mogelijkheid, dat de laatste zich toevallig te Nichtevecht bevinden kon, gesidderd. 't Is hem een verlichting dat 't niet zoo is. Daarbij doet de tegenwoordigheid van Kee hem wezenlijk goed. Hij weet, dat haar trouw en gehechtheid aan hem boven bedenking zijn en alle proeven zullen doorstaan. Haar oogen, die vol tranen schieten, terwijl zij zich op hem richten, bevestigen die meening. Daarentegen is de gezindheid van zijn oom hem op 't oogenblik een raadsel. En hij heeft, ondanks den geest van verzet en de zoogenaamde zelfgenoegzaamheid, die hem hierheen dreef, behoefte aan bemoediging. De kamer, waarin hij zich bevindt, elk meubel, de geheele omgeving spreken van liefde en genegenheid, die hij op 't spel heeft gezet, zoo al niet verbeurd.
Van Duren senior verbreekt het eerst de stilte. ‘Mag ik weten,

{==119==} {>>pagina-aanduiding<<}

wat u hierheen drijft, jongeheer,’ zegt hij met een stem waaraan hij met inspanning eenige vastheid geeft. ‘Na uw laatste schrijven, dat mij alles behalve aangenaam was, had ik allerminst verwacht u hier te zien.’
‘Ik kom om afscheid te nemen, oom,’ antwoordt Albert. ‘Ik heb u geschreven, dat ik nooit weer een voet in Nichtevecht zetten zou, maar nu ik voor goed heenga en u misschien nooit weer zal zien, is 't heel iets anders.’
‘Wat is dat voor een comedie? Als jij plan hebt de wijde wereld in te gaan, zal 't toch wel ordentelijk wezen, dat je er eerst met mij over komt praten? Ik wil niet in herhaling vallen van de brieven die ik u geschreven heb, maar mij dunkt 't is nu genoeg. Verander uw manier van leven en ga hard werken. Dat is de eenige quaestie. Alles komt dan terecht.’
Albert schudt het hoofd. Op diep weemoedigen toon klinkt. 't: ‘Het is te laat, oom. Ik was op weg om een ordentelijk mensch te worden. Men heeft mij teruggestooten en een huichelaar boven mij gekozen. Er moet nu maar van mij komen, wat 't wil.’
‘Dat is als een kwajongen en niet als een man gesproken. Gij weet zoo goed als ik, dat uw voorstelling van de zaak geheel verkeerd is. Of zoudt gij (ik vraag 't voor de duizendste maal) zoudt gij gewild hebben, dat Emma tegen haar gemoed gesproken en gehandeld had; dat ik haar gedwongen zou hebhen, nu haar hart niets voor u gevoelde? Nog eens, Albert, wees toch verstandig.’
‘Ik ben verstandig, oom. Ik heb over den stand van zaken nagedacht, ernstig nagedacht en ben tot het vaste besluit gekomen u niet langer lastig te vallen. Er is nog een beetje geld over. Als u mij dat geeft, dan ga ik en u zult niet meer van mij hooren, voordat....’
‘Albert, je bent mal. Ik wil van zulke gekheden niets weten. Ga werken, zeg ik nog eens.’
‘'t Gaat niet, oom, waarachtig 't gaat niet. Ik heb het geprobeerd. Ik dacht, dat ik door hard werken zou kunnen vergeten wat er gebeurd is. Misschien zal 't beter gaan als ik ver weg ben en niets meer van u hoor en mijn gedachten niet telkens weer den weg naar hier opgaan. Zeg niet, dat ik ondankbaar ben. Ik erken, dat ik veel, heel veel verplichting aan u heb; dat ik in den laatsten tijd verkeerd gehandeld heb; dat uw aanbod

{==120==} {>>pagina-aanduiding<<}

om mij te laten afstudeeren royaal was en meer dan ik verdiende; maar er moet een end aan komen. Ik veracht mijzelf, maar toch zal ik morgen weer denzelfden weg opgaan.’
‘Maar ik wjl niet, dat jij jou dolle eigenzinnige plannen volgt. Wees verstandig. Wij zullen de zaken kalm en bedaard overleggen.’
‘Die kalmte en bedaardheid zijn mijn ongeluk. Ik heb er niets mee gewonnen dan dat ik als een kwajongen weggejaagd ben en een schijnheilige de plaats heeft ingenomen, die mij toekwam. Uw kalm en bedaard redeneeren is voor mij een gruwel, oom.’
Van Duren senior schudt het hoofd en kijkt den armen jongen werkelijk met meewarigheid aan. 't Gaat hem aan het hart, dat deze roekeloos in zijn verderf loopt.
‘Wat moet er van jou worden?’ vraagt hij eindelijk. ‘Je bent te zwak om op je eigen beenen te staan. Wat wil je met een paar duizend gulden beginnen, gesteld dat ik ze je geven wou? Dat is alles wat er over is. Als jij te trotsch bent om van mij iets aan te nemen, leef dan een paar jaar doodzuinig en zorg dat je met je examen klaar komt. Als je ambtenaar bent, en je doet geen buitensporigheden, dan kun je met je traktement desnoods rondkomen.’
Albert antwoordt niet. Hij heeft al meer dan genoeg gezegd, dat 't op dien weg niet gaan zou. ‘Ik kan niet stilzitten of mijn hoofd loopt om en mijn bloed kookt bij de gedachte aan 'tgeen ik ben en wat ik wezen kon. Bovendien is 't beter dat ik ver, heel ver hier van daan trek. Als ik zie, dat Emma bedrogen wordt (en dat zult u eenmaal inzien zoo goed als ik) dan sta ik er niet voor in....’
‘Ho, ho, jongeheer,’ valt zijn voogd hem in de rede, ‘geen bedreigingen hier in mijn eigen huis. Ik heb Eduard van Horst de hand van Emma gegeven. Ik ken hem sedert drie à vier maanden van nabij. Ik weet, dat hij een solide, nobele jonge man is, dien gij schandelijk belasterd hebt, omdat gij zelf u hadt aangesteld op een manier, die ik niet zal qualificeeren, maar in elk geval zoo, dat gij zelf mij niet hebt durven vertellen wat er was voorgevallen. Ik dacht niet dat gij de brutaliteit zoudt hebben, daar ooit weer op terug te komen.’
Albert siddert over al zijn leden. De toorn, de woede beletten hem te spreken. Hij is op het punt zijn oom een antwoord te geven, dat de breuk tusschen hen voor altijd onherstelbaar

{==121==} {>>pagina-aanduiding<<}

maken zal, doch daar ontmoeten zijne oogen die van Kee. Kee heeft met ingehouden adem het gesprek gevolgd. Ze is meer dan eens op het punt geweest zich er in te mengen, doch zij durfde niet. Nu staat zij daar als versteend van schrik. Haar hemel is op het punt ineen te storten. Twee groote, dikke tranen biggelen langs haar rimpelige wangen. Haar oogen smeeken Albert dat hij bedaard zal zijn, dat hij bedenken zal waar hij is en tot wien hij spreekt. Zijns ondanks geraakt hij onder dien indruk. ‘Oom,’ zegt hij haastig, ‘u doet mij onrecht. U brengt mij op het punt te vergeten wat ik aan u verschuldigd ben. Ieder ander, die mij zoo toesprak, zou ik te woord staan.... zooals hij verdiende. Maar men heeft u misleid. Men heeft maar al te veel gelegenheid gehad om mij te belasteren en al wat er gebeurd is in een leelijk daglicht te stellen. Ik heb er indertijd geen geheim van gemaakt, dat ik Eduard een gevoelige les gegeven had en den huichelaar voor 't minst aan zich zelf ontdekt, maar ik sprak er met u niet over omdat ik uw oordeel niet meer vooruit wou loopen dan noodig was. 't Deed er niets toe wat er tusschen Eduard en mij gebeurd was, als u maar beter geïnformeerd hadt. Vraag aan Kee of ik 't zelfs niet aan haar verteld heb.’
‘Dat is zoo, wezenlijk dat is zoo,’ valt Kee in, blij dat zij nu ook eens iets zeggen mag. ‘De jongeheer Albert heeft 't mij dadelijk verteld. Lasteren en kwaadspreken heeft hij nooit gedaan.’
Van Duren fronst de wenkbrauwen en koelt zijn woede, gelijk dat in onze menschenwereld gebruikelijk is, aan de onschuldige. ‘Ga naar de keuken, Kee,’ zegt hij kortaf, alsof hij nu pas bemerkt dat zij nog altijd in de kamer is. ‘Als ik je wat te vragen heb, zal ik je wel roepen.’
Dat klinkt als een bevel en 't schijnt werkelijk aldus bedoeld. Kee heeft zoo lang ze leeft en dienstbaar is dien toon nog nooit gehoord. Ze weet ternauwernood of ze haar ooren moet gelooven. Doch ze kan niet gaan en haar meester met zijn pupil alleen laten, zonder een beroep op beider gematigdheid en een goed woord voor haar lieveling te doen. ‘'t Is verschrikkelijk,’ zegt ze hoofdschuddend, ‘zulke tooneelen hier in huis te moeten bijwonen. Nog nooit zoolang ik leef is er zoo iets in de familie voorgevallen. Als de oude meneer en mevrouw konden hooren hoe hun kleinzoon hard gevallen wordt over 'tgeen hij om

{==122==} {>>pagina-aanduiding<<}

bestwil gedaan heeft, zouden ze voor hem in de bres springen, al hadden zij een hekel aan zijn moeder en huilde de oude mevrouw, toen het bericht kwam dat de jongeheer geboren was. Maar zoo iets is nooit in haar opgekomen! Lieve God, meneer, 't is immers het eenige kind van uw eigen overleden broer!’
Deze herinnering doet als altijd haar effect. Van Duren maakt wel een afwijzende beweging en beduidt Kee, dat zij aan zijn bevel gevolg heeft te geven, doch Kee kent hem te goed om niet op te merken, hoe zijn blik minder hard en streng op zijn pupil rust. Zij gaat dus een weinig gerustgesteld heen. Als ze weg is, vervolgt van Duren senior: ‘Wij zullen dat allemaal maar laten zooals 't is. Wat gebeurd is, is gebeurd. Maar ondertusschen zijn wij met de eigenlijke quaestie nog even ver. Waar wil je heen, als ik jou zin doe en je ons verlaat?’
‘Ik weet 't niet, oom. Misschien ga ik het land uit. Misschien zoek ik hier de een of andere bezigheid waardoor 't net zoo goed is alsof er duizend mijlen tusschen ons lagen. Ik kan mij in een fabriek of ergens op het land begraven en door van den morgen tot den avond te werken, mij zelf dwingen alles te vergeten. 't Is ook mogelijk, dat ik weer naar Indië ga en daar op een plantage mijn fortuin zoek te maken. 't Is allemaal hetzelfde. Als er maar verandering komt.’
‘Maar nog eens; denk je, dat ik jou ooit permissie zal geven om zonder vooruitzichten, zonder middelen om op den duur in uw onderhoud te voorzien en zonder eenig plan de wijde wereld in te trekken?’
‘Ik heb er ook niet op gerekend, oom?’
‘En zou jij 't toch willen doorzetten, al verbood ik 't je?’
‘Ik heb u al gezegd, dat ik geen keus heb. 't Moet.’
‘Maar wanneer ik u uw geld weiger, zal dat moeten wel tot een niet - kunnen inkrimpen, zou ik denken. Gij weet, dat ik het recht heb het u niet af te staan. Ge zijt nog niet meerderjarig. Ik mag 't u niet eens geven....’
‘Dan laat ik het in uw handen en ga toch,’ is het vastberaden antwoord.
‘Ik ga toch? Maar jongen, weet je dan niet hoeveel verdriet ge mij daardoor doet, en begrijp je dan niet, dat ik en Emma geen rustig oogenblik zouden hebben, als we wisten dat gij alleen ver van ons, die u nog altijd liefhebben, aan God weet wat voor ellende waart blootgesteld?’

{==123==} {>>pagina-aanduiding<<}

‘'t Is te laat, oom, om daarover te tobben en te lamenteeren. Dat alles had voorkomen kunnen worden. Emma en u hebben 't zoo gewild.’
‘Dat is onwaar. Emma verlangt niets liever dan als uw zuster....’
‘Gebruik in Godsnaam dat woord niet, oom. Die zusterlijke liefde is de nachtmerrie, die mij vervolgt, die mij het leed dubbel zwaar maakt, die mij telkens voor de voeten gegooid wordt als ik vraag wat mij toekomt. Ik vervloek die zusterlijke liefde.’
‘Dat is verkeerd, dat is onrecht, Albert. Emma heeft zich tegenover u niets te verwijten.’
‘Laat dat zijn zooals 't wil,’ is weer het bittere antwoord. ‘Er is met praten en redeneeren toch niets meer te winnen. Ik heb geprobeerd of ik haar vergeten kon. 't Gaat niet. Laat mij nu mijn eigen weg gaan. Emma had gelijk toen zij eenmaal zei, dat wij voortaan als vreemden voor elkaar zouden wezen. Dat is maar het beste.... Intusschen is 't hoog tijd, oom, dat wij tot een beslissing komen. Van daag nog keer ik naar Delft terug. Ik zal tot morgen avond wachten op uw beslissing omtrent het geld. Zoo u 't mij niet toevertrouwt, bewaar het dan. Het is in goede handen.’
Albert keert zich bij deze laatste woorden om. Hij is op het punt heen te gaan, zonder een woord van afscheid, zonder een handdruk van den man, wien hij boven allen acht en liefheeft. Hij is te koppig om 't anders te doen. Doch ditmaal wordt zijn koppigheid overmand door zijn beter gevoel. Alsof 't een complot betreft, overvallen hem op eens al de herinneringen en indrukken zijner jeugd, al de liefde, welke hij genoten heeft, al de zorgen, die zijn deel waren. Hij staat op den drempel van een vertrek, waarvan alle hoeken die herinneringen bewaren; geen meubel of 't getuigt er van. Zelfs de lichtstralen, die door door de ramen vallen, doen mee in het koor. 't Is of elke tint en schaduw in verband staat met de beste oogenblikken hier doorgebracht, of al het onbezielde bezield wordt, ten einde een stem te hebben en hem toe te roepen, dat ze zoo niet van elkaar kunnen gaan.
Albert heeft zich dan ook onwillekeurig omgewend en staart diep ontroerd zijn oom en weldoener aan. Hij is weer geheel en al een jongen. Hij voelt zich zoo klein en afhankelijk, als

{==124==} {>>pagina-aanduiding<<}

bij een knaap van zijn bloedmenging maar immer mogelijk is. Zonder te weten wat hij doet, strekt hij de hand uit en gaat een paar passen naar voren. ‘Ik ga heen, oom,’ zegt hij met een stem die van aandoening trilt, ‘heeft u mij niets meer..... niets anders.... te zeggen.... dan u gezegd heeft?’
‘Neen, Albert. Al wat er tusschen u en mij te verhandelen was, is afgedaan. Ik zal morgen schrijven,’ luidt het antwoord, terwijl zijn oom zich afwendt om op zijn beurt niet te verraden, dat er zich nog iets anders in hem hooren doet dan wrevel en toorn.
Dat is alles. Van Duren senior ziet de hand niet of wil de hand niet zien die hem toegestoken, doch nu even haastig teruggetrokken wordt. Voor Albert is het genoeg om zich onmiddellijk te hervatten en, zooals hij zich zelf diets maakt, meester van zichzelf te worden. ‘Zooals u wilt, oom,’ antwoordt hij koel. ‘Ik ga. Uw brief zal, hoop ik, mij in 't gelijk stellen.’
Albert gaat nu werkelijk en laat zijn voogd in rechtmatige verontwaardiging achter. Is dat een toon, die den knaap past tegenover zijn meerdere in zijn jaren, zijn oom en voogd? Is dat iets anders dan de onbeschaamdheid, welke de vrucht is van zedenbederf door ongebondenheid en verkeerden omgang?
De brief, dien Albert aan den avond van den volgenden dag in Delft ontving, gaf als 't ware het antwoord op die vraag. Zijn voogd had over een en ander ernstig nagedacht. Hij kon en mocht niet anders doen dan hij deed, dat is hem verbieden om op eenige wijze af te wijken van den weg, die hem voorgeschreven was. Hij moest gaan werken, hard gaan werken om het verzuimde weer in te halen. Dit was de eenige weg om de achting en liefde, die hij door zijn onbeschaamd optreden van gisteren geheel verbeurd had, weer te herwinnen. Zijn oom en voogd hoopte niet, dat Albert hem dwingen zou tot andere maatregelen, welke de wet hem aan de hand gaf en binnen zijn bereik gesteld had.
Op dit schrijven was als een model voor gewone voogden en ordinaire pupillen niets aan te merken. Doch Albert nam de vrijheid het in duizend stukken te scheuren en in den haard te gooien. ‘Ik heb alles gedaan wat redelijker wijze van mij mocht gevergd worden. 't Spijt mij, want ik heb eerbied en liefde voor den man. Laat er nu van komen wat wil. Ik ga de wereld in.’....
De wereld in! 't Klinkt zoo mooi voor een jongen met een

{==125==} {>>pagina-aanduiding<<}

ransel vol kundigheden en aanspraken op den rug en zoo verleidelijk voor alle jonge ooren. Maar minder helder en forsch klinkt 't voor een knaap met een hart vol eigenzinnigheid, vol wrevel over het verledene. Toch meende Albert, dat 't klonk als een kreet van heil en verlossing.


XIV. Het wordt hoe langer hoe erger.

Kee heeft het bevel van haren meester niet overtreden. Zij is niet naar Emma geloopen om haar te vertellen dat Albert op Nichtevecht geweest is en wat er tusschen zijn voogd en hem is voorgevallen, maar kon zij 't helpen, dat Emma, die tijdens de woordenwisseling in de huiskamer op haar eigen kamer geweest was, Albert had gezien, toen hij haastig het hek achter zich dicht trok en met snelle schreden den weg naar 't logement was ingeslagen? En was 't van Kee te vergen, dat ze ook toen nog gezwegen had?
Kee zelve was te zeer aangedaan geweest om zich niet te verraden. Ze had, nadat zij de kamer verlaten had, met angstig kloppend hart aan de deur staan luisteren en genoeg vernomen om te weten dat de heeren onverzoend gescheiden waren, zooals zij 't uitdrukte. Lieve deugd, zóó bleek als Albert er uitzag toen hij woest en wild de deur achter zich dicht smeet, had ze nog nooit een mensch ontmoet. Hij was rakelings langs haar heengegaan, maar had haar niets eens opgemerkt. ‘Arme jongen!’ zegt ze dus tot Emma, nu zij deze alles wat ze weet en wat ze vermoedt, heeft opgebiecht, ‘arme jongen! zijn eenige misdaad is dat hij te veel van u houdt. Nu gaat hij de wijde wereld misschien in en komt er niets van hem te recht.’
Kee weet, dat ze met deze woorden wondt, maar 't is ook. haar bedoeling om te wonden. Alles te zaam genomen ligt de grond van deze heele treurige geschiedenis, die haar het oude

{==126==} {>>pagina-aanduiding<<}

hart breekt, in niets anders dan in den onwil van Emma om de liefde van Albert te beantwoorden. Dat zij daarna haar hart aan dien vervelend deftigen jongeheer uit de stad gegeven had, heeft de deur dicht gedaan. Emma mocht dat wel eens hooren. Albert behoefde toch al die narigheid niet alleen te dragen!
Emma wijst de oude dienstbode niet terecht, maar laat zich integendeel met zekeren wellust kastijden. Terwijl zij geen reden heeft om zich zelve te beschuldigen, dat ze Albert den weg des verderfs heeft opgezonden, zooals Kee meent, voelt zij zich gestreeld door zooveel trouw en liefde, gelijk elke vrouw zich in haar plaats gestreeld zou gevoeld hebben. En zoodra deze indruk de overhand krijgt, verschijnen ook het mededoogen en de deelneming op het terrein. Albert is een dwaas, een driftkop, een ontembaar wezen. Hij heeft 't zich zelf te wijten, dat het tusschen haar vader en hem zoover gekomen is. Hij had alle aanleiding gehad om te toonen wat hij waard was, in plaats van als een ordinair student verstrooiing te zoeken op de wegen waarop fatsoen en zedelijkheid verloren gaan. Maar hij vereerde en aanbad haar met al de warmte en al den gloed waarmee de oosterling knielt voor zijn afgod. Ze kon hem dus niet veroordeelen en had duizend redenen om hem te beklagen.
‘Hij zal bij eenig nadenken wel inzien, dat hij zich zelf ongelukkig maakt, Kee,’ merkt ze op, om zich zelve te bemoedigen. ‘Hij houdt ook te veel van mijn vader om hem zóó te bedroeven.’
‘Ik vrees er voor,’ antwoordt Kee. ‘U hadt moeten zien hoe ontdaan hij was, en u hadt moeten hooren hoe hij zijn recht liet gelden. 't Is een koninklijke jongen, al heeft hij misschien in den laatsten tijd het een en ander gedaan wat niet in den haak was. Maar ik vraag nog eens: hoe kwam dat? En wiens schuld was 't?’
Emma antwoordt niet. Ze staart gedachteloos uit het raam en schijnt verdiept in de aanschouwing van het nieuwe nog nauw merkbare leven 'twelk zich daar vertoont. 't Is in het begin van April. Nog hebben de kou en de gure wind de overhand. Grauw is de grondkleur van alle tinten en schakeeringen. De aarde is nog niet geheel ontslagen van de boeien van den wintervorst. De boomen zijn nog dood en in geen heester schijnt ook maar een zweem van leven te schuilen. Toch is er iets in de lucht wat van ontwaken fluistert en een nieuw leven voorspelt. 't Is zalig er naar te zoeken. 't Bezit van het voorge-
{==127==} {>>pagina-aanduiding<<}
voel der lente is een bewijs van fijner bewerktuiging dan waarop de meeste menschen mogen bogen. De warmte, die het hart verkwikt, komt dan uit het hart zelf voort en keert tot het hart weder. Is 't de afstraling eener herinnering of de eerste schemering van een nog ongekende toekomst?
Dien eigen middag kwam Eduard van Horst. Hij merkte al spoedig op, dat Emma afgetrokken was. Ze was hem minder opgewekt te gemoet gekomen dan gewoonlijk. Toen hij met deelneming naar de oorzaak vroeg, ontweek zij het antwoord. Hij verbeeldde 't zich, dat zij minder vroolijk was. Doch op zijn deelnemende vraag luidde het antwoord geruststellend. Er had niets plaats gehad, wat haar rust verstoorde. Wezenlijk, ze zou niet weten wat.
Eduard was er de man niet naar om zich met een praatje te laten afschepen. Hij had in 't logement vernomen, dat Albert een paar uur geleden op Nichtevecht geweest was. Ofschoon hij wist dat Emma elke gelegenheid om Albert te ontmoeten zou vermijden, was hem dit bericht op zich zelf niet aangenaam geweest. Hij was liever niet zoo dicht bij den wildeman, met de kans hem tegen te komen. En nu bracht hij natuurlijk als van zelf de ontstemdheid van Emma en het bezoek van Albert met elkaar in verband.
‘Ik hoorde in het logement, dat Albert hier geweest is,’ zei hij daarom, na een oogenblik gezwegen te hebben, ten einde het gewicht zijner opmerkingen te vermeerderen. ‘Ik kan wel raden wat hem hierheen gevoerd heeft. De jongeheer zal weer geld noodig hebben. Ik ken die knapen. Hebt gij hem ook gesproken?’
‘Neen. Hij is maar heel kort gebleven. Ik geloof, dat er tusschen mijn vader en hem hooge woorden gevallen zijn. Kee heeft mij 't een en ander er van verteld. Misschien is dat wel de reden waarom ik wat meer afgetrokken schijn dan anders, gelijk gij meent.’
‘Ik kan 't mij begrijpen, Emma. De onbeschaamdheid, waarmee zoo'n jongen optreedt en zich gelden laat, is wel geschikt om menschen met sterker zenuwen dan gij bezit te ontstemmen. Uw vader zou met het volste recht de handen van hem kunnen aftrekken. Ge weet ik ben niet haatdragend, maar naar ik hoor, loopt 't de spuigaten uit.’
‘'t Is maar al te waar. Doch Albert is, zooals gij weet, niet

{==128==} {>>pagina-aanduiding<<}

als een ander. Hij is driftig en opvliegend en valt altijd in uitersten. Maar zouden wij niet daarom te meer medelijden met hem moeten hebben?’
‘Voor mijn part ja. Ik zal den steen niet op hem werpen. Dat weet ge wel. Maar uw vader is de man aan wien hij alles te danken heeft. Mij dunkt, van dien kant bekeken, is Albert moeilijk vrij te pleiten.’
‘Gij hebt gelijk. Van vrijpleiten is dan ook geen sprake. Maar hij was vroeger zoo heel anders. Vader koesterde altijd de beste verwachtingen van hem, al was 't lastig hem aan den gewonen band te houden. In den eersten tijd ging 't in Delft vrij goed.’
‘Ik vind 't heel mooi, Emma, dat gij zijn partij trekt. Uw mededoogen vereert u, doch vergun mij op te merken, dat zijn manier van handelen daarom des te minder te verschoonen is. Ik zeg dit niet om hem te benadeelen, maar mij dunkt 't is zoo.’
‘Ik kan het niet tegenspreken. Maar mag ik niet daarom des te meer mij beklagen, dat de omstandigheden mij mijn broeder ontnomen hebben? Bestond de oude verhouding nog, dan had ik hem misschien kunnen redden.’
‘God gave, dat gij zijn reddende engel hadt kunnen wezen,’ antwoordt Eduard, terwijl hij haar een kus op 't voorhoofd drukt. ‘Maar het heeft niet mogen wezen.’
Ze spreken verder niet over Albert. Ze zijn 't eens, volmaakt eens, dat het niet anders heeft kunnen wezen dan 't is. Toch zijn ze beiden dien dag meer dan eens afgetrokken en kost het Eduard moeite Emma's aandacht uitsluitend voor zich in pacht te houden. Er is zoo veel, zoo oneindig veel noodig eer een fijngevoelig hart 't met zich zelf ten volle eens is, dat hetgeen ons bedroeft en verontrust, wezenlijk niet anders zijn kon dan het is.

Een paar dagen later wordt meneer van Duren vereerd met een bezoek van een hem onbekend heer, met een sterk sprekend Semitische type, die hem vertelt dat hij in intieme relaties met meneer zijn neef staat en hem een menschlievenden voorslag komt doen. De bedoelde heer is daarvoor op den eersten trein gaan zitten en heeft in Abcoude een klein net rijtuigje gehuurd. Hij is een fatsoenlijk man en doet anders geen zaken van dien

{==129==} {>>pagina-aanduiding<<}

aard, maar daar hij de familie van Duren bij name kent en weet dat meneer indertijd een mooie firma in Amsterdam gehad heeft, is hij er op ingegaan. Wat zou hij er van zeggen? De jongelui waren tegenwoordig niet wijzer. 't Was nog een zegen als zij in handen van goede menschen vielen. Met een paar woorden zou hij meneer op de hoogte van het geval brengen.
Meneer de student was gisteren bij hem gekomen en had hem een transactie voorgesteld. Meneer de student had dadelijk geld noodig en was in staat de noodige zekerheid aan te bieden, als hij hem helpen wou met een klein sommetje. Bij nader inzien was gebleken, dat die zekerheid niet bijzonder veel beteekende, maar omdat meneer van Duren er bij betrokken was en meneer de student bekend stond als een wel wat wild maar anders heel fatsoenlijk mensch, had hij de transactie aangegaan en was nu gekomen om met meneer van Duren de zaken verder te regelen.
Van Duren was onder deze lange inleiding ongeduldig geworden. Hij vermoedde waarop 't zou uitloopen en had reeds bij den eersten blik een weinig gunstigen indruk van dezen zoon van Abraham gekregen. 't Was een van die menschelijke figuren, die aan de gieren doen denken, met een licht voorover gebogen hals en een paar glurende, gluiperige oogen. Ook was de kale jas, die zijnen bezoeker een deftig air moest geven, blijkbaar oorspronkelijk niet voor den man gemaakt. De jas representeerde ook een transactie, bij welke de tegenwoordige eigenaar stellig de beste zaken gedaan had.
‘Maak 't kort’ zei van Duren norsch. ‘Ik heb niet veel tijd.’
‘Alsof ik niet de laatste zou zijn om meneer zijn kostelijken tijd te ontrooven, indien 't geen zaak betrof, waarbij meneer betrokken is! En alsof ik niet hier gekomen was om persoonlijk die zaak met den voogd van meneer den student te bepraten!’
‘'t Is genoeg’ valt van Duren weer in. ‘Wees zoo goed te zeggen wat gij te zeggen hebt.’
‘Dan zou ik in de eerste plaats een paar vragen willen doen, die meneer mij gemakkelijk zal kunnen beantwoorden. Is 't waar, dat meneer de student een neef van meneer is en een wees.’
‘Dat is zoo.’
‘Heeft meneer de student van zijn vader een klein kapitaaltje geërfd, dat door meneer als zijn voogd beheerd is geworden en

{==130==} {>>pagina-aanduiding<<}

dat nu bijna heelemaal weggesmolten is door .... de studie van meneer den student?’
‘Ik begrijp niet waarom mijn neef die dingen aan u verteld heeft en wat je dit aangaat, maar de feiten zijn, zooals gij gezegd hebt.’
‘Meneer zal dat spoedig genoeg begrijpen, als ik hem nog een paar vragen mag doen. Is 't waar, dat meneer de student over drie jaar mondig wordt en zou meneer mij ook bij benadering met een ronde som kunnen zeggen hoeveel er dan wel zoo wat voor de portie van meneer den student vermoedelijk zal overblijven?’
Van Duren wordt boos. ‘Ik begrijp niet wat gij daarmee te maken hebt,’ zegt hij nog eens. ‘Ik heb geen plan om uw indiscrete vragen te beantwoorden. Als dit alles is, zonden wij dus gevoegelijk een eind aan ons discours kunnen maken.’
De beleefde heer glimlacht. ‘Ik begrijp wel, dat mijn vragen meneer niet aangenaam zijn. Ik doe ze ook niet voor mijn pleizier, maar meneer is ook in den handel geweest en weet dus, dat men vragen moet als men wat weten wil. Mag ik meneer eens even laten kijken dat mijn vraag op goede gronden rust? Hier heb ik een papier waaruit meneer zien zal, dat ik de waarheid spreek. 't Is eigenlijk een zaak tusschen meneer den student en mij alleen. Meneer de student heeft mij een bewijs op zegel gegeven, waardoor ik, zoodra hij mondig is, recht verkrijg op een sommetje van tweeduizend gulden. Ik heb hem daarvoor in de plaats een som in contanten voorgeteld en uitbetaald, die een man als ik, met vrouw en kinderen en een kleinen handel, waarin toch een beetje bedrijf kapitaal moet wezen, eigenlijk niet op zulke losse voorwaarden geven mocht. Maar ik heb gerekend op de soliditeit van de famile van Duren, een honorable firma, die in alle hoeken van 't land bekend is geweest. Daarom meende ik, dat meneer...’
‘Hoeveel heb je mijn neef voorgeschoten?’ vraagt van Duren driftig. ‘Ik wil met die zwendelarij en oplichterij niets te maken hebben. Mijn neef moet weten wat hij doet als hij meerderjarig is. Zoolang ik zijn voogd ben, laat ik mij geen cent uit de handen breken.’
‘Meneer maakt zich boos. Meneer spreekt van zwendelarij en oplichterij tegen een eerlijk koopman, die zijn geldje op de voordeeligste manier poogt om te zetten. Ik begrijp, dat meneer

{==131==} {>>pagina-aanduiding<<}

veel verdriet van zijn neef gehad heeft. Ik vergeef 't meneer, omdat ik ook weet wat dat is. Heb ik niet een zoon, die verleden jaar met de kolonialen naar de Oost gegaan is, omdat hij lange vingers had? Heeft hij mij zelf niet voor driehonderd gulden bestolen?’
‘Houd die familiebijzonderheden maar voor je. Hoeveel heb je mijn neef voorgeschoten?’
‘Heb ik meneer niet gezegd, dat de heele pretensie, waarover ik pas over drie jaar kan beschikken, niet meer dan tweeduizend gulden bedraagt, en is 't niet dom van me, dat ik daarvoor vijfhonderd gulden in contanten heb uitbetaald! 't Verlies van rente is nog niets, maar de onzekerheid!’
‘Ze moesten jou en alle andere woekeraars in de gevangenis zetten,’ valt van Duren uit. ‘Jij en je gelijken maken honderde jongelui ongelukkig. Je moest je schamen.’
‘Als meneer maar eens even de rekening belieft te maken zal hij als koopman moeten erkennen, dat ik een heele slechte zaak gemaakt heb. Als ik met meneer geen accoord kan treffen, dan liggen de vijfhonderd gulden drie jaar renteloos en gaat mijn affaire achteruit bij gebrek aan kapitaal. Daarom zou ik me laten vinden tot een schikking, waarbij alle partijen voordeel hebben. Mag ik meneer een propositie doen?’
‘Ik heb ie al gezegd, dat ik met de heele zaak niets te maken wil hebben. Mijn neef heeft schandelijk en dom gehandeld en gij hebt een rol gespeeld, die ik niet nader zal omschrijven.’
‘Meneer behoeft zich anders niet te geneeren. Wij kleinhandelaars, die op een eerlijke manier door de wereld trachten te komen, zijn er aan gewend met minachting door de groote heeren te worden aangekeken. Heeft meneer nooit vierhonderd percent gemaakt, toen hij nog in den handel was? En mag een kleine man als ik dat dan niet doen? 't Is een gevaarlijk fonds. Meneer moet in aanmerking nemen, dat wij ook op de bankroetjes moeten rekenen!’
‘Dus is 't geen uitzondering, maar uw dagelijksche affaire jongelui ongelukkig te maken door ze te helpen gemakkelijk aan geld te komen! Maar zeg mij kort en goed wat ge van mij verlangt.’
‘Wel, ik had zoo gedacht als dat meneer misschien niet ongenegen zou wezen om die pretensie zooveel als van mij over te nemen. Meneer heeft haar dan al dadelijk in handen en kan

{==132==} {>>pagina-aanduiding<<}

er naderhand geen verdriet van hebben. Niet dat ik 't meneer lastig zou maken. Mijn recht begint pas over drie jaar. Maar 't zou kunnen wezen dat ik in geldverlegenheid was en dat mij niets anders overschoot, dan de pretensie, desnoods met verlies, te verkoopen. Dan zou 't kunnen gebeuren, dat die andere telkens bij meneer kwam zeuren en meneer met een heelen boel aanbiedingen lastig viel. Daarom had ik zoo gedacht, dat meneer die pretensie zooveel als in zijn eigen handen moest zien te krijgen.’
Van Duren kan niet ontkennen, dat de voorgespiegelde mogelijkheid bestaat en dat hij dergelijke bezoeken ongaarne elken dag of ook maar eens in de week zou wenschen te ontvangen. Hij antwoordt dus: ‘Maar ik vooronderstel, dat gij die schuldbekentenis niet zult willen overdoen zonder een behoorlijke winst. Hoeveel hebt gij daarvoor gerekend?’
‘Meneer is een man van zaken en weet wat een mensch toekomt. Meneer moet bedenken, dat ik de transactie niet heb aangegaan zonder de zedelijke overtuiging, dat er van meneer den student op 't oogenblik niets te halen is en dat dus alles aankwam op de securiteit van het onderpand. En die is niet veel. Meneer moet ook in rekening brengen de angst en zorg, die ik er gisteren en vandaag al over doorgestaan heb en de reis, die ik hier naar toe gemaakt heb om meneer te komen spreken, waardoor ik een heelen dag uit mijn kleine affaire ben en schade kan geleden hebben. Daar komt dan nog twee dagen rente van vijfhonderd bij.’
‘Al genoeg,’ valt van Duren hem in de rede. ‘Hoeveel vraagt gij voor die schuldbekentenis van twee duizend gulden, waarvoor gij een kwart betaald hebt?’
‘Ik zou zoo denken, dat meneer zelf de calculatie wel zal kunnen maken. Ook moet meneer niet vergeten, dat 't voor hem altijd meer waard is dan voor een ander. 't Staat niet mooi als er papier als dit rondcirculeert met den naam van een respectabele familie er op. Ook heeft meneer, als hij dat stuk in handen heeft, meneer zijn neef beter onder den duim. Meneer de student is, geloof ik, wel een beetje wild en ik weet aan mijn eigen zoon hoeveel verdriet en moeite een ouder daarvan hebben kan.’ Van Duren stampt ongeduldig met den voet, een beweging die bij hem even zeldzaam is als vloeken.. De ander gaat dus voort en zegt haastig: ‘Ik meen, alles en

{==133==} {>>pagina-aanduiding<<}

alles wel overwogen en berekend, dat 't niet te veel is als wij de schuldbekentenis van tweeduizend gulden op duizend zetten en meneer voor dat nietige sommetje de heele geschiedenis uit de wereld maakt.’
De eerste beweging van van Duren is naar de deur gericht. ‘Je bent een schurk,’ zegt hij kort af.
‘Als ik een schurk zou wezen, omdat ik mij met honderd percent tevreden stel, terwijl ik, als ik drie jaar wacht, vierhonderd percent kan maken? Als meneer toch ook een man van zaken is. Maar 't is goed. Ik ben een schurk en meneer de student heeft zaken gedaan met een schurk. Als de heele wereld geen pleizier zal hebben as ze dat hoort. Een eerlijke naam, een knappe jongeheer, die wat los geleefd heeft, en een schurk... 't is een mooie combinatie. Maar meneer moet 't zelf weten. Ik ben hier alleen gekomen uit belangstelling en menschelijkheid. Ik heb met meneer zaken willen doen. Ik wasch mijn handen in onschuld.’
De beleefde heer keert zich bij de laatste woorden om, nadat hij de schuldbekentenis van Albert langzaam en met zorgvuldigheid heeft opgevouwen. ‘'t Spijt me, dat ik niets met meneer heb kunnen doen,’ herhaalt hij. ‘Ik heb de eer meneer's gehoorzame dienaar te zijn.’
Van Duren verkeert een oogenblik in tweestrijd. Zal hij den schobbejak laten gaan met die schuldbekentenis in zijn zak en zich daardoor bloot stellen aan de mogelijkheid, dat zijn eerlijke naam door alle schurken en woekeraars bezoedeld wordt? Hij rilt bij die gedachte. Maar hij kan er evenmin toe besluiten den schelm, die daar voor hem staat en aan zijn hoed draait met de volkomen zekerheid, dat van Duren hem niet zal laten trekken, de winst te gunnen, dien hij bedongen heeft. En afdingen is nog vernederender.
‘Wacht nog even,’ zegt hij. ‘Wanneer heeft mijn neef dat geld ontvangen en wanneer heeft hij de schuldbekentenis geteekend? Hebt gij ook met hem gesproken over uw plan om hier heen te komen en mij een propositie te doen, zooals gij gedaan hebt?’
‘Meneer de student heeft het geld tegelijk met het teekenen van de schuldbekentenis ontvangen. Zaken van dien aard loopen in mijn kleine affaire altijd coulant af. Van mijn plan om u de pretentie aan te bieden weet uw neef niets. Hij is dadelijk,

{==134==} {>>pagina-aanduiding<<}

nadat hij het geld in bankbiljetten in ontvangst had genomen, vertrokken. Gisterenavond was hij niet thuis. Ik had hem willen vragen of hij ook soms een brief of een boodschap had mee te geven.’
Van Duren bijt zich op de lippen. De daad van Albert is een rechtstreeksch antwoord op zijn laatsten brief. De jongen drijft de ongehoorzaamheid dus op de spits. 't Is niet bloot een bedreiging geweest, dat hij de wijde wereld inging. De door en door solide man kan zoodanige lichtvaardigheid én op het punt van financiën én waar 't de toekomst betreft, niet verkroppen. Hij gevoelt zich diep gekrenkt en beleedigd. Toch breekt hij de onderhandelingen met den woekeraar niet af. 't Geldt den naam, dien hij draagt, den naam van Albert's vader, een naam waarop nog nooit een vlekje heeft gekleefd. Al is 't geen misdaad, welke hier in 't spel is, Albert heeft zijn loszinnigheid tot een speculatie gemaakt; er bestaat een stuk papier, dat hem compromitteert door de handen, waarin het geraken kan.
De beleefde heer begrijpt dat hij veld wint en gevoelt onder dien indruk spijt, dat hij niet nog meer gevraagd heeft. Hij kent zijn lui en hij kent zijn vak. Na tien minuten waarin al de argumenten en bezwaren van weerskanten nog eens weer de revue passeeren, zijn de partijen zoo dicht tot elkander genaderd, dat zij de zaak in beginsel eens zijn. Van Duren zal in Godsnaam de pretensie overnemen.
Nadat dit beginsel aangenomen is, kan er geen sprake meer zijn van afdingen. De geldschieter blijft eenvoudig op zijn stuk staan en van Duren eindigt met de duizend gulden te betalen. Is 't wonder, dat hij daarbij zijn wrevel ter nauwernood verbergen kan? Waarmee heeft hij verdiend, door den jongen zóó behandeld te worden? Slechts éen lichtstraal vertoonde zich voor zijn oogen. 't Was maar goed dat de zaken zoo geloopen waren en Albert door Emma was afgewezen. Lieve God! als de beide jongelui 't eens waren geweest! Zoo'n losbol, die alree op den rand van de misdaad stond, zou zijn kind stellig diep ongelukkig gemaakt hebben.
Van Duren vertelde aan Emma niets van 'tgeen er tusschen hem en den beleefden heer was voorgevallen, doch gaf haar wel kennis van zijn vermoeden, dat Albert Delft verlaten had en werkelijk voornemens scheen aan zijn dolle plannen gevolg

{==135==} {>>pagina-aanduiding<<}

te geven. ‘Ik heb er nu vollen vrede mee, mijn kind,’ voegde hij er bij, ‘dat gij om mijnentwil uw hart geen geweld hebt aangedaan. Goddank, dat gij in Eduard iemand gevonden hebt, die juist het tegenovergestelde van een losbol is. Albert paste niet bij u. Ik zie 't nu in.’
Emma antwoordt niet op deze woorden. Zij is te diep ontroerd door 'tgeen zij gehoord heeft. ‘Arme jongen!’ zegt ze. ‘Wie weet welke verkeerde vrienden hij gehad heeft.’
‘Verontschuldig hem niet, Emma. Dat wederzijdsch gooien met eigen schuld onder de vrinden ken ik. Jan verleidt Piet en Piet verleidt Jan. Bij slot van rekening gaan ze allebei naar den kelder.’


XV. Een kijkje achter de schermen.

Wij verplaatsen ons naar die buurten van Amsterdam, waarvan vele bewoners der Heeren- en Keizersgrachten het bestaan niet kennen dan bij geruchte of uit sensatieromans, die zich gelukkig in onze letterkunde met een bescheiden plaats moeten tevreden stellen, romans wier titels reeds de geheimenissen of verborgenheden verraden, die in het brein der schrijvers geboren of met behulp van een paar donkere kleuren en een vies vernisje aan de werkelijkheid ontstolen werden. Wij gaan daarheen niet voor een soortgelijk doel. Wij vermijden zelfs al wat ruw en walgelijk is en zoeken als een oase in de woestijn een klein maar net huisje uit om daar onze lezers binnen te leiden. Als men binnen is, vergeet men den weg waar langs men er kwam. Zoowel het armoedige ameublement als de bewoners van het huisje maken een hoogst weldadigen indruk. Netheid en dagelijksche zorg vertoonen overal haar nijvere hand. Er wordt hier geworsteld tegen het spooksel dat erger dan de armoede en vernederender dan de ellende is. Indien het mogelijk was eenig

{==136==} {>>pagina-aanduiding<<}

aardsch voorwerp tegen slijten en bederven te bewaren, zou het probleem hier worden opgelost.
Vraagt niet hoe zoo nette bewoners in deze buurt terecht kwamen en hoe een huisje, dat zich zoo gunstig van de omringende onderscheidt, niet in een betere buurt gebouwd werd. Deze vraag zou algeheele onkunde ten opzichte van de betrekkingen en verhoudingen van het verhuurwezen in Neerland's hoofdstad verraden. In geen stad ter wereld treedt de tegenstelling tusschen stand en inrichting der huizen zoo scherp op den voorgrond. Alleen daar waar niemand wonen wil, is 't voor hen, die zich moeten bekrimpen, mogelijk een behoorlijke woning te vinden.
Doch laat ons niet philosopheeren tegenover een feit van den dag, waartegen geen redeneeren baat, een maatschappelijke kwaal, waarvoor alleen de tijd genezing kan aanbrengen, en gaan wij binnen.
Het bedoelde huisje heeft maar éen verdieping, ofschoon 't voor de helft in een pakhuis met onderscheiden zolders is in gebouwd. Het bewoonbare gedeelte bevat slechts twee kleine vertrekken. In het zoogenaamde zijkamertje vinden wij Albert. Tegenover hem zit een jonge vrouw, een kind uit het volk, maar die in de hoogste aristocratische kringen zou kunnen optreden, zonder dat iemand de echtheid van haar stamboom in twijfel zou trekken. Men vindt van tijd tot tijd deze spelingen in de maatschappelijke samenleving even goed als het omgekeerde, namelijk aristocraten met gemeene, idiote gezichten, freules, die men, zooals ze daar zijn, achter een kruiwagen zou kunnen zetten.
't Is bij den eersten blik te zien, dat de vrouw, die ik hier voor u opvoer, door de komst van Albert aangenaam verrast is. Ze heeft juist zoo even de hand, waarmee ze hem vriendelijk glimlachend welkom heette, teruggetrokken. De bedoelde vriendelijke glimlach maakt te aangenamer indruk omdat hare oogen vol tranen staan. Tusschen dien glimlach en die tranen is geen ander verband dan dat de eerste schijnt in het leven geroepen te zijn om de laatstgenoemde te verdrijven.
‘Ik ben verrast door uw komst,’ zegt ze. ‘'t Is meer dan zes weken geleden sinds we u zagen. Uw laatste brief is van voorverleden week. Moeder maakte zich al ongerust, dat u mogelijk iets kon overkomen zijn.’

{==137==} {>>pagina-aanduiding<<}

‘Of dat ik u en haar vergeten had?’ vulde Albert aan. ‘Uw moeder had wel reden om mij te verdenken.’
‘O neen, dat niet. Daaraan heeft moeder evenmin als ik een oogenblik gedacht. Men vergeet niet, wien men onverplicht wel deed. Wij meenden niet dat gij niet wildet, maar dat ge misschien niet kondet komen.’
‘Ik had wel kunnen komen,’ antwoordt Albert, terwijl hij voor haar argeloozen blik de oogen neerslaat. ‘Ik had wel kunnen komen, maar ik kwam niet. Vraag mij niet, wat ik in dien tijd heb uitgevoerd. Ge zoudt niet veel moois vernemen. Ik ben slechter dan gij vermoedt, Lize. Op dit oogenblik ben ik een balling. Morgen om dezen tijd bevind ik mij ver van hier. Ik kom om afscheid te nemen.’
Ze merkt nu pas op hoe bleek hij is, ondanks den bruinen tint van zijn gelaat. ‘Mijn God, ge zijt toch niet ziek geweest? En waarom gaat gij ons verlaten, gij, onze eenige vriend en beschermer?’
Hij strijkt met de vlakke hand een paar maal over zijn voorhoofd en staart een poos nadenkend voor zich. ‘Toen ik hier heen ging,’ zegt hij, ‘had ik geen plan u te vertellen wat er gebeurd is en wat mijn plan is te doen, maar 't is misschien beter dat gij alles weet. Wij zijn immers bondgenooten, Lize, al is 't een treurige compagnieschap. Ik heb getracht mijn nicht Emma te vergeten, mij door verstrooiing en afleiding los te maken van de grievende gedachte, dat hij, die haar niet waardig is, mij verdrong en haar straks ongelukkig zal maken. 't Is mij niet gelukt. Nu ga ik de wijde wereld in en zal trachten elders gelukkiger te zijn. Tot mijn diepe smart heb ik dat plan niet kunnen opzetten, zonder met mijn oom te breken. Ik ben na een heftige woordenwisseling van hem gescheiden. Ik wou dat 't anders was, maar 't kon niet anders. Of zou 't niet nog veel erger zijn als ik Eduard van Horst toevallig hier of daar tegenkwam?’
‘Ik heb u gebeden te zorgen, dat dit niet gebeurt,’ valt ze hem in de rede.
‘Ik heb hem vermeden, Lize; waarachtig, ik heb 't met opzet gedaan. Ik vreesde nog meer dan gij voor mij zelven, voor mijn drift en opvliegendheid, zooals zij dat hier te lande noemen. Ook heb ik menigen zwaren strijd moeten strijden om niet naar mijn oom te gaan en te zeggen wat ik wist, hem hierheen te

{==138==} {>>pagina-aanduiding<<}

brengen en u te dwingen hem te vertellen hoe gij bedrogen werdt door den ellendeling, die Emma even trouweloos zal behandelen als hij 't u deed. Maar met mijn oom is ook al niet te praten. De huichelaar heeft ze allen ingepakt.’
‘Gij zoudt verkeerd gehandeld hebben,’ antwoordt Lize, met het oog op de voorlaatste woorden, daar zij op de andere ternauwernood acht geeft.’ 't Zou tegen onze afspraak geweest zijn. Ik verlang niet naar wraak, zooals gij. Ik wensch niets liever dan dat men mij vergete, dat ik met moeder in ons afgelegen hoekje mag voortleven..... Behalve nog een wensch,’ voegt ze er fluisterend bij.
‘Ik begrijp u,’ zegt hij. ‘Ik ben juist gekomen om die zaak nog te regelen voor ik heenga. Ik heb mij al verheugd op uw blijde verrassing. Misschien zal 't mij goed doen, dat gij mij zegenen zult eer wij afscheid nemen,’ voegt hij er met een norschen glimlach bij.
Een straal, een bundel stralen van verrukking glijdt over haar gelaat. ‘Is 't mogelijk?’ roept ze. ‘Hoe? Gij zoudt....’
‘Ik heb de middelen gevonden om uw wensch te vervullen,’ antwoordt hij. ‘Vraag mij niet hoe. Maar 't is mijn eigen wettig geld. 't Komt mij toe. Ik mag er vrij over beschikken. Ik zelf kan 't best missen. Hoeveel zeidet ge laatst dat 't was?’
‘Driehonderd gulden,’ antwoordt ze haastig, zonder te bedenken dat een woord van dank in elk geval de cijferquaestie behoorde vooraf te gaan. ‘De vrouw zei, dat zij 't voor driehonderd gulden doen zou, en dat ze dan aan niemand zou verklappen waar mijn engel gebleven was; ook niet aan hem.... O God! als ik denk, dat hij haar nooit meer zal kunnen aanraken en ze mij alleen, heel alleen zal toebehooren!... Maar zeg dan toch, dat 't waar is; dat ik niet droom, dat 't morgen, misschien vandaag nog zal gebeuren.’
‘'t Zal vandaag nog gebeuren,’ antwoordt Albert glimlachend, ‘zoodra ge maar wilt. Ik heb het geld bij mij. Ge kunt dadelijk gaan.’
Zij springt in verrukking op en kust hem de beide handen. Ze kijkt met een glans van zaligheid om de lippen toe, hoe Albert zijn portefeuille uit den zak haalt en drie bankbiljetten van honderd gulden voor haar op de tafel legt. Zij neemt ze in de hand, alsof ze zich overtuigen wil, dat ze wel echt zijn.

{==139==} {>>pagina-aanduiding<<}

‘Ik ga dadelijk,’ roept ze, ‘dadelijk. Al hadt gij 't gestolen, dan komt dit geld toch rechtstreeks van God.’
‘Ik heb u al gezegd, dat 't eerlijk mijn eigendom is. Verontrust u niet.’
‘Natuurlijk is 't uw eigendom. Ik weet eigenlijk niet wat ik zeg.. Neem 't mij niet kwalijk.’
Albert glimlacht. Hij helpt haar den mantel omdoen. ‘Ga dan maar gauw, moedertje. Ik begrijp jou ongeduld.’
Lize laat zich helpen en helpt zelve mee. In een ommezien is ze klaar. Reeds heeft zij den knop van de deur in de hand. Doch daar valt haar iets in. Ze blijft staan en zegt gejaagd: ‘Maar moeder? Wie moet op moeder letten zoolang ik weg ben?’
‘Ik,’ antwoordt Albert, terwijl hij haar zacht de deur uitdringt. ‘Ik zal wel op moeder letten, hoor!...’

Lize Verwoerd is ongeveer vijf en twintig jaar. Haar korte levensgeschiedenis schijnt met dien vroegen datum te zullen eindigen. Reeds ligt de joligheid van een heel menschenleven ver achter haar. Ook de blijde toekomst lacht haar niet langer toe in den vorm waarin dit op haar leeftijd nog de algemeene regel is. Toch hebben niet alle bloemen uitgebloeid.
Eens was zij een gelukkig kind van een paar gelukkige ouders. Ze kende de weelde niet, maar zij geloofde in de deugd van allen met wie zij in aanraking kwam. Wel had men haar gezegd dat er veel kwaad onder de zon is en dat vooral jonge meisjes als zij, die schoon en arm zijn, zich moeten in acht nemen tegen de verleiding, maar zij had dat aangehoord alsof men haar een spreuk uit een boek voorlas. Deze herinnering betrof haar niet. Zij deed geen mensch kwaad en stond dus onder de bescherming van alle goede geesten.
De oude historie! Ze was dartel en gelukkig, totdat er een dag kwam, waarop een van de vampirs onzer samenleving, die bij voorkeur op jong bloed azen, haar in het oog kreeg. Die vampir was in dit geval Eduard van Horst. Lize was drie en twintig jaar toen zij als linnenmeid bij zijn moeder in dienst kwam. Ze was stil en bescheiden. Ze verwierf zich den lof van mevrouw en was gedienstig en gewillig genoeg om ook de jonge dames te behagen. Eduard nam schijnbaar geen notitie van haar. Als hij haar 's morgens tegenkwam, zei hij ternauwernood goeden dag, en als zij voor hem het een of ander moest

{==140==} {>>pagina-aanduiding<<}

verrichten, bedankte hij haar niet. Zij vond hem norsch en onvriendelijk, maar zag onderwijl tegen hem op als tegen een vorstenzoon. Dit duurde wel een halfjaar. Daarna begon hij zich nu en dan ter loops met haar te bemoeien. Hij vroeg, naar haar jonge herinneringen en toonde eenige belangstelling in haar kleine levensomstandigheden. Toen hij wist, dat haar moeder weduwe was en zij eenig kind scheen, 't alsof hij een soort van diaken was, die zich het lot harer moeder aantrok. Eens zelfs, toen ze hem met tranen in de oogen had toevertrouwd, dat moeder erg in de engte gedreven werd door een inhaligen huisheer, die om het gild waartoe hij behoorde alle menschelijk gevoel het zwijgen had opgelegd, verraste hij haar met de aanbieding haar moeder te helpen. Dankbaarheid had haar doen beven van ontroering en haar vorstenzoon was opgeklommen tot den rang van een God. Doch nog hooger zou haar bewondering stijgen. Op zekeren avond, toen zij met bijzondere vergunning van mevrouw haar moeder kwam bezoeken omdat deze ziek was, had zij vernomen, dat Eduard zelf in hoogsteigen persoon zich van den toestand, waarin deze verkeerde, was komen overtuigen. De goede vrouw was verrukt over zijn vriendelijkheid en voorkomendheid. Hij had haar goeden raad gegeven, haar zijn hulp aangeboden op de meest kiesche manier. En dat alles omdat hij dagelijks in de gelegenheid was te zien hoe Lize haar best deed, omdat zijn mama en zusters eenstemmig waren in den lof van haar kind. Ook omtrent een ander punt, waarover Lize niet kon hooren praten zonder dat 't bloed haar naar de wangen vloog, had hij zijn oordeel gezegd en getoond werkelijk veel belang in Lize te stellen. Er was namelijk een slagersknecht, een flinke, eerlijke jongen, die Lize nu en dan langs zijn mand heen dingen in 't oor gefluisterd had welke diep in haar hartje waren blijven steken. Eduard had dit geheim, dat Lize argeloos aan haar moeder toevertrouwd had, aan den mond van deze ontlokt. En ziet, hij had gepleit in Lizes belang. Hij had als zijne meening uitgesproken, dat een eerlijk en deugdelijk huwelijk in haar stand voor Lize een zeer goede zaak zou wezen, dat alles afhing van het karakter, den ijver, de soberheid en de verdere deugden van den pretendent. Hij, Eduard, was een voorstander van het huwelijk. De gevaren, waaraan een jong meisje als Lize blootstond, kende hij van nabij. Indien de bedoelde slagersknecht werkelijk een eerlijke

{==141==} {>>pagina-aanduiding<<}

jongen was, dan feliciteerde hij haar moeder met dit kansje. Doch ten sterkste moest hij er op aandringen, dat dit vooraf goed onderzocht werd, want ook de mannen uit het volk, die hun vrouwen ongelukkig maakten, waren legio.
‘Meneer van Horst sprak als een boek en als iemand van veel ondervinding en doorzicht. Ik geloof, dat hij 't oprecht met u meent,’ had moeder tot Lize gezegd. ‘Wat mij vooral beviel, was dat hij ten slotte er ook ernstig op aandrong, dat gij nog een paar jaar minstens zoudt wachten. Hij vond, dat ge nog jong genoeg zijt.’
Een poos later had Eduard zijn bezoek aan de weduwe hervat, ditmaal op een uur waarop Lize zelve ook aanwezig was. Hij had toen alles herhaald wat hij aan haar moeder gezegd had. Elke gedachte, dat hij daarmee andere bedoelingen kon hebben dan die welke haar eigen vader zou gekoesterd hebben als hij nog in leven geweest was, werd verdreven door den schroom waarmee hij dit onderwerp had aangeroerd en de omstandigheid, dat hij haar gedurende zijn college nauwelijks eenmaal had aangekeken.
Hierna waren weer een paar maanden verloopen. Eduard was, ook als hij Lize in zijn moeders woning tegenkwam, gaandeweg vriendelijker geworden en Lize had de vrijmoedigheid gekregen hem een paar malen het een of ander te vragen, waarop hij met de grootstmogelijke bereidwilligheid geantwoord had. Daarbij had hij zich nooit zoo stipt, zoo nauwgezet op de klok en zoo onberispelijk deftig vertoond. Lize begon te gelooven, dat er zelfs onder de heiligen moesten zijn, die 't tegen hem aflegden. Doch intusschen waren geruchten tot haar gekomen, die haar deden twijfelen aan de goede trouw van haren slagersknecht. Ze wist niet van wien die geruchten kwamen, maar ze sloeg er gereedelijk geloof aan, omdat zij uit zich zelve hem ruw en ongemanierd begon te vinden. En had hij niet schamper gelachen, toen zij er met een enkel woord op gezinspeeld had? Had hij van zijn kant haar niet naar het hoofd gegooid, dat hij minstens even veel recht had haar te wantrouwen, daar zij bij een familie met verscheiden volwassen of halfvolwassen jongeheeren diende?
Om deze laatste opmerking was zij boos geworden. Zij noemde die aardigheid een hatelijkheid en ergerde zich aan zijn zoogenaamde grappigheid te meer, omdat Eduard, die hierbij 't eerst

{==142==} {>>pagina-aanduiding<<}

in aanmerking zou gekomen zijn, daardoor miskend en gelasterd werd. Schreiend had zij haar moeder het een en ander meegedeeld en veertien dagen lang had zij haren vrijer geen goed woord toegesproken.
En intusschen nam de vriendelijkheid van Eduard toe. Op oogenblikken waarop zij 't minst er op verdacht was, kwam hij haar tegen. Als zij het een of ander voor hem verrichtte, kon haar een doodelijke schrik overvallen wanneer ze onwillekeurig opkeek en bemerkte hoe zijn blik met bezorgdheid en vaderlijke bekommering op haar rustte. Zonder dat een woord over zijn lippen kwam, scheen hij te raden wat er in haar omging. Als of 't toeval was, vroeg hij naar den toestand harer moeder en tegelijkertijd naar de verdiensten en de vooruitzichten van haar vrijer. Was 't wonder dat zij hem alles opbiechtte wat zij gehoord en ten gevolge daarvan met haren vrijer besproken had? Meneer Eduard had haar immers zelf aangemoedigd, toen zij niet uit haar woorden kon komen. O, haar toenadering hield op verre na geen gelijken tred met zijn belangstelling. En welk een belangstelling! Hij wees haar op de lasterzucht der menschen alsof hij zich met niets anders onledig hield dan met een statistiek van de booze praatjes, die de samenleving vergiftigen. Hij pleitte voor den slagersknecht alsof hij zijn broer was. Hij betuigde herhaaldelijk zijn ongeloof, dat iemand zóó tegen zich zelf kon wezen, om niet alles in te spannen ten einde de liefde van een meisje zoo jong, zoo lief en zoo mooi als Lize waardig te wezen. Wonderlijk, maar van dit geheele pleidooi bleef niets haar zoo goed in het hoofdje hangen als dat laatste woord: mooi.
Lize had er nog nooit over gedacht, hoe meneer Eduard haar uiterlijk wel vinden mocht. 't Was niet in haar opgekomen dat dit zijn aandacht waardig was. Doch nu hij zelf, uit eigen beweging, gezegd had dat hij haar mooi vond, begon dit punt haar op eens een levendig belang in te boezemen. Ze bracht al wat hij vroeger gezegd had met deze opinie in verband. 't Was nu meer streelend dan beangstigend, meende zij.
Eduard verzuimde niet Lizes moeder nu en dan te blijven bezoeken. Hij solliciteerde naar het postje van raadsman der arme, hulpbehoevende vrouw, alsof 't het vetste baantje betrof, en hij kreeg den post, zonder dat er een onderzoek naar zijn zedelijk gedrag en zijn bekwaamheid werd noodig bevonden. Weldra was 't geen schande meer zijn kleine en grooter handreikingen

{==143==} {>>pagina-aanduiding<<}

aan te nemen. Hij was de vriend des huizes en Lize werd, wanneer 't te pas kwam, ernstig vermaand al wat hij zeide als orakeltaal te aanvaarden.
De slagersknecht kreeg van het een en ander de lucht. 't Beviel hem niet uit Lizes mondje te hooren hoe meneer Eduard dit gezegd en dat gezegd had; nog minder dat zij over deze en gene quaestie, die er tusschen hem en haar gerezen was, het oordeel van den oudsten jongeheer wilde kennen.
De slagersknecht was, waarschijnlijk ten gevolge van zijn vak, niet gewoon lang en breed over de dingen te praten, nog minder om van zijn hart een moordkuil te maken. Hij zei Lize ronduit en kortweg, dat 't hem hinderde den naam van dien grooten en rijken meneer uit haar mond te vernemen, en Lize antwoordde, dat hij gek was.
Dit liet de slagersknecht zich natuurlijk niet ongestraft zeggen, doch trok nu natuurlijk niet tegen Lize maar tegen alle rijke jongelui in 't algemeen en tegen Eduard van Horst in 't bijzonder los, ofschoon hij dezen nooit van aangezicht tot aangezicht gezien had.
Daartegen kwam wederkeerig al wat Lize aan gevoel van recht en billijkheid bezat, met kracht op. Op haar beurt pleitte zij voor de rijke jongelui in 't algemeen en wederom voor Eduard van Horst in 't bijzonder. Haar pretendent wist niets ten zijnen nadeele, gelijk zij overtuigd was dat hij nooit iets ten zijnen nadeele zou kunnen te weten komen. Zij wachtte rustig de repliek af.
De repliek kwam. Een dag of wat later wist de vrijer, nu meer dan ooit geneigd om zich niet van zijn plaats in Lizes hart te laten dringen, een menigte feiten, waaruit bleek dat Eduard van Horst een stille in den lande was, voor zoover de oogen van onnoozele deerntjes als Lize reiken, maar in 't geheim een waardig lid van de jeunesse dorée. Hij hield ze Lize vlak onder haar mooi gevormd neusje.
Doch zij geloofde hem reeds niet meer. Elk bewijs was niets dan een praatje, en waar sprake was van feiten had zij geen lust om een nader onderzoek in te stellen of een nieuw feit ter adstructie aan te hooren. Meneer Eduard stond ver, zeer ver boven haar. Hij nam geen notitie van haar en sprak haar bijna nooit een woord toe. 't Ging haar dus eigenlijk in 't geheel niet aan wat men van hem zei of niet zei. Maar ze kon

{==144==} {>>pagina-aanduiding<<}

dat leelijke lasteren en kwaadspreken niet velen. 't Speet haar, dat haar vrijer daar ook al aan mee deed.
De slagersknecht was geen kenner van het vrouwelijk hart en wist niet hoe men daarop meer wint door afwachten dan door het opeenstapelen van argumenten. Hij werd boos. Hij overlaadde Lize met de grofste verwijten. Hij vertelde haar, dat hij geen plan had de rol te spelen, die zij hem misschien reeds stilzwijgend had toegedacht. Hij had zijn eigen opvatting van 't geen een meisje in Lizes positie doen en laten mag. Als Lize niet aan 't eind van het kwartaal de van Horsten verliet en geen dienst zocht waarbij geen jongeheeren van den leeftijd van Eduard in 't spel konden komen, dan zou hij weten wat hem te doen stond.
Wat zou hij weten? Wat stond hem te doen? Wou hij haar dreigen en meende hij reeds nu een toon tegen haar te mogen aannemen? Wie of wat gaf hem daartoe het recht? Dacht hij waarachtig, dat zij een goeden, voordeeligen dienst als die bij mevrouw van Horst zou prijsgeven om een luim, een nuk van hem?
De slagersknecht bleef even hardnekkig op zijn stuk staan. Hij vatte vreeselijk vuur op de woorden: luim en nuk.
Ik kan hier weer heel wat aan de verbeelding mijner lezers overlaten. Ik herhaal, dat 't eene zeer ordinaire, volstrekt niet hoog romantische geschiedenis betreft. De kloof tusschen Lize en haren vrijer werd hoe langer hoe wijder en Eduard verdubbelde naar die mate zijn vriendelijkheden. 't Was of hij begreep wat er omging. 't Moet evenwel gezegd worden, dat Lizes roodgeweende oogen hem nu en dan feitelijk een eindje op weg hielpen.
Zoo ging bijna een jaar om. Aan 't einde daarvan kon Eduard in 't voorbijgaan Lizes hand drukken, zonder dat zij die toornig terugtrok. Zij zelve had, terwijl zij de aanvallen op zijn oneerlijke bedoelingen afsloeg, zich verzoend met eene verhouding, die niet anders dan ongeluk over haar kon brengen. De slagersknecht had alle betrekkingen met haar afgebroken onder de bedreiging, dat hij Eduard bij gelegenheid zou behandelen gelijk hij de ossen en kalveren van zijn meester behandelde. Lize was niet de eerste, die soortgelijke bedreiging omzette in liefde voor den jongen man wien zij betrof. 't Was of ze hem iets vergoeden moest, wat hij om harentwil te dragen had.

{==145==} {>>pagina-aanduiding<<}

Eduard kwam nu welhaast in de noodzakelijkheid Lize een stillen aftocht uit zijn moeders huis te bezorgen. Hij toonde daarbij veel tactiek. Hij zelf begon over Lize te klagen. Daar de van Horsten een oppervlakkig geslacht waren en Eduard een hooge autoriteit, weerklonk welhaast de echo van die klacht uit alle hoeken. Lize was lang niet meer wat zij geweest was, meende nu iedereen. Ze werd gaandeweg brutaal en onwillig. Ze was ook ijdel en coquet. Ze werd bedorven door de goedhartigheid, waarmee zij door hen bejegend was. 't Zou ook voor haar niet wenschelijk wezen, dat zij op den duur bleef.
Lize voelde, dat de atmosfeer om haar heen minder warm werd. Daar 't vast stond, dat zij binnen een zeker tijdsverloop uit de voeten moest zijn, verheugde zij zich daarover met tranen. Ze werd werkelijk wat men zei dat zij was, en kreeg haar eervol ontslag tegen een datum, die na een klein spiegelgevecht van weerskanten als de meestgewenschte werd aangenomen, omdat hij 't dichtst bij lag.
't Spreekt van zelf dat Lize, toen die datum aanbrak, geen anderen dienst zocht en dat zij, daar haar moeder haar niet onderhouden kon, ja zelve gebrek leed, wel genoodzaakt was de geldelijke hulp, die Eduard haar bood, aan te nemen. Toch was reeds in dit tijdperk haar ziel vol bitterheid tegen haren verleider en behoefde moeder hem niet te vloeken, om haar al den omvang te doen zien van de ellende, waarin hij haar gestort had. Zij zag nu in hoe zijn booze begeerte haar spel van den beginne met haar gedreven had, hoe zelfs zijn onvriendelijke bejegening had moeten dienen om haar te vaster in zijn net te verstrikken. Zij verachtte hem te dieper naarmate zij meer de dupe was geweest van eigen lichtgeloovigheid en onnoozelheid. In die dagen had zij er zelfs ernstig over gedacht om uit wraakzucht den smaad der wereld te trotseeren en hem openlijk te ontmaskeren. Doch een jong hart kan zijn genegenheid wel verplaatsen, maar niet geheel omzetten in wrok en wanhoop. Wat haar het leven tot een marteling maakte, was tevens de band, die haar aan het leven bleef hechten. Zij kon zich niet wreken, zonder reeds aanstonds schande te strooien op het kleine kopje, dat straks aan haar borst zou rusten. Was 't niet plicht haar leed zooveel mogelijk te verbergen om der wille van het kind, dat in haar vader en moeder beide zou bezitten?

{==146==} {>>pagina-aanduiding<<}

Ik herhaal nog eens, dat de historie van Lize zeer eenvoudig, vervelend eenvoudig is.
Terwijl Eduard van Horst den roem van zijn soliditeit zag toenemen, begon voor haar de periode der vergetelheid. Bijna gevoelde zij zich dankbaar, dat haar verleider haar hielp om naar een geschikt verblijf om te zien, en scheen 't een weldaad, dat hij zelf slechts een zeer enkele maal naar haar omkeek. Zij wenschte niets dan maatschappelijk begraven te wezen. Haar leven was zoo goed als afgesponnen. Zij liet zich alles welgevallen, omdat zij zelve de veerkracht miste om iets te doen of eenig plan te maken voor de toekomet. Wel zou zij nooit weer den heilloozen weg der zonde bewandelen. Maar kon zij iets anders doen dan het brood der barmhartigheid aannemen, dat haar werd toegediend als een loon... waarop zij aanspraak mocht maken?
Te zijner tijd veranderde die matte stemming. Toen zij meende meer dan ooit lijdelijk en traag te zullen wezen was eensklaps haar geestkracht ontwaakt, toen ze zich verbeeldde dat de wreedaardigheid van het lot haar voor goed den genadeslag zou geven, had zij het voornemen opgevat zich, zij 't dan ook slechts langzaam en met inspanning, weer vrij te maken. Op den dag waarop haar kind, een engeltje in schoonheid en aanvalligheid, op haar schoot lag, had zij haar moeder verrast door de bede haar niet te vloeken als een gevallene, maar als eene rijkgezegende te benijden. Op dienzelfden dag had zij verklaard niet alleen Eduard nooit weer te willen ontmoeten, maar ook geen enkelen gulden van hem te willen aannemen, om in haar onderhoud en dat harer moeder te voorzien. Ook voor haar kind zou zij straks zelve zorgen.
't Was een edel besluit, maar dat vooreerst niet voor uitvoering vatbaar was. Toen Eduard het vernam, had hij luidkeels gelachen. Hij voor zich had nog niet te veel van Lize. Hij wenschte de betrekking, waarin zij tot elkander stonden, te bestendigen. Hij was bereid op onbekrompen wijze te toonen, dat hij veel, oneindig veel van haar hield. Haar kind was ook het zijne. De zorg van hun kind behoorde in de eerste plaats aan hem. Lize was dwaas indien zij, na hetgeen gebeurd was, tegenover hem de preutsche wou spelen. Hij stelde zich voor eerstdaags haar te komen zien. Ze zou hem wel goed ontvangen.
Eduard kwam en trotseerde alle verwijten. Hij lachte om

{==147==} {>>pagina-aanduiding<<}

Lizes gemoedsbezwaren en spiegelde haar de mooiste toekomst voor. Hij kon haar natuurlijk niet trouwen en niemand behoefde te weten wat er tusschen hen omging, maar zij zou zich persoonlijk niet over hem te beklagen hebben. Zij zag er nu nog wat bleek uit, maar straks als, de rozen op haar wangen weer bloeiden, dan zou geen zijner kennissen een mooier vriendinnetje hebben dan hij. Iedereen zou hem benijden.
Lize rilde. Ze zag op eens wat er van haar geworden was, hoe zij als een soort van koopwaar beschouwd werd, niet ongelijk aan een mooi paard waarmee het eene lid van de jeunesse dorée den anderen de oogen uitstak. Zij keerde zich van Eduard af en wierp hem een paar woorden vol minachting toe.
Eduard beschouwde dit als een gewoon verschijnsel. Zij zou wel bedaren en tot beter inzicht komen. Doch toen dat niet gebeurde, nam hij zijn maatregelen. Hij had opgemerkt hoe innig Lize aan haar kind gehecht was. Hij maakte daarvan gebruik en dwong haar, die nog te zwak was om voor drie den kost op te halen, hem het kind af te staan. De armoede, die een scherp zwaard is, kwam hem daarbij uitnemend te stade. Lizes moeder werd zijn bondgenoot. 't Kind leed in haar huis gebrek. Als Eduard op geen andere manier hulp wilde verleenen, dan moest Lize wel toegeven.
Het kind werd nu elders besteed. Lize mocht 't eenmaal per week gaan zien. Eerst dan, als zij zich geheel en al verstandig toonde en weer de oude genegenheid voor Eduard aan den dag lei, zou zij haar kind terugkrijgen.
Haar kind terugkrijgen! Lize leed onuitsprekelijk door den tweestrijd, waarin zij gebracht was. Toch kon zij den afkeer van Eduard, die dagelijks vermeerderde, niet overwinnen. Zij had haar misstap oprecht beweend en ze had aan God beloofd, dat zij dien weg niet zou vervolgen. Bij den afkeer voegden zich afgunst en wrok. Haar wekelijksch bezoek aan de vrouw, die haar kind verzorgde, gaf haar de zekerheid dat Eduard meermalen naar de kleine kwam kijken. 't Was duidelijk dat dit geen ander doel had dan om haar uit het hart van het kind te verdringen, en daaruit een wapen te smeden ten einde haar tot zijn wil over te halen. Doch ook hier sprong de mijn verkeerd. Lize voelde haar haat toenemen. Ras was 't haar een ergernis als Eduard haar bezocht, en viel 't haar moeilijk niet in verwijten los te barsten. In haar hart vormde zij het plan

{==148==} {>>pagina-aanduiding<<}

om, zoodra zij uit werken kon gaan en laarmee genoeg verdiende, zelve haar kind te onderhouden, hem zijn weldaden voor de voeten te gooien en haar recht te hernemen. Op den dag waarop zij 't werkelijk zoo ver gebracht had, jubelde zij van vreugde en zelfvoldoening.
Doch nu stuitte zij op een onoverkomelijk bezwaar. Eduard had blijkbaar haar plan doorzien en zijn maatregelen goed genomen. De vrouw, die de zorg voor het kind op zich genomen had, lachte schamper toen Lize zei, dat ze voornemens was de kleine mee te nemen. ‘Met alle pleizier,’ had ze gezegd, ‘niemand heeft er meer recht op dan gij. Ik zou de laatste wezen om mij tusschen een moeder en haar kind te plaatsen. Maar ge begrijpt wel, dat ik het kind niet kan afstaan, zonder dat mij de onkosten worden vergoed, en de heele som, die meneer van Horst mij heeft toegezegd, ten minste voor een jaar betaald wordt.’
‘De heele som? Maar krijgt gij het geld dan niet bij de week?’
‘Ik heb nog geen cent ontvangen,’ antwoordde de vrouw, zonder te blikken of te blozen. ‘Ik had juist plan er dezer dagen eens met meneer over te spreken. Menschen als wij kunnen zooveel voorschot niet lijden, maar als gij het kind terugneemt, dan vervalt alles natuurlijk.’
‘Maar de heele som,’ riep Lize nogmaals, terwijl ze bleek van schrik de vrouw aanstaarde, ‘Dat is afzetterij. Dat kun je niet meenen.’
‘Noem 't zooals gij wilt. Ik heb alles goedgevonden zooals meneer 't ingericht heeft. Wij soort menschen weten van die dingen niet af. Ik weet alleen maar, dat zoo'n kind een heele verandering in huis geeft. Je moet je er heelemaal op inrichten en bent geen oogenblik vrij.’
‘Maar ik kan toch niet verplicht wezen u alles te geven wat je maar vragen wilt.... al had ik 't?’
‘Arm schepsel, je mag wel zeggen: al had ik 't. Je zoudt, geloof ik, niet eens kunnen teruggeven wat ik in voorschot ben. Ik kijk je er niet op aan. Tij kunt niet helpen, dat je arm bent. Maar daarom zou ik ook in jou geval zulke dingen niet in mijn hoofd halen. 't Kind heeft het goed bij ons. Jij kunt het eens in de week komen zien. Je hebt er verder niets geen last van. Ieder ander zou in jou geval dankbaar wezen. Meneer betaalt alles.’

{==149==} {>>pagina-aanduiding<<}

‘Dat is juist wat mij hindert, wat ik niet verdragen kan. Ik wil mijn kind terug hebben. Ik wil er zelf voor zorgen. Ik wil niet, dat hij het van mij vervreemdt en 't misschien leert zijn moeder te haten en te vloeken.’
‘Ho, ho, dat is nu weer een staaltje van jou zenuwachtigheid en jou overdrijving, waarover meneer zoo dikwijls klaagt. Jonge schepseltjes als jij nemen de dingen altijd zoo hoog op. Ik begrijp heel goed wat er tusschen meneer en jou zit, maar je moest ook wijzer zijn.’
Lize was rood van kwaadheid geworden. Zij begreep dat het wijf met Eduard konkelde. ‘Hoeveel moet je hebben?’ vroeg ze daarom kortaf. ‘Geef mij mijn kind mee. Ik zal nacht en dag werken, tot ik 't je heb afbetaald.’
‘Ja zie je, dat kan ik zoo in eens niet oprekenen, maar vier gulden in de week is al tweehonderd en acht en dan nog de voorschotten. Laat ons een ronde som noemen en driehonderd gulden zeggen. 't Is wezenlijk niet te veel. Je kunt als je wilt er het kind tot 't eind van het jaar nog voor hier laten.’
Lize deinsde van schrik terug. 't Duurde geruimen tijd eer zij zich zelve genoeg meester was om den stand van zaken te overzien. Het was onmogelijk, dat zij ooit zooveel geld bij elkaar kreeg.
‘Zie je wel,’ vervolgde intusschen de vrouw, die begreep wat er in haar omging, ‘zie je wel, dat 't een dwaasheid is en dat je verstandig zult doen als jij de dingen neemt zooals ze zijn. Wanneer jij eens wist wat je met jou mooie bakkesje al van meneer zoudt kunnen gedaan krijgen, wanneer je maar een beetje vriendelijker woudt wezen! En zoo'n heilig boontje ben je toch ook niet.’
Lize verwaardigde haar niet met een antwoord. Zij bukte zich over haar kleinen engel, en kuste het kind alsof 't voor de laatste maal was. Daarna ging ze diep terneergeslagen naar huis, overtuigd dat ze van God en menschen verlaten was.
Zou zij Eduard te gemoet komen? Nooit. Ze haatte hem meer dan ze ooit voor mogelijk zou gehouden hebben, hem, den vader van haar kind, wien de liefde voor het onschuldige wicht niet te rein en te heilig was om te gebruiken ten bate van zijn booze begeerte. Zij had zich nog nooit zoo ernstig verweten, dat zij vroeger blind en slecht was geweest.
Intusschen kon Lize even goed met de hand aan den hemel

{==150==} {>>pagina-aanduiding<<}

reiken als driehonderd gulden besparen. De zorg voor haar moeder, die in die dagen juist begon te sukkelen, vorderde al haar inspanning. 't Was al wel dat 't haar desondanks gelukte persoonlijk elke aanbieding van hulp door Eduard met fierheid te kunnen weigeren. Zij had vast werk gekregen voor een groot magazijn, dat bij de betaling voor den arbied der nijvere handen eene uitzondering op den regel maakte. 't Was werken van den morgen tot den avond en dikwijls van den avond tot den morgen, maar ze kon haar boeltje knap houden en haar ziekelijke moeder nu en dan een verkwikking toedienen.
In die periode leerde Albert haar kennen. Hij had de sluipvegen van Eduard, zooals wij weten, gevolgd. Met zijn gewone voortvarendheid had hij Lize zelve in het verhoor genomen, zonder daarbij haar in 't minst te ontzien. Doch al ras was zijn toon veranderd. In plaats van eene diepgezonkene had hij eene ongelukkige gevonden. Van minachting sloeg hij binnen vijf minuten tot medelijden over. Hij had haar toen vergiffenis gevraagd. Nu zij niet lichtzinnig was, scheen ze in zijn oogen een heilige.
Lize had den gloed van zijn toorn en daarna het berouw over zijn ruw optreden op de rechte waarde geschat. Daar zij goedhartig en kinderlijk vertrouwend was, had zij hem gereedelijk vergiffenis geschonken, maar nu ook er prijs op gesteld dat hij de dingen in het rechte licht beschouwde. Instinctmatig begreep zij een hart gevonden te hebben dat haar begreep. Hoe Albert tot haar gekomen was, deed weinig ter zake. 't Was in haar verlatenheid een zeldzaamheid een vriendelijk woord te vernemen. Zonder wikken of wegen gaf zij zich aan dien indruk over.
Wij kunnen de verdere bijzonderheden, welke samenwerkten om Albert tot haar vertrouwde te maken, achterwege laten. Albert wist toen hij heenging alles, kende ook den eenigen en zoetsten wensch van haar hart.
Is 't wonder, dat naarmate zijn haat tegen Eduard aangroeide, de wensch Lize te hulp te komen daarmee gelijken tred hield? Toen Eduard met Emma geëngageerd was, voelde hij, dat hij tot zekere hoogte een lotgenoot had en in het plan om zich op den ellendigen verleider en huichelaar te wreken, haar bondgenoot was. Daarbij was 't in Emma's belang dat hij Lize in het oog hield. Of lag 't niet voor de hand dat deze de eerste en de beste getuige was, die tegen Eduard kon optreden,

{==151==} {>>pagina-aanduiding<<}

indien 't ooit zoover kwam, dat de oogen van Emma en haar vader opengingen?
Wij begrijpen nu waarom wij Albert in het kleine huisje in een der Amsterdamsche achterbuurten vinden. De orgiën van de laatste maanden hadden zijn gedachten van Lize afgetrokken. Na de ontmoeting met zijn oom overtuigd van de onmogelijkheid om Eduard van dien kant aan te vallen, bood zich als van zelf het middel aan om hem uit eenen anderen hoek te bestoken. Dat zijn vijfhonderd gulden door zijn edelmoedig geschenk aan Lize tot ver beneden de helft inkrompen, was een punt waarover hij zich het minst bekommerde. Was 't niet meer dan genoeg, dat Lizes gezichtje straalde van geluk en dankbaarheid? De vrouw zou ondanks haar vrees voor Eduard, niet durven weigeren haar het kind mee te geven. De vrouw had, als ze het geld beet had, Eduard niet langer te ontzien. Ook zou de verleiding om een maand of wat zuivere winst in den zak te steken haar te sterk wezen.
Dit vermoeden bleek weldra gegrond. Terwijl Albert, om volgens zijn belofte op de zieke te letten, even in het vertrek achter het zijkamertje de ziekelijke moeder van Lize op haar verzoek het een en ander aanreikte, hoorde hij de voordeur open gooien en zag hij een oogenblik later Lize binnenkomen met het kind in hare armen. Zij kon van blijdschap en verrukking geen woord uitbrengen. Zij knielde aan zijne voeten neer en bedekte zijn handen met hare kussen. Ze zag tot hem op, terwijl haar tranen genoegzaam zeiden wat er in haar hart omging.
‘Kom, kom,’ zei Albert, ‘'t heeft niets te beduiden. Die driehonderd gulden zullen mij niet arm maken. Ik moet toch de wijde wereld in en 't kan, zooals ik straks al gezegd heb, mij misschien nog goed doen, dat ik ten minste éen wezen hier achterlaat, dat in liefde aan mij denkt. Wel uitgerekend is het geld mooi uitgezet.’
‘Gij zijt mijn redder, mijn eenige vrind,’ roept Lize nu, die zich zelve hervat heeft. ‘God zal er u duizendmaal voor zegenen. Doe mij nu nog éen dienst.’
‘Met pleizier,’ antwoordt Albert met een gullen lach. ‘Als 't maar in mijn macht is.’
‘Kus mijn kleinen engel. 't Zal voor het kind een zegening zijn. Kijk, hoe 't tegen u lacht.’

{==152==} {>>pagina-aanduiding<<}

‘Is 't anders niet? Geef mij den kleine maar hier. Ik zal 't net zooveel zoenen geven als ge wilt.’
Hij neemt het kind in zijn armen en Lize ziet met verrukking hoe hij het kust en weder kust. Daarna legt hij 't weer aan haar hart en zegt: ‘Beloof mij nu op uw beurt ook iets. 't Is niet veel. Maar 't zou ook mij misschien gelukkig kunnen maken. Gij weet hoe wij met elkaar in aanraking zijn gekomen en hoe de gemeenschappelijke haat tegen den vader van dit kind ons vereenigt. Beloof mij, dat gij bereid zult wezen om met dit kind tegen hem te getuigen en hem te helpen ontmaskeren, als ik dat noodig vind en het oogenblik daarvoor gekomen is. Belooft gij 't mij?’
Lize aarzelt. Ofschoon niemand Eduard meer kan haten dan zij, is er toch een stem in haar hart, die zegt dat 't niet edel zal wezen, om der wille van een derde den vader van haar kind aan de kaak te stellen, en toch kan ze Albert op dit oogenblik niets weigeren. Hij heeft haar haar kind teruggegeven. Hij heeft haar zoo gelukkig gemaakt als ze nog niet geweest is. ‘Als 't moet,’ zegt ze haastig, ‘zal ik vertrouwen, dat gij niets van mij eischen zult wat ik niet doen mag, wat mijn kind zou benadeelen of tot schande strekken. Gij zelf hebt er mij aan herinnerd, dat alles wat hem betreft ook op dit onschuldig hoofdje kan neerkomen.’
‘Wees gerust. Ik zal nooit meer vragen dan dat gij mijn nichtje de overtuiging zult geven hoe zij door Eduard van Horst bedrogen wordt; dat zij in haar ongeluk loopt door hem haar hart en hand te geven; dat hij haar onwaardig is. Gij doet dan tevens een goede en edele daad. Gij redt een onschuldig meisje uit de klauwen van een huichelaar.’
Lize knikt. Zij is bereid te doen wat hij verlangt, zoodra 't noodig is. Albert mag over haar beschikken. Maar wanneer?
Wanneer? Albert weet op die vraag niet te antwoorden. Verder dan ooit is hij van den dag, waarop zijn oom en Emma hem zullen oproepen, verwijderd, maar zijn geloof aan de komst van dien dag is onwrikbaar. Zijn hart heeft hem gezegd dat Emma zich zelve misleid heeft, dat haar oogen zullen opengaan, op hetzelfde oogenblik waarop hij tot het wanhopige besluit kwam om de wijde wereld in te gaan en haar te vergeten.

{==153==} {>>pagina-aanduiding<<}

Haar vergeten? Zou hij 't ooit kunnen? Al was hij mijlen, mijlen ver van haar af zou hij alle hinderpalen op zij gooien en tot haar terugkeeren zoodra er maar een zweem van verandering kwam in den onnatuurlijken toestand? Met geheel zijn ziel hield hij vast wat voor hem een profetie, een goddelijke belofte was.


XVI. De laatste weelderige dagen.

Wij vinden Albert na een viertal weken in Wiesbaden terug. Zijn financiën zijn niet in den besten toestand. Zonder begrooting is hij begonnen. Welhaast zal 't de moeite niet meer waard zijn een begrooting te maken. Met tweehonderd gulden is een knaap van zijn temperament een kapitalist. Zoolang ze niet tot den laatsten cent verteerd zijn, schijnt er geen opmaken aan. De een of andere bezigheid te zoeken, waardoor de kas eenigszins gestijfd zou kunnen worden, is een gekheid zoolang er nog iets in de kas is. Daarna zou hij van zelf wel iets ter hand moeten nemen.
Gelukkig worden de speelbanken schaarsch. Albert zou anders stellig zijn geluk beproefd hebben aan de tafel waar zoo menigeen zijn stoutste droomen in rook zag vervliegen, want niet enkel van de Germanen getuigt de historie dat zij aan het spel verslaafd zijn. Doch zijn natuur werd niet op deze proef gesteld, door de wijze maatregelen eener verstandige regeering. Toch was de staat van zaken ook zonder dit al zoodanig, dat Albert besloot een paar betrekkingen, die hij aangeknoopt had, gaandeweg wat losser te maken. Hij was in kennis gekomen met eenige officieren en had, door de levendigheid waarmee hij aan elk gesprek deelnam, aan de table d'hôte in het hotel een zeker gezag en positie gekregen. Zijn trots duldde niet dat hij straks daarvan zou afgezet worden en zijn beurs duldde niet dat hij

{==154==} {>>pagina-aanduiding<<}

't langer volhield. Hij besloot dus het hotel te verlaten zonder afscheid van zijn medegasten te nemen en met het weinige, dat hij nog had, verder op te trekken.
Toen hij zoover was, deed zich van zelf de vraag voor hoe en waar hij aan zijn plan om zich zelf te helpen gevolg zou geven. 't Was de eerste maal, dat hij die vraag ernstig onder de oogen keek. Hij deed 't in de volgende reeks van onderzoekingen.
‘Wat weet en wat ken ik? Wat heb ik geleerd? Eigenlijk niets wat in de praktijk dadelijk en overal te pas komt. Ik ben klaar gemaakt voor een terrein dat vooraf voor mij klaar gemaakt was. Van wat ik weet, kan ik geen honderdste part gebruiken.
‘Of wat wil ik hier in Duitschland met mijn Maleisch en Javaansch doen en al de wetenswaardigheden uit de geschiedenis onzer vestiging in Indië, die in verband staan met het cultuurstelsel en de baten voor de schatkist? Had ik eenig denkbeeld van cultuur gekregen, had men mij geleerd hoe rijst en koffie er uitzien en waar de hoogste markt kan bedongen worden, ik zou misschien wat waard zijn voor een ondernemend man, die mijn inlichtingen behoorlijk wist te waardeeren. En voor wat buiten Indië omgaat, ben ik ten eenenmale onbruikbaar. Ik spreek mijn moderne talen even slecht als alle Hollanders, die nooit over de grenzen geweest zijn. Doch wat doet 't er ook toe? Voor een dag of veertien heb ik nog geld genoeg om te leven. Daarna zal het beste zijn dat ik hier of daar bij een boer op het land werk zoek.’
Hij voelde zich door dit laatste besluit voor het oogenblik verlicht en bereikte Ems in een vrij opgewekte stemming. 't Was nog in het voorjaar. De groote stroom van reizigers was nog niet begonnen. Daarentegen was de indruk door de ontwakende natuur teweeggebracht des te majestueuser. Albert kon zich daaraan niet genoeg verzadigen. Zijn fijn bewerktuigd gemoed genoot niet slechts van den rijkdom, waarmee hier door moeder natuur beloften en toezeggingen werden verkwist, maar het leven der natuur zelf deelde zich aan hem mee. Nog nooit had hij zoo diep ondervonden, dat de hoop even goed als het bezit bevrediging schenkt. Emma vergeten was een besluit der wanhoop geweest. Hij wierp het ver van zich. Daarentegen zag hij met schaamte en berouw op de afgeloopen maanden neer. Om Emma weer waard te worden, moest hij zelf een ander mensch

{==155==} {>>pagina-aanduiding<<}

worden, breken met alle jongensachtige genoegens en als een man zijn levenstaak opvatten. Had hij daartoe de kracht? Ongetwijfeld. Doch niet langs den gewonen platgetreden weg der studie. Hij had mannenwerk noodig. Roem en eer zocht hij waar en hoe dan ook, opdat hij die straks aan Emma's voeten mocht neerleggen. Doch wie schonk hem de gelegenheid om roem en eer te verwerven?
In deze en soortgelijke gedachten verdiept wandelde Albert van Ems naar Oberlahnstein, waar bij elke kromming van den weg zijn hart de natuur vertrouwelijker en vriendelijker naderde, terwijl hier en daar de nijvere hand der menschen zich vertoonde, waar zij de kracht van het water heeft weten te gebruiken in haar dienst. Daar wordt de plechtige eenzaamheid verstoord door het ratelen van een rijtuig, dat hem weldra heeft ingehaald en een oogenblik, nadat 't hem voorbij gereden is, plotseling stilstaat. Een hem onbekend heer buigt zich uit het portier en spreekt hem in 't Maleisch toe. ‘Neem mij niet kwalijk,’ zegt deze, ‘maar mogen wij ons niet verheugen een landgenoot in u te zien? Mijne vrouw gaf een gil van genoegen toen ze u zag. Zij greep den koetsier bij den arm, opdat hij stil zou houden.’
‘De vooronderstelling van mevrouw is juist,’ antwoordt Albert in dezelfde taal, terwijl hij naderbij treedt en nu meer aandacht schenkt aan het hem onbekende gezelschap dan toen 't hem zoo even voorbij reed. Hij staat tegenover een heer met die eigenaardige gelaatskleur, welke wij in Holland bij onze leverzieke vrienden uit Indië maar al te goed kennen, en een kleine dikke dame, met kersroode lippen, vriendelijk schitterende oogen en een tint, die op geen palet te vinden is, maar uit een vereeniging van rood en geel moet saamgesteld worden. Tegenover dien heer en dame zitten twee jonge meisjes, naar gissing van zestien en zeventien jaar, alleraardigste gezichtjes, waarin niets van de leverziekte van papa maar al de goedigheid van mama's gelaat zich afspiegelt. Voorts zit bij den koetsier op den bok een jonge kroeskop, die zich lachend over de hoofden der zusjes heenbuigt en 't Maleisch schijnt op te vangen of 't hemeldauw is. Achter in den bak zit nog zoo'n editie doch kleiner, naast een allerafschuwelijkste baboe. Albert is natuurlijk in eens op de hoogte van de toestanden en verhoudingen.

{==156==} {>>pagina-aanduiding<<}

Hij stelt zich zelf voor als een Hollander, die voor zijn pleizier op reis is.
Mevrouw klapt in de kleine gevulde handjes. ‘Heb ik 't niet gedacht! Toen ik u zag, begreep ik dadelijk dat u evenals wij uit Indië moest zijn. Ik vind 't alleraardigst.’
Albert verzekert dat hij 't ook heel aardig vindt en vraagt, na zijn eigen naam genoemd te hebben, met wie hij de eer en het genoegen heeft op deze zeldzame manier kennis te maken.
‘Meneer van Duren?’ zegt de vreemde heer. ‘Wel dan heb ik uw vader heel intiem gekend. Hij was controleur, toen ik suikercontractant was. Een voortreffelijk mensch, uw papa. Hij had eerder naar Europa moeten gaan toen hij ziek werd. Da's nu al jaren geleden. Ik heb nog aan hem gedacht toen de dokter zei dat mijn lever in de war was. Doch laat ik u eerst aan mijn familie voorstellen. Mijn vrouw, twee dochters en twee ondeugende jongens. Daar hebt gij ze alle behalve de baboe. Wij heeten Wolters, zijn sedert drie maanden in het land, hebben ons pied à terre in den Haag en reizen op het oogenblik voor ons pleizier en voor mijn lever door Duitschland. Wij zijn met opzet vroeg gegaan, omdat 't nu nog koel is en er geen anderen onder weg zijn. Als het warm wordt, zitten we liever in Scheveningen en maken 't ons zoo gemakkelijk als we maar kunnen. Doch waarom zouden wij dit gesprek niet voortzetten in het rijtuig? Kom bij ons zitten, meneer van Duren; de meisjes zullen wel een eindje opschikken. Ge gaat toch zeker ook naar Stolzenfels?’
't Werd zoo gul gepresenteerd, mevrouw en de jonge dames gaven zoo onverholen haar goedkeuring te kennen, de laatstgenoemden schikten zoo gereedelijk volgens papa's verlangen naar den eenen kant van het rijtuig en lieten aan de andere zij een klein maar recht goed gesitueerd hoekje over en de geheele ontmoeting had zoo iets origineels en daardoor vertrouwelijks, dat Albert niet aarzelde aan de uitnoodiging gevolg te geven. Bij de stemming, waarin hij in de laatste maanden verkeerd had, kon niets voor hem aantrekkelijker zijn dan zoo'n familietafreeltje uit zijn eigen zonnig geboorteland. 't Was of de natuur en de menschen gelijkelijk hem te gemoet wilden komen.
Men reed nu verder naar Oberlahnstein en liet zich van daar met een aak over den Rijn zetten. In dien tusschentijd was

{==157==} {>>pagina-aanduiding<<}

Albert geheel op de hoogte gebracht en had hij van zijn kant alles verteld wat hij kwijt wou wezen.
Albert vond in meneer Wolters een door en door verstandig, bezadigd en wellevend man. De leverkwaal scheen in geen rechtstreeksch verband te staan met zijn humeur. Ook vertoonde hij geen zweem van den geest, die in de Kegge's uit Oost en West belichaamd is. Hij oordeelde over menschen en zaken met een bezadigdheid en onpartijdigheid die, gelijk Albert bij ondervinding wist, schaars zijn onder zijn landgenooten. Daarentegen toonde hij een bijzondere mate van geduld tegenover de luidruchtige bewegingen van zijn vrouw en was hij blijkbaar trotsch op het feit, dat zijn beide jongens ondeugender waren dan alle andere jongens. 't Maakte bij den eersten oogopslag het effect alsof hij zijn familie, groot en klein, voor de curiositeit er op nahield. Doch de warmte waarmee allen hem aanhingen logenstrafte dat vermoeden.
Mevrouw was vijf minuten na de kennismaking al verrukt over Albert. Hij sprak Maleisch. Hij herinnerde haar in elken trek van zijn gelaat aan de warmte en den gloed van daar ginder. Zij moedigde de meisjes aan ook haar kennis van het Maleisch eens te luchten. 't Was alleraardigst zoo'n kennismaking aan te knoopen, ver van huis, in het hartje van Duitschland.
‘Meneer houdt niet van de drukte en beweging in den Haag. Sedert wij op reis zijn gevoelt hij zich al veel beter. Wij zijn maar 't liefst onder ons, meneer van Duren.’
't Was niet beleefd, maar Albert begreep de bedoeling en meneer Wolters haastte zich de noodige verklaring en toelichting te geven. ‘Mijne vrouw doelt op den kring waarin wij uit den aard der zaak verzeild zijn,’ vulde hij aan. ‘'t Kan niet anders of men valt uitsluitend onder vroegere Indische kennissen en kennissen van kenniswege. En wij zijn juist niet daarvoor naar Holland gekomen. Daarbij ergeren mij de wondervreemde gezichten, waarmee de lui ons in Holland aankijken en opnemen. 't Is of de relaties tusschen de koloniën en het moederland van gisteren dagteekenen. Zelfs ontwikkelde menschen maken zich aan die fout schuldig. Men houdt ons, geloof ik, meer voor een veredeld ras van apen dan voor verbasterde menschen, vooral wanneer men, zooals mijne vrouw en u ook, meneer van Duren, de trekken of de kleur van een ander ras vertoont. Daarbij is 't ergerlijk hoe men ons zonder blikken of blozen besteelt. Wij

{==158==} {>>pagina-aanduiding<<}

zijn allen Nabobs en worden als zoodanig behandeld. Ik erken, dat een aantal der zoogenaamde oud-gasten werkelijk van hun kant aanleiding tot die opvatting geven, doch het bevoorrechte ras, waartoe ik zelf de eer heb van ouder tot ouder te behooren, moest billijker in zijn oordeel zijn.’
Albert betuigde zijn volkomen instemming met die uitspraak. Hij wist bij ondervinding hoe het bloed, dat in zijn aderen vloeide, door het Hollandsch flegma als van minder kwaliteit beschouwd wordt.
‘Ook weet men over 't algemeen in Holland,’ vervolgde meneer Wolters, ‘veel te weinig van de Oost en de gewoonten aldaar af. De meesten denken, dat wij daar niets anders doen dan in het gras liggen en slapen. Intusschen werken de Javanen voor ons en worden wij rijk. Een villa in het Willemspark is dientengevolge in de oogen van zeer velen een product van roof, diefstal, of als ge wilt van het aloude recht op de heerschappij over een land, dat door het moederland veroverd is, met het doel om het uit te zuigen en zich met de beste sappen te voeden. De lui weten er niets van. Er wordt in de Oost veel harder gewerkt dan hier. Een man, die daar zijn fortuin maakte, is in den regel iemand van bijzondere arbeidzaamheid geweest. Zij, die willen dommelen, doen veel beter hier te blijven en in Amsterdam op een kantoor of in den Haag op een van de bureaus te gaan zitten. Daar wordt gedommeld, zooals een inlander 't niet kan. Lieve hemel! al wel honderdmaal heb ik aanleiding gehad om mij over mijn landgenooten te schamen. Voor wat éen man verrichten kan, vindt men er tien, die ieder op zich zelf zoo goed als niemendal te doen hebben. Dat is bij ons in Indië anders. 't Is niet alleen om het klimaat, dat de jaren daar doorgebracht voor dubbele jaren tellen. De arbeid, die van hoofd en handen gevergd wordt, zal men vooruitkomen, is vrij wat grooter dan in het moederland. Ik erken, er zijn uitzonderingen, doch dit is de regel en niet het omgekeerde, zooals men in Holland denkt.’
‘En dan moet ge hooren,’ valt mevrouw met levendigheid in, ‘hoe ze in Holland over ons, Indische dames, praten. Ze denken, dat wij nooit iets anders uitvoeren dan onder de veranda in een hobbelstoel liggen en ons laten bedienen. Er zijn er zoo, maar er zijn ook anderen.’
‘Dat zou ik denken,’ zegt meneer met een vriendelijken

{==159==} {>>pagina-aanduiding<<}

blik op zijn kleine levendige wederhelft. ‘Toen ik nog in de binnenlanden woonde, moest mama de handen zelf wel uit de mouw steken, en ik verzeker u, dat zij menige Hollandsche huismoeder beschaamd maakte. Ook zijn de Hollandsche dames zelve in de laatste twintig jaar er niet op verbeterd. Men behoeft niet zoo hard te bluffen op haar huishoudelijkheid en haar stille deugden. Mijn moeder was een andere vrouw dan de dames, die men tegenwoordig ontmoet. En wat die hoogere beschaving betreft, staan vele met de Javaansche vrouwen vrij wel gelijk. Ze praten hier wel alsof iedere welopgevoede jongejuffrouw doorkneed is in de letterkunde van Engeland, Frankrijk en Duitschland, maar ik, die er niet meer van weet dan ik in mijn snipperuren kon waarnemen, heb al gezien hoe 't daarmee staat. En de Hollandsche taal! Nu daar weten we alles van. 't Hollandsch van de meesten is, wat de regels betreft, niet veel beter dan dat van mijn vrouw...’
‘Ho, ho’ viel mevrouw weer in. ‘Daarop moogt ge niet bluffen. Meneer heeft 't mij zelf geleerd, meneer van Duren. Ik verzeker u, dat hij een strenge schoolmeester was. Als ik spreek van de hek, wat mij nog wel eens gebeurt, dan zet hij een gezicht of hij me op wil eten. En wij inboorlingen zijn erg hardleersch.’
‘Volstrekt niet meer dan de Hollandsche meisjes. Ook is een fout voor u zoo erg niet als voor haar. 't Is voor u net zoo goed een vreemde taal, als 't Fransch of Duitsch. Maar het bevoorrechte ras heeft zich nu eenmaal meester gemaakt van het monopolie van aanleg en geschiktheid. Ik ben vast verzekerd, dat men er over vijf en twintig jaar heel anders over zal denken. De Javanen zijn een rijk begaafd ras. Geef hun goed onderwijs, van den beginne af, en breid hun gezichtskring gaandeweg uit, ge zult zien dat zij met de Westerlingen gelijken tred houden. Reeds nu zou ik u hoofden en aanzienlijken onder de inlanders kunnen noemen, wier scherp oordeel en fijn vernuft u verbazen zou. En wat hebben wij ooit gedaan om hun geest of dien hunner kinderen te ontwikkelen?
‘Zou 't toch niet de wijste staatkunde zijn, die ons voorschreef met al wat in ons is de Javanen te beschaven en daardoor gaandeweg de vereeniging van beide rassen te bevorderen? Het land is veel te groot om op den duur door een twintigduizend Hollanders bestuurd te worden. De productiviteit lijdt

{==160==} {>>pagina-aanduiding<<}

onder den bestaanden toestand en beide partijen zijn er dupe van. Ze zijn dit te meer, omdat, naarmate het overheerschende ras zich verder van het overheerschte verwijderd houdt, de tegenpartij wantrouwiger en daardoor soms werkelijk verraderlijk wordt. Doch zij, die dit aan het rasverschil toeschrijven, hebben 't mis en bestendigen slechts den toestand. Ons gouvernement is langen tijd bang geweest om de deur voor hooge staatsambten ook voor de kinderen van gemengd ras open te zetten. Ondanks den schijn van een meer billijke opvatting is het in den grond der zaak nog bang op dat punt. Ook weet ieder Hollander u tien voorbeelden voor een te noemen waaruit blijkt, dat de Sinjo en de Liplap, en hoe hij ze verder betitelt, van nature valsch, gluiperig, arglistig, jaloersch en wat niet al is. Doch indien dit waar is, wie maakte hen zoo? En zijn alle jongeheeren in Nederland modellen van deugd en goede zeden? Loopt er daar geen een onder, die met de zweep had behooren geregeerd te worden?’
Dit alles is koren op Albert's molen. Nog nooit heeft hij iemand zoo verstandig hooren spreken. Onwillekeurig vergelijkt hij zich zelf bij Eduard van Horst en heft met fierheid het hoofd op. ‘Ik wou, dat er meer in Holland waren, die er zoo over dachten.’ zegt hij met een zucht.
‘O, er zijn er wel meer en er komen er dag aan dag bij. En die pleiten niet zooals ik schijn te doen en ze mij wel eens voor de voeten gegooid hebben voor hun eigen belang. Indien ik een verkeerdheid gedaan had, door evenals uw vader een meisje uit het land te trouwen, ik zou de gevolgen zwijgend dragen, maar ik zou het belang van Nederland en zijn schoone kolonie niet willen wagen aan een theorie. Doch alles wijst ons daarheen, als de oplossing van de groote vraag hoe wij Indië zullen behouden door de voortbrengende kracht van den grond te vermeerderen, niet met behulp van ruwe en domme werkkrachten, maar door toepassing van wat de wetenschap leert, door kennis en verlichting te verspreiden in alle hoeken, zonder aanzien des persoons, en vooral zonder zekere vooroordeelen te ontzien, die op niets dan op een ander vooroordeel gevestigd zijn. Feitelijk staan wij blanken uit het Westen op dit oogenblik hooger in beschaving en kennis dan de Javaan; doch is dat niet een reden om juist van ons te vergen, dat wij zijn opvoeding ter hand nemen?’

{==161==} {>>pagina-aanduiding<<}

‘Zooals gij met de kinderen,’ merkt mevrouw glimlachend op. ‘Meneer heeft nooit een gouverneur of gouvernante willen hebben, meneer van Duren, zoolang wij ver van de hoofdplaatsen woonden. Toen wij eindelijk daarheen verplaatst werden, zijn ze op de school gegaan. Maar toch heeft papa ze ook toen blijven helpen en nagaan. De meisjes zijn, nu we in Holland gekomen zijn, niets achter bij andere meisjes van haar leeftijd.’
't Was voor Albert recht verkwikkelijk op dezen toon, waarbij ook meer intieme vraagstukken ter loops werden aangeroerd, in de familie te worden ingeleid. Duizend blijken voor éen dat 't geen woorden waren waarmee meneer en mevrouw elkaar in de hoogte staken. Er heerschte werkelijk een hoogst beschaafde toon en een innige vertrouwelijkheid tusschen al de leden. Zelfs de baboe, die zooals mevrouw vertelde indertijd bij den jongste van de kinderen de plichten van kindermeid met ijver en toewijding had waargenomen, en sedert uit wederzijdsche gehechtheid gebleven en de familie naar Holland gevolgd was, deelde daarin. Slechts in éen opzicht had meneer zijn eigen familie gelasterd. De jongens waren levendige, aardige jongens, maar voor zoover Albert er bij den eersten aanslag over kon oordeelen, in geenen deele zulke deugnieten als hun papa 't had doen voorkomen. Integendeel, reeds dadelijk verried zich een deel van hun karakter. Zij hadden een diep gevoel voor het natuurschoon, dat hen omringde. Zij konden niet nalaten midden in het gesprek, dat in het rijtuig gevoerd werd, op het een of ander verrukkelijk natuurtafereeltje attent te maken. Alles in hen jubelde met de ontwakende schepping. Zij leefden het rijke leven daarbuiten mee.
En ook, toen het gezelschap zich in de aak, die hen naar den overkant zou brengen, had verzameld, en de jongens zich een paar maal verder aan den rand waagden dan papa geraden vond, was een enkel woord voldoende om hen tot kalmte te brengen. 't Was duidelijk dat ze gewoon waren te gehoorzamen. Daarentegen vlogen zij als een pijl uit een boog den steilen weg naar de Stolzenfels op, toen papa het voorbeeld gaf en hen aanmoedigde.
De beide meisjes vlogen met papa en de jongens mee en het kleine corpulente mamaatje, dat van de pret niet op haar adem kon komen, strompelde de krachtiger en vlugger leden van het gelukkige gezin zoo goed ze vermocht achterna.

{==162==} {>>pagina-aanduiding<<}

Albert werd door deze algemeene bewegelijkheid aangestoken. Hij hielp mevrouw een handje en liet haar daarna in den steek om al de anderen voorbij te snellen. Hij was 't eerst boven en stond reeds luidkeels lachend op den drempel van het koninklijk-keizerlijk slot, toen zijn nieuwe vrienden nog nauwelijks de helft van den weg hadden afgelegd.


XVII. Zijns ondanks een verkwister.

De familie Wolters had plan gemaakt, na haar bezoek aan Stolzenfels, den weg naar Coblenz te voet af te leggen. 't Kostte weinig moeite Albert over te halen van de partij te wezen, welk besluit mevrouw vooral in verrukking bracht.
Daar de avonden nog betrekkelijk kort waren, zorgde men niet te laat op marsch te gaan en wandelde het geheele gezelschap weldra onder de vroolijkste gesprekken en in bewondering over de altijd verrukkelijke natuurtafreelen, langs den oever van den Rijn, om straks, na de werken der schepping en der ruwe nijverheid, den keurigen smaak en de weelde van de Neue Anlage te genieten. Albert vergat al de zorgen en grieven tegen het leven, die zijn hoofd vervulden. Hij was weer onder de zijnen. Het Maleisch klonk hem als muziek in de ooren. De karakters van de overigen sloten zich met dat geheimzinnig instinct, waardoor alle redeneering overbodig wordt, aan het zijne aan. Hij verstond die kinderlijke, argelooze ingenomenheid met elke kleinigheid, die aan het geheel gloed en kleur verleende. Daarbij vond hij in den heer Wolters een zedelijke en geestelijke meerderheid, waardoor de dartelheid der anderen, als ze nu en dan te machtig dreigde te worden, in toom werd gehouden, zonder dat hij er zich rekenschap van gaf. 't Leed geen twijfel of hier was werkelijk de triumf van beschaving en kennis over een ras, dat eeuwen

{==163==} {>>pagina-aanduiding<<}

lang verwaarloosd was. De gehoorzaamheid aan den minsten wenk van dien kant was geen slavernij, maar een vrijwillige hulde. De zweep werd niet achter den rug gehouden, maar er was geen zweep voorhanden. Er was nooit een zweep geweest.
Mevrouw en de meisjes waren erg nieuwsgierig. Zij wilden omtrent Albert en zijn plannen voor de toekomst alles weten. Zij vroegen links en rechts zonder zelf bed wang. Ze hadden schik in den jongen man. Hij was een van de hunnen. Waarom zouden zij terughouden wat haar op de lippen zweefde?
Doch meneer Wolters bemerkte al spoedig, dat er vragen waren die Albert ontwijkend beantwoordde, en dit was genoeg om hem paal en perk te doen stellen aan deze richting in het gesprek. Hij maakte dat merkbaar zonder een der dames te berispen. ‘Wij zullen morgen en overmorgen gelegenheid genoeg hebben om onzen nieuwen bekende de volle biecht af te nemen,’ zei hij met een gullen lach. ‘Laat ons nu van de natuur genieten wat wij er van genieten kunnen. Of heeft onze vriend andere plannen, die met de onze niet overeen te brengen zijn?’
‘Integendeel,’ antwoordde Albert. ‘Ik heb in 't geheel geen plan. Ik reis om te reizen en 't is mij vrij onverschillig of ik links of rechts ga. Niets zal mij liever zijn dan de familie een poos te mogen vergezellen.’
‘Bravo!’ riep mevrouw weer, en ze klapte in de kleine handen. ‘Meneer van Duren, u doet ons recht veel pleizier als u bij ons blijft. Als u een ander plan hadt dan wij, dan was 't ook goed, want wij hebben ook geen plan.’
Er werd dus afgesproken, dat het gezelschap vooreerst te Coblenz in hetzelfde hotel zou logeeren. Ze konden dien avond onder het souper een ernstige poging wagen om de plannen, die zij niet hadden, tot éen gemeenschappelijk plan te verwerken.
't Viel Albert wel wat tegen, toen hij bemerkte dat de familie Wolters in het voornaamste hotel was afgestapt en hij den ijver gadesloeg, waarmee ze door den oberkellner en het verdere personeel ontvangen werden. Men meende blijkbaar dat ook hij, als behoorende tot het gezelschap van de Oostersche familie, evenals deze over een schat van reisgeld te beschikken had. De vertrekken, die men hun aanwees, waren vorstelijk en de prijs zou vermoedelijk daaraan geëvenredigd zijn. Toch was hij te trotsch om te laten bemerken hoe hem dit in verlegenheid

{==164==} {>>pagina-aanduiding<<}

bracht. Zijn zorgeloosheid behield de overhand over de bekommering, hoe 't gaan moest, wanneer hij een paar dagen verder was. Door deze onwillekeurige royaliteit zou zijn ondergang alleen maar een weinig verhaast worden.
En indien hij ook al minder zorgeloos geweest was, zou de weelde, waarvan hem zijn deel werd toegewezen, hem toch hebben overmeesterd. De familie Wolters was blijkbaar gewoon aan honderd dingen, die zelfs in Delft of Nichtevecht voor Albert onbereikbaar waren geweest, al lag 't niet in haar aard daarmee te bluffen of iemand de oogen uit te steken. Er werd nog dien eigen avond gesoupeerd alsof 't een vorstelijk bezoek betrof. Meneer Wolters schonk ter eere van Albert een flesch van den besten wijn, dien de kelder van het hotel opleverde. Daarna, toen de dames vertrokken waren, wikkelde hij zich en zijn nieuwen bekende in een wolk van de geurigste tabak, terwijl hij, als om te herinneren dat 't nog in den vroegen zomer was, bevel gaf den haard nog eens lustig te doen opvlammen. ‘Onze wandeling zou ons doen vergeten, dat wij het voorjaar nog maar even achter den rug hebben. Ook voel ik de neiging om eens recht huiselijk over uw vader en verdere familie met u te praten. Tot eer van Holland zij gezegd, dat de rechte huiselijkheid eerst aan den haard geboren wordt.’
Indien Albert niet reeds geheel onder den indruk van de gulheid en royaliteit zijner nieuwe vrienden geweest was, zou deze toespraak hem in verlegenheid gebracht hebben. Meneer Wolters was, zooals deze gezegd had, een oud vriend van zijn vader. De toenadering van zijn kant kon moeielijk geëvenredigd zijn aan die herinnering. Hij had zelfs veel te verbergen en onder schijnbare luchthartigheid te begraven. Doch hij zette zich over alles heen en de heeren zaten welhaast in een levendig gesprek gewikkeld. Meneer Wolters vertelde in het breede hoe 't hem in Indië gegaan was en wat hem bewogen had de rest van zijn dagen in het moederland te slijten. Daarna toonde hij zich geneigd omtrent Albert's studiën en plannen alles te vernemen, wat deze hem zou gelieven mee te deelen. Albert voldeed schijnbaar openhartig aan dien wensch, waaraan geen zweem van alledaagsche nieuwsgierigheid te bespeuren viel, doch gleed onmerkbaar over veel bijzonderheden en vooral over zijn plannen voor de toekomst heen. Zijn gastheer merkte dat wel op, doch toonde zich bescheiden. Hij bleef aandachtig staan bij

{==165==} {>>pagina-aanduiding<<}

wat Albert hem wou vertellen en hield zich alsof de rest hem geen belang inboezemde. Hij liet 't gelden, dat de plannen van zijn jongen vriend slechts de naaste toekomst omvatten. ‘Vooreerst zijt ge mijn gast,’ zei hij ten slotte. ‘Ge moet ons een paar dagen gezelschap houden.’
Wat zou Albert antwoorden? Hij opende den mond om de redenen te ontvouwen waarom hij van dit aanbod geen gebruik kon maken; doch daar bleef 't bij. Zijn zwijgen werd als toestemming opgenomen en aan zijn verzekering, dat 't al te vriendelijk was, werd geen gewicht gehecht. ‘Ik heb indertijd drie maanden lang bij uw papa gelogeerd,’ zei meneer Wolters om de laatste bedenking weg te nemen. ‘Ik was toen nog ongetrouwd en reisde voor zaken. Doch onderweg werd ik ziek en door uw vader vriendschappelijk opgenomen en verpleegd. Gij hebt dus een oud recht op mijne dankbaarheid. Wat uw reisplan betreft hebben wij uw verzekering van straks, dat ge geen bepaald plan hebt. Help er mij dus een maken. Doch eerst blijven wij een poos hier.’
Albert stemde toe. Hoewel 't hem, met het oog op zijn financieele omstandigheden, pijnlijk viel, durfde hij niet weigeren. Hij beloofde de familie minstens een dag of acht gezelschap te zullen houden. Daarna zou men verder zien. 't Was hem een waar genoegen meneer en de dames ontmoet te hebben.
't Bleek Albert den volgenden dag dat meneer Wolters een man van zaken was, en wel op groote schaal. Aan het ontbijt lag naast diens bord een hoop brieven met postmerken uit alle oorden der wereld. Zijn gastheer liet ze evenwel ongeopend tot het ontbijt was afgeloopen. Opgewekt babbelde hij met vrouw en kinderen en maakte de noodige bestellingen voor den voormiddag. ‘Ge moet niet denken, meneer van Duren,’ zei hij eindelijk, ‘dat mijn voorstel ons eenige dagen gezelschap te houden, geheel belangeloos is geweest. Ik zal er rond voor uit komen, dat gij mij reeds dadelijk een gewichtigen dienst kunt bewijzen. De dames zijn niet op reis om in huis te zitten en ik heb er alles op ingericht om haar gezelschap te houden. Doch vóór twaalven valt mij dit dikwijls lastig. Bepaaldelijk vandaag heb ik, zooals gij ziet, een paar uur noodig om mijne correspondentie bij te werken. Ge begrijpt reeds waar ik heen wil. Mag ik u de taak van cavalier opdragen? Na den middag ben ik weer geheel tot uw beschikking. Of hebt u ook het een

{==166==} {>>pagina-aanduiding<<}

of ander te doen, wat u aan het hotel bindt? In dat geval heb ik niets gezegd.’
Albert verzekerde, dat hij door niets verhinderd werd en de dames gaarne zou geleiden, indien zijn gezelschap verlangd werd, waarop natuurlijk het geheele damespersoneel inviel met een koor van betuigingen harer blijdschap. Mevrouw zei zelfs dat zij er bij wonnen. Haar man zat op andere dagen tot diep in den nacht te werken. Zij vond dat verschrikkelijk. Maar meneer had niet naar haar raad willen luisteren toen ze uit de Oost gingen. Zij zou gewild hebben dat hij al die leelijke plantages en suikerfabrieken verkocht had; maar 't heette dat ze voor de jongens waren en daarmee was haar het zwijgen opgelegd. ‘Als wij in den Haag zijn, meneer van Duren, is 't nog veel erger. Meneer schrijft dan van den morgen tot den avond en de telegraaf is, geloof ik, voor hem alleen aangelegd.’
‘Ho, ho, zoo erg is 't niet, vrouwtje,’ viel meneer in. ‘De waarheid is, dat de aard mijner zaken in Indië niet toelaat dat ik ze overdoe. Dat zou op dit oogenblik gekheid wezen. Maar dames begrijpen van die soort van dingen niets. Ook verzeker ik u, dat ik het werk best af kan. Niemand zal toch van mij vorderen, dat ik leeg zit. Ik herhaal dat wij dit in Indië niet gewend zijn. Wij hebben daarvoor ons heele leven te hard moeten werken. Intusschen ben ik blij, dat de dames bij de plaatsvervanging winnen. Des te beter. Ik ben niet jaloersch.’
Daartegen protesteerden de meisjes. Zij vonden haar vader den besten cavalier, dien men verlangen kon. Wat mama gezegd had betrof alleen de voormiddaguren. Als papa zijn werk af had, dan zou hij later op den dag nog prettiger wezen. Zij voor zich vonden 't ook wel heel aardig, dat meneer van Duren meeging, maar als zij 't precies zoo mochten inrichten als ze wilden, dan zouden allebei de heeren....
De meisjes hadden onder deze verzekeringen en verklaringen zoo'n kleur gekregen, dat papa er glimlachend een eind aan maakte door het voorstel de ontbijttafel op te heffen en geen minuut, noch van het werk dat hem wachtte, noch van den grooten rijtoer, waarop hij voor de overigen het oog had, te verzuimen. ‘U zult wel een streng oog houden op mijn ondeugende jongens, meneer van Duren,’ voegde hij er nog bij. ‘Als ze onderweg niet naar u luisteren, dan zullen zij thuis met mij te doen krijgen.’

{==167==} {>>pagina-aanduiding<<}

‘O pa, wees daar maar niet bang voor,’ riep de oudste van de knapen. ‘Wij hebben al gezien dat meneer van Duren veel harder loopen kan dan wij. Als wij te wild zijn, dan zal hij ons wel inhalen.’
‘Wat met papa niet altijd het geval is, hè? Ik merk dat ik oud word. Als ik zelf weer eens mee ga, zal ik de politiemacht te paard voorstellen. Ik verzeker je dat ik daarvoor heel geschikt ben.’
De dames verwijderden zich nu om een haastig toilet te maken en namen de jongens met zich mee. Weldra waren al de leden van het reisgezelschap, behalve het hoofd van het gezin, in een gemakkelijk open rijtuig gezeten en ging 't er op uit naar een van de wereldberoemde punten in den omtrek van Coblenz. Onderweg verwisselde Albert, zonder dat iemand het opmerkte, zijn familienaam met zijn doopnaam. De jongens gaven het voorbeeld, mama hakte den knoop moedig door met de verzekering dat zij dat ‘ge-mijnheer’ recht vervelend en eentonig vond. De jongere dames aarzelden nog, maar kwamen ook al spoedig over haar verlegenheid heen. Toen men zoover gevorderd was, beschouwde men wederkeerig de verhouding als een soort van bloedverwantschap. Albert behoorde in hun kring. Hij was als een zoon en broer.
Albert liet zich door de bekoorlijkheid van den toestand geheel meesleepen. Hij vervulde zijn rol van cavalier met de meestmogelijke bereidvaardigheid. Hij tilde mevrouw bij het beklimmen van een steilen berg over alle scherpe steenen heen en ving de meisjes lachend en stoeiend in zijne armen op als ze zich van de eene of andere kleine hoogte lieten afvallen, waarschijnlijk met het bepaalde doel om in die armen terecht te komen. Met de jongens speelde hij werkelijk krijgertje, al was 't niet in zijn hoedanigheid van agent van politie. Hij klom met hen in hooge boomen en liet hen over zich heenbuitelen langs de een of andere helling. Daarbij wilde hij er niet van hooren, toen mevrouw zich bereid verklaarde de rol van gastvrouw op zich te nemen. 't Beste wat de dure restauraties en logementen, die zij onderweg aandeden, opleverden, moest naar zijn bevel opgedischt worden, waarbij hij zijne tochtgenooten aanmoedigde met woord en voorbeeld. De anderen vermoedden niet, hoe elke versnapering hun aangeboden, het gat in Albert's beurs al grooter en grooter maakte; hoe de

{==168==} {>>pagina-aanduiding<<}

pret over het verkeer met zijne nieuwe kennissen, de gelegenheid om hun gezelschap te houden inkortte. Albert zelf zou de jongen niet hebben moeten wezen die hij was om daaraan te denken. Hij genoot volop. De dag van morgen zou voor zich zelf zorgen. Ook al had hij een oogenblik kunnen nederzitten en de kosten berekenen, zou hij onder den indruk der argelooze vriendschap van zijne land- en stamgenooten die gelegenheid toch hebben verzuimd. Er mocht gebeuren wat wilde, hij voelde zich in zijn element. Al kwam het beeld van Emma een enkele maal zijn genot verstoren, de bitterheid van vroeger week meer en meer op den achtergrond, niet omdat zijn hart een andere bezigheid gevonden had dan aan haar te denken, maar omdat hij in dezen kring van goede en eerlijke menschen al de warmte terugvond welke tot voor weinige maanden zijn hart weldadig had aangedaan. 't Was hem alsof de gebeurtenissen, welke tusschen die zoete herinneringen en het heden lagen, niet meer dan een pijnlijke droom waren geweest.
De beide volgende dagen waren aan den eersten gelijk. Alleen met dit onderscheid dat ze Albert's kas geheel uitputten en hij stellig tien keer in een etmaal het besluit opvatte met meneer Wolters open kaart te spelen en aan zijne grove verteringen een eind te maken. Naar berekening zou hij nog net zijn rekening kunnen betalen; doch dan was 't ook uit. Natuurlijk belette valsche schaamte en misplaatste hooghartigheid dit even dikwijls, al was 't niet twijfelachtig dat hij er toe zou moeten overgaan. Langer blijven dan zijn financiën toelieten wilde hij niet. Op de ruime beurs van meneer Wolters teren, nog minder.
Geen wonder dat zijn toenemende verlegenheid zich afspiegelde op zijn gelaat. Gelukkig kwam meneer Wolters zelf hem daardoor halverwege te gemoet.
Wederom zaten de heeren aan het eind van den derden dag na hun kennismaking onder het genot van een fijne flesch en een geurige sigaar bij den haard. Albert staarde gedachteloos in het vuur.
‘Ik mag niet onbescheiden zijn,’ begon meneer Wolters, ‘maar evenmin de bezorgdheid verbergen, die mij meer en meer kwelt. Er is iets wat u hindert, of ge zijt ziek. Zeg mij dat geen van beide het geval is, of verklaar eenvoudig dat ge er liever niet over praat, en ik zal gerust zijn.’
Albert antwoordde niet dadelijk. Wat hij te zeggen had, hokte

{==169==} {>>pagina-aanduiding<<}

hem in de keel. Meneer Wolters, die dit opmerkte, sloeg dus een toon aan, die zijn jongen vriend bemoedigen moest. Hij kende den weg tot de harten en de manier waardoor vertrouwen gewekt wordt.
‘Ik heb eenig recht op uw openhartigheid,’ vervolgde hij, ‘niet alleen omdat ik zooveel ouder ben en van de wereld meer gezien heb dan gij, maar vooral omdat ik, zooals gij weet, een vriend van uw vader was. Ik heb mogen deelen in zijn intieme gedachten en durf zeggen, dat er geen omstandigheid in zijn huis of zijne betrekking was, waarbij hij mij niet raadpleegde. Het omgekeerde was evenzeer het geval. Wij waren voor elkaar als broers. Gij begrijpt dat in verband daarmee de ontmoeting met u voor mij meer dan een gewoon toeval was.’
‘Daarvan heb ik de bewijzen ontvangen,’ bracht Albert er uit. ‘Nooit zal ik vergeten hoe hartelijk u en uw familie mij ontvangen hebt, hoe prettig de drie dagen waren, die ik in uw gezelschap doorbracht.’
‘Ho, ho, jongeheer, zoo ver zijn wij nog niet. Die toast, tegen welken ik op zich zelf niets heb in te brengen dan dat het genoegen wederkeerig geweest is, komt niet te pas voor wij ons afscheidsdiner houden, en dit gebeurt in de eerste weken nog niet.’
‘Ik vrees dat ik u in dit opzicht zal moeten teleurstellen,’ viel Albert in, die nu op weg geholpen was om alles te zeggen wat hem op het hart lag. ‘Mijn reis heb ik op morgen bepaald. Ik zag er tegen op het u te zeggen.’
‘Op morgen? Maar dat is immers niet waar? Of zijn er verontrustende tijdingen uit Holland? Gaat gij linea recta naar huis?’
‘Ik weet niet waarheen ik ga, maar naar huis stellig niet,’ antwoordde Albert op bitteren toon. ‘Intusschen, waarheen ik trek, neem ik de vriendelijkste herinneringen aan u en de uwen mee.’
‘Dat is heel goed; ik had niets anders van u verwacht, maar wanneer gij toch reizende blijft en nog niet naar Holland terug keert, waarom dan zoo'n haast? Vergeef mij als ik onbescheiden ben, maar 't heeft er ondanks uw verzekeringen en mijn goed vertrouwen op dat punt toch wel iets van alsof ons gezelschap u niet zoo aangenaam is als ik gemeend en gewenscht had. Nu, als dat zoo is, behoeft ge van uw hart geen moordkuil te maken. Vrijheid blijheid. 't Is heel wel mogelijk dat mijn troep u te wild is en ik te deftig ben. Daarom even goede vrienden.’

{==170==} {>>pagina-aanduiding<<}

‘Neen waarachtig, meneer Wolters, dat is 't niet. Integendeel. Ik lieg niet als ik zeg, dat de kortstondige omgang met uw familie voor mij een verkwikking geweest is. Als 't aan mij stond, zou ik wenschen u nooit meer te verlaten. Toen u mij op den weg naar Oberlahnstein opvingt, was ik zwaarmoedig en somber. Onder u ben ik een poos een ander mensch geweest. 't Was of ik uit den vreemde terugkeerde in mijn eigen dierbaar land.’
‘Maar dan begrijp ik er niets van. De zaak wordt hoe langer hoe duisterder. Gij hebt geen reisplan; gij reist evenals wij voor uw pleizier; gij hebt geen haast; men wacht u thuis nog niet.... Lieve hemel, met al deze bijzonderheden prikkelt gij mijne nieuwsgierigheid, zoodat ik alle discretie op zij moet zetten. Laat mij als een man tegenover een man u kortweg de vraag stellen: Kunt en wilt ge mij uw vertrouwen schenken en mij zeggen wat u drukt; of kunt ge en wilt ge dat liever niet’?
‘Ik wil 't’, luidde het antwoord van Albert, terwijl hij opstond en meneer Wolters de beide handen toestak. ‘Ik zal u alles vertellen. Noem mij dwaas, slecht, driftig, brutaal, ongehoorzaam, weerspannig... al wat gij wilt, er moet ten minste éen mensch zijn, die mij verstaat, die wat ik deed of niet deed onpartijdig en zonder vooringenomenheid beoordeelt. Ik verbeeld mij, dat U daarvoor de rechte man zijt.’
Meneer Wolters boog even zwijgend, en Albert, die zich nu geheel meester geworden was, vervolgde. Hij vertelde alles wat er tusschen Emma en hem was voorgevallen. Hij sprak met den diepsten eerbied over haar, die nog steeds zijn geheele ziel vervulde. Desgelijks kwam omtrent zijn oom en voogd geen ongepast woord over zijne lippen.
Doch toen hij den naam van Eduard van Horst genoemd had, was 't alsof er een andere geest in hem gevaren was. Zijn oogen straalden en hij kneep de vuisten krampachtig samen. Wat hij van Eduard wist, werd niet verteld. Het feit dat hij zelf en hij alleen recht op Emma had was voldoende om zijn haat te rechtvaardigen. Ook verheelde hij niet dat de vrees voor zijn eigen drift hem aangedreven had Holland te verlaten. Meneer Wolters begreep die laatste beweegreden beter dan iemand. Hij kende de kracht van het wilde bloed, dat door Albert's aderen bruischte van nabij. 't Was dus geen ijdele verwachting, dat hij toegevend zou zijn.

{==171==} {>>pagina-aanduiding<<}

‘Ga voort,’ viel hij Albert in de rede.’ Ik vind dat gij verstandig gehandeld hebt door alle scènes te ontwijken. Doch zeg mij eerlijk, geschiedde digt met of tegen den wil van uw voogd?’
't was of tegenover deze eenvoudige vraag alle zelfvertrouwen Albert ontzonk. Hij boog het hoofd en antwoordde niet.
‘Dus begrijp ik, dat 't tegen zijn wil en misschien buiten zijn voorkennis was, “vervolgde meneer Wolters.” Laat dat genoeg zijn. Ik zal niet verder vragen. Zeg mij alleen nog maar, of de vrees voor den rechtmatigen toorn van uwen voogd de eenige reden is waarom gij niet naar Holland terugkeert en wanneer dit geschieden zal. Indien ik u van dienst kan zijn om den vrede te herstellen, ben ik bereid u te helpen.’
‘Ik zou van niemand liever een dergelijken dienst aannemen,’ antwoordde Albert op treurigen toon, ‘maar 't is onmogelijk. De breuk tusschen mijn voogd en mij is te wijd. Ook weet ik niet, waartoe het dienen zou ons te verzoenen. Geldelijke betrekkingen bestaan er niet langer tusschen ons.’
Meneer Wolters, hoezeer ook een man van zaken, keek bij de laatste woorden vreemd op. ‘Hoe?’ vroeg hij. ‘Wil dat zeggen dat uw vaderlijk erfdeel op is?’
‘Tot den laatsten of ten minste bijna tot den laatsten cent,’ riep Albert levendig, ondanks al het treurige van het feit blijkbaar verlicht dat het hooge woord er uit was.
’Bijna of zoo goed als op?’
’Ja, meneer. Ik heb nog precies geld genoeg om mijn rekening te betalen. Wat er verder geschieden zal, dat weet ik nog niet. Maar ik wil werken en heb handen aan 't lijf.’
Meneer Wolters zat lang in gepeins verzonken. Hij had genoeg van de wereld gezien, om niet al te erg te schrikken van de mededeeling, dat de kas van den een of ander leeg was; maar het ergerde hem dat Albert de drie jongste dagen zoo zorgeloos en baldadig had doorgebracht, terwijl hij voor een feit van dien ernst en omvang stond.
‘Ik wou, dat ik dat geweten had,’ zei hij eindelijk niet zonder bitterheid. ‘Nu hebben wij zonder opzet meegewerkt tot uw ongelegenheid.’
‘O, zeg dat niet. 't Is mijn eigen schuld. Ik had wijzer moeten zijn; maar ik kon geen weerstand bieden aan de verleiding om met landgenooten en met zulke bartelijke menschen als uwe familie een paar dagen door te brengen.’

{==172==} {>>pagina-aanduiding<<}

‘Laat dat zoo zijn. Ik heb het recht niet u verwijten te doen. Mij dunkt, dat gij in geen geval op den weg der zorgeloosheid moogt voortgaan. Wat zijn uw plannen?’
‘Ik herhaal, dat ik geen plan heb. Ik zal werk zoeken; ruw, grof werk desnoods. Alles is mij goed.’
‘Dat klinkt prachtig; maar weet ge wel, dat dit in de praktijk niet zoo gemakkelijk is als het schijnt? Gij moogt niet verwend zijn als een wittebroodskind, maar deugt gij daarom voor een werkman of bediende? Kent gij een handwerk? En hoe zou 't u afgaan als gij bijvoorbeeld dienst moest doen als de kellners, die hier den heelen dag om u en mij heenzwieren?’
‘Maar ik kan mijn handen toch gebruiken? Ik ben niet te trotsch om te spitten en te graven als 't moet.’
‘Al weer prachtig in theorie, jonge vriend, maar ook dat verveelt gauw en vereischt zoo al geen kennis dan toch handigheid en ervaring. Ook is 't zeer twijfelachtig of gij (vergun mij ronduit mijn meening te zeggen) of gij zoo gemakkelijk een boer zoudt vinden, die u hebben wil.... Maak geen beweging van ongeduld. Ik zeg niet, dat 't billijk of verstandig van dien boer zou wezen, maar zoo zijn de meesten. Uw betere opvoeding, uw meerderheid op elk ander gebied zou geen aanbeveling zijn, maar veeleer het tegendeel. Een baas wordt ongaarne in de schaduw gesteld door zijn knecht. Hij heeft liever een soort van machine dan een denkend wezen. Bij de eerste aanmerking de beste, al was die nog zoo gegrond, zou uw meester u gedaan geven. In de onderste lagen der maatschappij moet gij 't in geen geval zoeken. Ik voor mij zou in uw geval de voorkeur geven aan een kantoor of een magazijn boven het land.’
‘Maar daar houd ik 't stellig niet langer uit dan noodig is om mijn afkeer van het zitten of het werken binnenskamers tot het onmogelijke op te voeren. Ik moet beweging hebben. Ik moet door hard werken, door zware vermoeienis mijn leed vergeten. Dat gaat niet aan een lessenaar. Ook is mijn opleiding niet in die richting geweest’.
‘Dat is waar, evenmin als in die andere, aan welke gij de voorkeur geeft. Doch laat mij eens iets heel verstandigs mogen vragen: Is 't onmogelijk dat gij u met uw oorn verzoent en zijn goedheid inroept om u te helpen?.... Ho, ik weet wat gij zeggen wilt. Maar ge zoudt 't hem later als gij klaar zijt en zelf genoeg verdient, met de rente kunnen teruggeven.’

{==173==} {>>pagina-aanduiding<<}

‘Ik moet tot zijn eer zeggen, dat mijn oom mij dat reeds heeft aangeboden, zelfs zonder de rente door u bedoeld, maar ik heb het afgeslagen. Ik mag geen royaliteit van hem aannemen. 't Zou in de gegeven omstandigheden een aalmoes zijn.’
‘Een aalmoes! Een aalmoes! Sla toch zoo niet door, jonge vriend. Wij zijn in de wereld om elkaar te helpen. Er is hoegenaamd geen schande in, dat te ondervinden en daarvan op een eerlijke manier te profiteeren. Ik zelf zou niet zijn, die ik Goddank ben, wanneer men mij indertijd niet geholpen had. Ik schaam er mij niet over. Ik zoek alleen de gelegenheid op om zelf op mijn beurt anderen te helpen. Maar ik merk wel, dat ik daarmee bij u aan een verkeerd kantoor zou kloppen.’
Dit laatste werd kennelijk gezegd om Albert een wenk te geven, doch deze deed alsof hij dien niet bemerkte. ‘Elke hulp zou berusten op een vertrouwen, dat ik niet aanvaarden mag,’ zei hij haastig. ‘De eenige hulp, die ik zou mogen en willen aannemen, zou die zijn van werk, van de gelegenheid om met eigen krachten in mijn onderhoud te voorzien. Ik wil loon, maar geen voorschot.’
Meneer Wolters keek Albert niet zonder welgevallen aan en antwoordde: ‘Als gij er u aan houdt, mag ik niet anders dan hulde brengen aan dit beginsel. Ik wou dat de heele wereld er zoo over dacht, ofschoon daarmee het recht van bestaan van het krediet niet ontkend wordt. Indien gij handelaar waart, zoudt gij mij dit toestemmen. Doch laat ons de zitting nu opheffen. Vergun mij over het een en ander na te denken en geef mij morgen, vóór gij vertrekt, nog een half uurtje om over uw zaken te praten. Ik ben een voorstander van de goede gewoonte over een gewichtig besluit een nacht te laten heengaan. Misschien zie ik de dingen na een uur of wat geslapen te hebben helderder in.’
Albert beloofde den volgenden morgen het gesprek voort te zetten. Met meer hartelijkheid dan hij nog aan den dag gelegd had, wenschte hij meneer Wolters een goeden nacht, Voor zich zelf rekende hij daar niet op. Hij was door de onderscheiden opmerkingen omtrent zijn stout plan, zonder dat hij 't zichzelven bekennen wilde, wel wat ontstemd. Vooral de bewering, dat de boeren, aan wie hij zijn diensten zou aanbieden, hem, den jongen man van beschaving en ontwikkeling, de deur voor zijn neus souden dichtgooien, hinderde hem. En toch keek de mogelijk-
{==174==} {>>pagina-aanduiding<<}
heid van een dergelijke ontvangst door zijn stoutste verwachtingen heen. Hij bleef dus nog een poos peinzend bij het vuur zitten en ging niet naar zijn slaapkamer voor de flesch, die naast hem stond, tot den laatsten droppel geleegd was. Als de eenige knecht, die nog af en toe in de kamer verscheen hem niet herinnerd had aan het feit dat alles reeds lang in de rust was, zou hij een tweede flesch hebben besteld, al was dit zonder twijfel het slechtste middel om de hoofdpijn, die hem begon te kwellen, te verdrijven.
Tegen zijn verwachting sliep Albert spoedig in. Zijn jonge gezonde natuur triumfeerde over alle zorgen en bezwaren. Hij had dien dag met de dames een groote wandeling gemaakt en als de beide vorige dagen dapper met de jongens geravot. Ondanks het pijnlijke van zijn toestand en het onzekere van de toekomst droomde hij niet eenmaal zwaar. Toen hij den volgenden morgen ontwaakte, constateerde hij dit en besloot zich over een en ander zoo weinig mogelijk te bekommeren. Hij ging bedaard zijn koffer pakken, stak het beetje geld, dat hij nog over had, in zijn zak en begaf zich naar beneden om zijn rekening te vragen. Doch op de trap kwam hem meneer Wolters tegen en verzocht hem op zijn kamer te komen ontbijten. ‘Ik heb de dames naar het salon laten gaan en gezegd, dat ik u over 't een en ander, mijne correspondenties betreffende, wilde spreken. Wij zitten dus nu zoo rustig als we maar verlangen kunnen. Ik heb alles overdacht en gewogen. Laat ons eerst ontbijten. Daarna zal ik u mijn meening zeggen. Gij blijft volkomen vrij, mijn raad al dan niet te volgen.’
De beide heeren zetten zich aan het ontbijt, dat niet gestoord werd dan door een paar onverschillige opmerkingen en vragen van den kant van meneer Wolters. Na afloop wendde hij zich rechtstreeks tot Albert en zeide:
‘Ik heb over u en uwe belangen rijpelijk nagedacht en meen een middel gevonden te hebben om u te helpen, zonder iets te kort te doen aan het beginsel, dat gij op den voorgrond gezet hebt. Eigenlijk heb ik mij daarbij weer door eigenbelang en zelfzucht laten leiden, daar, indien wij 't eens kunnen worden, ik er 't meest bij winnen zal. Zoudt gij naar Indië willen teruskeeren?’
‘Ik zou niets liever doen dan dat. Na de gebeurtenissen, die ik u meegedeeld heb, was dit mijn eerste gedachte, maar

{==175==} {>>pagina-aanduiding<<}

ik zou daarvoor moeten afstudeeren, en dat gaat nu in geen geval meer.’
‘Neen, indien gij in's lands dienst wildet gaan; maar wat zoudt gij er van zeggen, als ik u een plaats op een van mijn landen aanbood? Ik voor mij zoek bij voorkeur jongelui, die Indië kennen, die aan Indië gehecht zijn en.... door hun geboorte niet zoo ver van den Javaan staan als met onze Hollandsche heertjes gewoonlijk het geval is. Ik heb tot heden geen ondervindingen opgedaan, die mijn denkbeelden op dat punt weerspreken.’
‘Maar u zoudt een plaats voor mij moeten maken en anderen daardoor waarschijnlijk achteruitzetten.’
‘Laat dat maar aan mij over. Ik ben veel te accuraat financier om meer personen aan te stellen dan ik noodig heb. Leegloopers te kweeken acht ik een zonde, al is het beginsel ook zoogenaamde philanthropie. De positie welke ik u aanbied is bovendien een zeer ondergeschikte. Niemand zal voor u ruimte behoeven te maken. Ook vordert mijn belang, dat ik u weer kan loslaten, indien blijkt dat ik mij in u vergist heb. Ge zult dus om zoo te zeggen uw lot zelf in handen hebben. Blijkt 't, dat gij werkelijk degeen zijt, waarvoor ik u houd, dan zult gij door zelfbeheersching, ijver en vlijt spoedig opklimmen en voor mij een groote aanwinst zijn. Ik ga reeds lang zwanger van het plan om een jongmensch als gij van hieruit naar Indië te zenden. Als ik in een zoodanigen mijn man kan vinden, dan laat ik straks, wanneer ik oud of dood ben, aan mijn beide zonen, behalve een aanzienlijke bezitting, een deugdelijken raadsman achter. Ik heb daarom ook een paar voorwaarden aan mijn aanbieding verbonden. Vooreerst zult ge, indien gij mijn dienst aanvaardt, nog vandaag in functie moeten treden en gedurende eenigen tijd onder mijn oog als secretaris werkzaam zijn. Ik zelf wil u den weg wijzen in mijne correspondentiën en u mijne inzichten bij de leiding mijner zaken doen kennen. Hoe is 't? Zouden wij 't eens kunnen worden?’
De tranen sprongen Albert in de oogen. Er lag in het aanbod zelf en in den vorm waarop 't gedaan werd zooveel kieschheid en fijngevoeligheid, dat elke gedachte aan een weldaad met kracht werd teruggedrongen. ‘Ik zou niet kunnen weigeren, al wilde ik,’ riep hij uit. ‘U hebt een manier van uw eigenbelang te behartigen, die uw slachtoffers voor eeuwig aan u

{==176==} {>>pagina-aanduiding<<}

verplicht. Ik neem 't gretig aan. Ik zal uw vertrouwen niet beschamen.’
Hij wilde bij deze woorden de beide handen van zijn redder grijpen, doch meneer Wolters wees hem terug. ‘Laat mij nog eens herhalen,’ zei hij, ‘dat 't niet veel meer dan een proef is, dat wij elkaar kunnen tegenvallen. Ook ben ik nog niet aan het eind van mijne voorwaarden. Ik heb er nog een.
‘Al hadt u er honderd, ik zou ze aannemen.’
‘Ho, ho, vrindlief, niet zoo hartstochtelijk en overijld. 't Is mogelijk, dat mijn eene voorwaarde genoeg is om ons voorloopig contract weer te verbreken. Ik doe niets buiten de toestemming van uw oom en voogd. Gij zult vandaag nog aan hem schrijven en zelf zijn toestemming vragen. Daarbij staat natuurlijk op den voorgrond, dat gij uw ongelijk erkent en u verontschuldigt over al wat er gebeurd is.’
‘Maar dat is niet noodig, meneer Wolters. Mijn oom vindt het plan uitstekend. Ik weet dit van te voren. Hij zal niets liever zien dan dat ik op deze manier naar Indië vertrek.’
‘En toch sta ik er op, zijn toestemming zwart op wit te hebben. 't Is mogelijk een zwak van mij, maar ik ben op dat punt niet te bekeeren. Als er tusschen u en uw voogd niets anders is voorgevallen dan gij mij gezegd hebt, dan kan 't u ook weinig moeite kosten aan mijn verlangen te voldoen.’
Albert beet zich op de lippen. Hij was in zijn eigen net gevangen. Hij had meneer Wolters niet meegedeeld op welke manier hij aan het laatste gedeelte van zijn erfgoed gekomen was en begreep toch wel, dat zijn oom over die handelwijze schromelijk verbitterd moest zijn. Hij kon de voorwaarde hem gesteld dus niet afwijzen zonder zijne schande geheel bloot te leggen, en daartegen kwam zijn hooghartigheid met alle geweld op. Hij zweeg verlegen en sloeg de oogen neer.
‘Ik merk wel, dat gij tijd van beraad noodig hebt,’ zei meneer Wolters. ‘Ik mag u niet overhaasten. Ga met de dames eene wandeling of een rijtoer maken, doch laat niets van 'tgeen wij besproken hebben merken. Tegen twaalf uur wacht ik uw beslist antwoord. Als gij het aanneemt, beginnen wij morgen onze werkzaamheden in afwachting van antwoord uit Holland. Zijn die gunstig, dan kunnen wij voortgaan en hebben dan in geen geval tijd verloren.’
Deze schikking was niet zonder doel. Meneer Wolters wenschte

{==177==} {>>pagina-aanduiding<<}

niets liever dan Albert te helpen en wel op de aangegeven manier, waarbij hij rekende op den invloed van zijn vrouw en dochters. Zonder haar iets van zijn plan mee te deelen had hij de mogelijkheid, dat Albert onverwacht vertrekken zou, even laten doorschemeren en gezegd, dat hij persoonlijk dit zeer bejammeren zou. Dit was genoeg om alle strijdkrachten in het vuur te brengen. Toen Albert beneden kwam, bestormden ze hem met de betuigingen van haar ongenoegen en spijt over zijn plan. Zij verzetten zich er tegen en zwoeren dat ze hem zouden vastbinden, als hij zulke leelijke dingen niet aanstonds uit zijn hoofd zette. Daarbij drong mevrouw er op aan, dat Albert hen vergezellen zou op een rijtoer, waarvoor alle toebereidselen reeds gemaakt waren, en betoonden allen zich op dien tocht zoo lief en voorkomend en hartelijk, dat Albert met weemoed opmerkte, hoe sterk hij reeds aan hen gehecht was, hoe de gedachte aan scheiden ook hem meer beangstigde dan hij mogelijk geacht had.
Hij bekeek onder dien indruk het plan van meneer Wolters van den gunstigsten kant en besloot eindelijk zich over de lastige voorwaarde heen te zetten. Eerlijk bekeken was de manier waarop hij zijn oom en voogd verlaten had niet mooi geweest, al had deze van zijn kant hem hard, te hard misschien behandeld. Hij zou zich dus niet vernederen door de minste te wezen. Als zijn oom in het antwoord iets van het gebeurde liet doorschemeren, zou 't altijd nog tijd genoeg wezen om meneer Wolters ook het ergste te vertellen. Hij behoefde er immers niet bij te vertellen wat hij met de grootste helft van het opgenomen geld gedaan had?
Meneer Wolters was recht blij, toen Albert hem meedeelde dat hij nog dien eigen dag aan zijn oom zou schrijven. Hij wenschte zijnen jongen vriend oprecht geluk met deze kleine zedelijke overwinning. ‘Vergun mij u op een eigenaardigheid van het ras, waartoe gij behoort, te wijzen’ voegde hij er zoo voorzichtig mogelijk bij. ‘Ik meen, dat 't goed en verstandig is op zulke zaken te letten en er zijn voordeel mee te doen, wanneer men er zoo nauw bij betrokken is als gij en mijn vrouw en kinderen, 't Is evenals een familiekwaal, een zaak die alle aandacht en oplettendheid vereischt, juist omdat ze nooit geheel te genezen is. Ulieden ontbreekt de natuurlijke geschiktheid, die wij volbloed Westerlingen van zelf bezitten, om goed te onderscheiden tusschen iets vernederends en iets wat ons om de een of an-
{==178==} {>>pagina-aanduiding<<}
dere reden moeielijk valt. Al wat dwang heet, doet zich aan ulieden steeds voor als slavernij. Uw ongelijk te erkennen, indien gij ongelijk hebt, kost u moeite. Afstand te doen van het een of ander recht, dat, naar gij u verbeeldt, u toekomt, is letterlijk onmogelijk. Wij zullen naar de oorzaak van die verschijnselen niet zoeken, maar ze te kennen is ze onschadelijk maken. Met een beetje goeden wil van uwen kant en van den onzen zetten wij, wat gewoonlijk voor stijfhoofdigheid wordt uitgekreten, in volharding en trouw om en maken van u den beste en deugdelijksten dienaar van elke goede zaak. Zoo denk ik er over. Ge ziet, een van de beginselen, die ik in mijn omgang met het gemengde bloed volg, is rondborstig mijn meening te zeggen.’
Albert kon aan de macht van dat beginsel niet ontkomen. Meer en meer gevoelde hij zich door de persoonlijkheid van meneer Wolters aangegrepen en overmand. Reeds kwam 't hem voor, dat elke lofspraak van dezen voor hem zoo goed als een ridderslag was. Onder dien indruk vlotte 't met den brief aan zijn oom beter dan hij gevreesd had. Toch kwam er een oogenblik waarop hij de pen neerlei en mismoedig voor zich keek. Hij had geschreven van zijn vooruitzichten, de vaste overtuiging dat hij door vlijt en trouw 't eenmaal tot een onafhankelijke positie zou brengen, en hij had zich door dat droombeeld der toekomst verder laten meesleepen dan hij voornemens was. Als die verwachtingen verwezenlijkt werden, zou hij tot zijn oom terugkeeren en weer met de vroegere vertrouwelijkheid diens hand drukken, zou al wat tusschen hen voorgevallen was vergeten en vergeven zijn. Dan zou hij weer voor Emma als een broer wezen en misschien.... Hier stuitte de pen op de vraag, of de vereeniging van Eduard van Horst en Emma die verhouding niet voor immer onmogelijk zou maken, en op eene andere, welke hij niet kon neerschrijven zonder zijn oom te vertoornen en alle wonden weer open te rijten. Doch waarom niet? Was 't koppigheid, indien hij den innigsten wensch van zijn hart bleef vasthouden met al de kracht, die in hem was? Moest hij den geheelen brief verscheuren en veinzen dat hij deelde in de overtuiging dat alles voorbij was? Hij kon 't niet. Haastig greep hij de pen en schreef kort en goed: ‘U weet, dat ik een vereeniging tusschen Emma en den man, dien ik niet noemen zal, voor een onmogelijkheid houd. Zoodra haar de oogen opengaan,

{==179==} {>>pagina-aanduiding<<}

zal Emma dien band verbreken en dan’.... 't Was meer dan genoeg. 't Stond er. Hij liet 't staan.
Toen Albert den brief geschreven had, bood hij meneer Wolters aan dien te lezen, wat deze afwees, doch met de mededeeling dat hij zelf ook aan meneer van Duren geschreven had. ‘Ik heb hem mijn indrukken van uw persoon en karakter meegedeeld. Daar wij nu hoogstwaarschijnlijk in nadere aanraking met elkander zullen komen, is 't goed dat gij deze weinige regels uit mijn brief kent. Ziehier: Naar 't mij voorkomt, zijt gij veel te hartstochtelijk voor een maatschappij als de onze en laat ge u te krachtig voortdrijven door uwe opvatting van personen en zaken om hier de rol van een gewoon mensch te vervullen, dat is: door bescheidenheid, geduld en stipte gehoorzaamheid aan hen, die boven u staan, langzaam maar zeker vooruit te komen. Omdat de oorzaak van het een en ander niet in uw opvoeding of de omgeving gedurende uwe jeugd gezocht moet worden, maar in uw bloed, meen ik, dat gij zelf 't in uwe hand hebt om door zelfbeheersching de eigenschappen, die in andere omstandigheden zoo vaak verderfelijk worden voor de maatschappij en den persoon zelven, aan te wenden tot al wat goed en prijzenswaardig is. Mij is 't steeds voorgekomen, dat onze goede vaderen en wij, de erfgenamen hunner koloniale politiek, daarop veel te weinig acht gegeven hebben; dat de verhouding van het zoogenaamde blanke ras tot de oorspronkelijke eigenaren van den veroverden grond veel beter zou zijn dan ze is, indien wij ons eerlijk tegenover de feiten hadden geplaatst en openhartiger met de quaestie van het bloed hadden afgerekend. Gij ziet, ik doe dat door u mijn indruk kort en duidelijk mee te deelen. 't Grootste gevaar voor onze samenwerking is juist die geheimzinnigheid ten opzichte van de wederzijdsche meeningen. Aan ons is 't die geheimzinnigheid geheel op te heffen. Als ik mij niet in u vergis, dan zal ik zelf er eenmaal groot voordeel bij hebben, dat ik u als een man en niet als een kind of een onmondige behandeld heb.’
‘Dat is waar,’ viel Albert uit den grond van zijn hart in. ‘Ik weet heel goed dat ik driftig, veel te driftig ben. Maar men moet mij niet willen noodzaken die drift geheel af te leeren. Reeds de eisch daartoe brengt mijn bloed in gisting. Zooals gij 't voorstelt, heb ik er geen bezwaar tegen. Maar hadden mijn oom en Emma dat ook niet moeten begrijpen, toen ik wat te ver ging

{==180==} {>>pagina-aanduiding<<}

en Eduard in zijn kraag pakte? Ik deed 't waarachtig op dat oogenblik met geen bijoogmerken en ik heb 't nooit voor iemand verborgen, dat ik ieder, die Emma aan mij ontrukte, voor mijn doodvijand hield. Is 't zonde, wanneer men oprecht en eerlijk een meisje liefheeft, en in zich de kracht voelt om haar gelukkig te maken?’
‘Wij zullen daarover nog wel eens praten. Vooreerst heb ik niets gewichtigers te doen dan u in den kring mijner droge correspondenties binnen te leiden.’
‘Maar u zult 't toch niet met mijn oom eens zijn, dat ik behoorde terug te treden en alle hoop te laten varen, zoodra Emma, onder welken invloed dan ook, mij afgewezen had?’
‘Wat zal ik u zeggen? In 't afgetrokkene heeft uw oom gelijk. Maar met lui van uw soort moet men nooit in 't afgetrokkene redeneeren (gij ziet, ik speel weer open kaart). Als gij de overtuiging hebt, dat Emma u in den grond der zaak toch liefheeft, al zei ze neen, dan... zal men met u nooit verder komen, tenzij men u vooraf het verkeerde en onjuiste dier overtuiging heeft doen inzien. Doch wie anders dan gij zelf kan het middel daartoe aan de hand doen?’
Albert glimlachte zijns ondanks. De rustigheid, waarmee meneer Wolters met hem over hem zelven praatte, was zoo ongewoon en tot zekere hoogte zoo grappig, dat hij geheel onder den invloed er van raakte en ook zijnerzijds geen verstandiger methode wist te bedenken dan de zaken zuiver objectief te behandelen. Hij antwoordde dus: ‘Er is geen ander middel dan de tijd. Ik kan mij niet voorstellen, dat er een ander is.’
‘Maar wat verwacht gij dan van den tijd?’
‘Ik verwacht er niets anders van dan de eindelijke vervulling mijner wenschen. Maar ik meende, dat u voor u zelven en mijn voogd naar een middel zocht. Welnu, ik bedoel met een beroep op den tijd ten bate van u en hem niets meer of minder dan dat elke redeneering tegenover mij overbodig is.’
't Was nu de beurt van meneer Wolters om te glimlachen. ‘Stijfkop,’ zei hij, terwijl hij Albert met welgevallen aankeek. ‘Ik geloof, dat gij gelijk hebt. Met redeneeren zal men bij u niets winnen. Doch laat ons nu naar beneden gaan. Ik zal aan de dames vertellen, dat gij in mijn particulieren dienst zijt getreden en uw betrekking voorloopig van heden af aanvaardt. Wat de rijtoertjes en wandelingen betreft zullen wij 't op een ac-
{==181==} {>>pagina-aanduiding<<}
coordje moeten gooien. Wij zullen voortaan beurtelings thuis blijven. Ik zal dat met het werk wel schikken. Nu nog een vraag? Is 't goed, wanneer ik de financieele quaestie tusschen ons vooreerst ongeregeld laat en gij u daarentegen van heden af als mijn gast beschouwt, tot de voorloopige toestand in een definitieven is overgegaan?’
Er trok een lichte wolk van wrevel en ergernis over Albert's voorhoofd. Ofschoon er aan de bedoeling van dit voorstel niet te twijfelen viel, stuitte 't hem toch tegen de borst.
‘Ik mag van uw goedheid niet vergen wat mij op het hart ligt. Doch ronduit gezegd zou eene andere schikking mij aangenamer zijn. Ik zou mijn loon meer geëvenredigd wenschen aan mijn werk. Ook zou ik gaarne... persoonlijk en in volle vrijheid over mijne verteeringen willen beschikken.’
‘Hoe bedoelt gij dat?’
‘Indien ik volkomen vrij was, zou ik een ander logement, een van minderen rang zoeken. In mijn qualiteit van uw bediende, noem 't van uw particulieren secretaris, voegt 't mij niet dagelijks aan uw tafel te zitten en met u om te gaan als uw gelijke.’
Dat was voor meneer Wolters een verrassing. Op zooveel leerzaamheid had hij bij zijn jongen vriend met zijn Oostersch bloed niet gerekend. 't Was een heerlijk voorteeken van wat er bij een verstandige leiding van Albert kon worden. Ofschoon de terugslag even plotseling kon wezen, was dit bewijs van een zuiver begrip van den feitelijken toestand, vooral in verband met de zelfopoffering, die 't Albert kosten moest, een verkwikkelijk verschijnsel. Hij stond daarom op en zei, terwijl hij hem de beide handen toestak: ‘Vergeef 't mij. Gij hebt gelijk. 't Is zoo beter. Laat ons afspreken dat ik u voorloopig engageer tegen honderd gulden per maand. Daarbij kunt gij gaan waar ge wilt, mits ge elken morgen om tien uren present zijt en ons niet geheel en al van uw gezelschap verstoken laat.’
‘Dat beloof ik,’ antwoordde Albert met warmte. ‘U zult u in geen enkel opzicht over mij te beklagen bebben.’



{==182==} {>>pagina-aanduiding<<}

XVIII. Blijdschap en ergernis.

't Was voor van Duren Senior een gelukkige dag toen de post de brieven uit Coblenz te Nichtevecht bracht. Het adres van den eenen was van de hand van Albert. Meer dan hij had willen bekennen was zijn hart bekommerd geweest over den wilden pupil. Zijn eerste gedachte, terwijl hij de enveloppe losbrak, was natuurlijk dat Albert in verlegenheid zat en berouwvol tot hem kwam met de bede om hulp. Nu ook, in dien vorm zou de brief hem welkom geweest zijn. Hoe veel te meer dan nu hem bleek, dat de redding nabij geweest was toen de nood op het hoogst geklommen was! Van Duren Senior kon zijn vreugde over dat feit niet voor zich houden. Hij las over alle andere volzinnen heen om zich aan dat bericht met geheel zijn hart vast te klampen. Hij had daarbij genoeg kennis van zaken, om te begrijpen dat Albert in meneer Wolters den rechten man gevonden had, om van hem te maken wat er van te maken was.
In zijn opgetogenheid over het een en ander, deelde natuurlijk Kee in de eerste plaats. Hij gunde haar het genot te verzekeren, dat zij niets anders verwacht had dan dat haar lieveling wel op zijn beenen terecht zou komen. Zelfs riep hij haar niet tot de orde toen zij de opmerking maakte, dat nu natuurlijk alles tusschen hem en zijn voogd weer in orde was. Meer voelde hij zich bezwaard tegenover Emma. Hij had na Albert's vertrek zoo weinig mogelijk zijn naam genoemd als zij er bij was en was ten eenenmale onbekend met 't geen er in het hart van zijn kind omging. Wel was 't hem nu en dan voorgekomen alsof Emma er minder opgewekt en vroolijk uitzag dan in de eerste dagen van haar engagement, maar had Albert eenig deel aan die stemming of niet? Was 't niet veeleer verklaarbaar dat de meerdere ernst en bezadigdheid van Eduard haar nadenkend maakten, dat zij bezig was zich te voegen in diens manier van de dingen te bekijken en tebehandelen? Een paar keer had het geval zich voorgedaan dat de jongelui 't over een of ander punt oneens geweest waren, doch steeds had Emma zich gebogen voor het gezag van haren galant, stellig niet tot schade

{==183==} {>>pagina-aanduiding<<}

van haar verstandelijke en zedelijke vorming. Eduard was immers werkelijk een jonge man van veel levenswijsheid en levenservaring! Hij, haar vader, behoorde zich daarin te verheugen en hij verheugde er zich ook werkelijk in.
‘Er zijn eindelijk berichten van Albert, lieve kind,’ zei hij, terwijl hij de brieven, die hij voor de tweede maal doorgeloopen had, neerlei. ‘Ik ben recht blij, dat ze niet zoo verontrustend zijn als ik gevreesd had.’
Emma keek haren vader angstig aan. Haar lippen bleven evenwel gesloten. De woorden ‘niet zoo verontrustend als ik gevreesd had’ verschrikten haar.
‘Gij weet of begrijpt ten minste wel, wat ik gevreesd had,’ vervolgde haar vader. ‘Dat hij zijn klein vermogen tot den laatsten cent zou opmaken en eerst daarna aan de toekomst denken, lag voor de hand en dat is dan ook geschied. Maar gelukkig is op het laatste oogenblik als 't ware een reddende engel ten zijnen behoeve neergedaald. En 't schijnt, dat hij ditmaal verstandig genoeg geweest om zijn malle romantische voorstellingen van het leven te laten loopen en de hand, die hem toegestoken werd, aan te grijpen. Ik begreep dat 't u genoegen zou doen dit te hooren. Of zijt gij nog boos op dien dwazen jongen?’
Emma gevoelde zich te veel verlicht om op de laatste vraag rechtstreeks te antwoorden. Zij wilde meer van den loop der zaken weten. Als Albert maar behouden was, deed 't er immers weinig toe of zij boos op hem was of niet?
‘Vertel mij alles,’ riep ze met aandrang, ‘U begrijpt wel, dat 't in geen geval onverschillig voor mij is of 't Albert, onzen neef en met wien ik ben opgegroeid, goed gaat of niet. Vertel mij al wat hij er u over schrijft.’
Haar vader voldeed aan dit verzoek. Hij las haar onderscheiden volzinnen uit de beide brieven uit Coblenz voor en voegde er als zijn overtuiging bij, dat iemand, die zijn broer in Indië gekend en als een vriend met dezen omgegaan had, niet anders dan een goed en degelijk man kon wezen, wiens overwicht op Albert ten overvloede, door zijn meerdere kennis van het land en het volk waartoe zijn pupil behoorde, licht grooter zou wezen dan de zijne.
Er ging onder deze mededeelingen een stroom van de tegenstrijdigste gewaarwordingen aan Emma voorbij. Was de vreugde, die haar vervulde, een gevolg van de verzoening met den speel-
{==184==} {>>pagina-aanduiding<<}
kameraad harer kindsche jaren, die in uitzicht gesteld werd? Of lag er de vergiffenis in opgesloten voor het leed dat zij willens of onwillens hem berokkend had? Was 't hoogmoed, als zij aan Albert's toekomst dacht als een schitterende vergoeding voor wat hij in bezadigd overleg en eerbied jegens zijn voogd te kort gekomen was? Werd haar hart op dit oogenblik aangetrokken door de stoutheid van een handelwijze, die ook voor haar grievend was geweest? Onderging haar beschouwing van het onstuimige zijner vroegere liefdesbetuigingen al dan niet een wijziging, en was 't haar onverschillig of ver van onverschillig te weten hoe hij over haar en of hij nog altijd over haar dacht?
Emma bleef met deze laatste vraag zitten. Zij durfde zelfs van haren vader niet vragen dat hij haar in dien doolhof van onzekerheden zou te hulp komen. Ze nam wel de vraag of er ook ets voor haar in den brief stond op de lippen, maar zij sprak die vraag niet uit.
Emma had in de jongste weken met soortgelijke vragen en bedenkingen al meer te tobben gehad en telkens had zij ze verwezen naar de ongeoorloofde bezwaren voor een geëngageerde jonge dame; zich er boven weten te verheffen door haar bewondering en haar liefde voor Eduard.
Haar bewondering en liefde voor Eduard! Want ja, ze bewonderde hem en had hem lief. Nog steeds zag zij in hem den man van kracht, die haar steun en raad door het leven zou zijn, door wiens ervaring en doorzicht zij zich voelde omringd, ook wanneer hij niet bij haar was. 't Is waar, nu en dan had zij de neiging gevoeld om zich uit zijne armen los te wringen, omdat haar een onverklaarbare angst voor zijn aanraking overviel, doch dat was een gril, een aandoening zonder oorzaak of beteekenis geweest. Eduard had er om gelachen en er een hulde aan zijn meerderheid in gezien. Ook kon 't gebeuren, dat bij de ernstige gesprekken, die hij nu en dan met haar hield, de gedachte aan haar vroegere dolle spelen met Albert haar overviel, maar ook dit was niets dan een dwaasheid, aan welke Eduard part noch deel had. Emma was zich bewust, dat zij aan soortgelijke indrukken nimmer voet gegeven had. Als Kee over den jongeheer Albert begonnen was, had zij haar het zwijgen opgelegd. Doch iets geheel anders was 't nu er een brief van hem gekomen was en hij met zijn jeugdige dwaasheden scheen te willen breken. 't Zou leelijk zijn, indien zij zich daarin

{==185==} {>>pagina-aanduiding<<}

niet oprecht verheugde. Ook Eduard, zij was er zeker van, zou 't pleizier doen dat Albert de wijste partij gekozen had, zij 't ook in het uiterste oogenblik. Eduard stond te hoog, om uitlage wraakzucht en haat haren broer en makker kwaad toe te wenschen.
Nog dien eigen middag kwam Eduard. Emma kon niet wachten tot hij binnen was, met het groote nieuws. Zij snelde hem bij het hek tegemoet en vergat bijna hem vooraf te verwelkomen. Albert had geschreven. Haar vader was er over in de wolken. De oude man was in de jongste weken, zooals nu bleek, geen oogenblik op zijn gemak geweest. Ook voor haar, zij wilde 't wel bekennen, was het een heerlijke gedachte dat alles nu weer terecht kon komen. Albert en zij waren weer zoo goed als broer en zuster!
‘Wat mij 't meest gelukkig maakt, is dat ik zeker weet dat 't ook u pleizier zal doen,’ voegde zij er bij, terwijl ze Eduard vriendelijker dan ooit in de oogen staarde en haar wangen gloeiden van opgewondenheid.
‘Natuurlijk, lieve, doet 't mij pleizier. Vooral voor uw vader zijn voogd, is 't een zegen te weten dat die wilde knaap in behouden haven is binnengeloopen. Geloof mij, ik ben er recht blij om.’
Was er in deze woorden iets wat niet volkomen onberispelijk mocht heeten? Waren ze te koel? Of niet waar? Of te vormelijk?
Emma had er niets op aan te merken. Ze mocht van Eduard niet meer verwachten? Ze twijfelde geen oogenblik aan de oprechtheid waarmee die woorden werden uitgesproken, en ze beschuldigde daarom 's avonds, toen zij er over na dacht, zich zelve met rechtmatige strengheid, omdat ze onder den eersten indruk een gewaarwording had gehad alsof die woorden stuk voor stuk in venijn gedompeld waren eer ze werden uitgesproken. Of had het verdere van den dag niet al de edelheid van Eduard's karakter doen uitkomen? Had hij niet met een doorzicht, dat ver boven zijn jaren was, de eigenaardige kracht van een temperament als dat van Albert weten te waardeeren, en had hij niet, zonder zelfs een woord te reppen over wat er tusschen hen was voorgevallen, zijne relatiën in Indië ter beschikking van zijn aanstaanden schoonvader gesteld, indien deze soms mocht wenschen het een of ander voor Albert buiten Albert om te doen of be-
{==186==} {>>pagina-aanduiding<<}
geerde dat een vriendelijke hand zijn pupil daar ginds steunde als deze moeielijkheden mocht tegenkomen op zijn weg?
‘'t Is jammer, dat die wilde en ontembare naturen zoo licht van het eene uiterste in het andere overslaan. Ofschoon wij van uw neef het beste willen hopen, zou 't kunnen zijn dat het goed was een oog in 't zeil te houden,’ had hij bij het laatstgenoemde aanbod gezegd. ‘Als hij alleen staat, op zijn eigen beenen, zal hij wel een verstandig vriend kunnen gebruiken.’
Daarin was immers niets miszeid? Al scheen de vorm wat pedant, de bedoeling wat toch hartelijk. 't Was leelijk van haar, dat ze dit niet aanstonds ten volle gevoeld had, dat zij al weer door een soort van griezelige angst tegen haar edelen en verstandigen vriend had opgezien.....
Nadat Eduard weer vertrokken was, zaten van Duren Senior en zijn dochter nog lang over Albert te praten, tot de oude Kee er zich bij voegde en het gesprek in een vriendelijke kibbelarij oversloeg. Kee meende dat wanneer nu alles weer in orde was en de jongeheer Albert beloofd had een gewoon geregeld jongmensch te zullen worden, men hem onmiddellijk moest laten overkomen, en meneer was van oordeel dat Kee van de omstandigheden niets begreep en haar eigen onverstandig hart weer den boventoon liet voeren. 't Was in zijn oogen nog volstrekt zoo zeker niet dat Albert's bekeering een oprechte bekeering was, en 't leed geen twijfel of ontijdige goedheid zou hem weer bederven. Albert had geen van zijne malle plannen ten opzichte van Emma opgegeven, al was er minder kans dan ooit dat ze konden verwezenlijkt worden. Hij had dit liever voor zijne dochter verzwegen, maar nu Kee hem 't vuur aan de schenen lei, was het maar beter dat Emma dit wist. Hoe hartelijk hij zich ook verheugde in de ontvangen berichten, kon hij niet ontveinzen dat die stijfhoofdigheid zijns inziens veel op krankzinnigheid geleek.
Kee vond het woord stijfhoofdigheid minstens ongepast. 't Was geen stijfhoofdigheid. 't Was bovendien iets waarvan niemand dan de jongeheer Albert zelf den last had en wat niemand dan hem aanging. Als een mensch droomen wou, dan kon men hem dat toch moeielijk beletten. Zij zou 't niet eens zoo heel aardig vinden als zij een vrijer den bons gegeven had, dat deze er na een paar weken al niet meer om dacht en misschien zijn zinnen alweer op een andere gezet had.

{==187==} {>>pagina-aanduiding<<}

‘En ik vind dat dit en dergelijke gesprekken voor juffrouw Emma niet anders dan onaangenaam kunnen wezen en dat gij alweer een schromelijk misbruik maakt van den vertrouwelijken voet waarop gij in mijne familie verkeert. Ik beveel u er verder over te zwijgen,’ had van Duren gezegd, waarop Kee mompelend was heengetrokken. Doch daarmee was Emma van den indruk, dien de vraag in quaestie, of er al dan niet van stijfhoofdigheid sprake wezen mocht, op haar maakte, niet los. Zij kon 't eer ze dien avond insliep maar niet met zich zelf eens worden, of zij haren vader dan wel de oude Kee gelijk moest geven.
Intusschen was Kee's ontijdige bemoeizucht de oorzaak, dat van Duren Senior den volgenden dag een veel minder vriendelijk en liefderijk antwoord naar Coblenz zond dan hij onder den eersten indruk van plan was geweest. Hij had den brief van Albert nog eens over en weer overgelezen en nu bepaaldelijk bij het oneerbiedige en stijfhoofdige stil gestaan. In zijn antwoord kwam daardoor de kracht vooral op die punten neer. Hij verweet Albert, dat hij zelf door de herinnering aan zijn haat tegen Eduard een slagschaduw geworpen had op de mededeeling, dat hij voortaan in geregelden en degelijken arbeid zijn geluk zou zoeken. Daardoor was hij de oorzaak dat feiten, die in het vergeetboek behoorden begraven te worden, hun volle gewicht terugkregen. Of behoefde het betoog, dat 't verregaand ondankbaar was geweest zijn oom bloot te stellen aan eene ontmoeting als die met den woekeraar, aan wien Albert het laatste overschot van zijn vaderlijk erfdeel had overgedaan? Als hij zich in alle opzichten, ook tegenover Emma en Eduard, verstandig gedragen had en van zijn kant den loop der dingen geëerbiedigd dan zou zijn voogd over die ontmoeting nimmer een woord geschreven of gesproken hebben. Nu achtte hij zich verplicht hem alles omstandig te vertellen. Edoch niet om hem met verwijten te vervolgen. Hij verheugde zich oprecht over de onverwachte uitkomst en drukte hem ernstig op het hart den. heer Wolters zijn dankbaarheid te toonen door stiptheid en nauwgezetheid, ook als hij in Indië was. Emma en Eduard deelden geheel in de wenschen voor zijn verder geluk. Als hij over eenige jaren als een gezeten man of voor 't minst als iemand, die zijn sporen op het gebied van den arbeid verdiend had, terugkeerde, dan zou hij ondervinden dat de harten der zijnen niet voor hem gesloten waren.

{==188==} {>>pagina-aanduiding<<}

Aan den heer Wolters schreef van Duren Senior op een heel anderen toon. Hij stelde nog meer dan deze zelf gedaan had de goede eigenschappen van Albert en van het ras waartoe hij behoorde in het licht als eigenaardigheden, waarmee men geduld moest oefenen. Albert's hart was goed. Hij twijfelde niet of het zou de overhand behouden boven zijn drift. Wanneer meneer Wolters en zijn familie in het vaderland terug waren, hoopte van Duren hem een bezoek te brengen en een en ander nader te bespreken. 't Was nu genoeg, dat hij zich gelukkig en dankbaar gevoelde, dat een man van zaakkennis en doorzicht zich Albert had aangetrokken. Ten slotte bood hij aan zijn aandeel in de kosten der uitrusting en vestiging van zijn neef te dragen. Meneer Wolters kon over hem en zijn beurs ten volle beschikken.


XIX. Albert doet reuzenschreden.

Toen deze beide antwoorden in Coblenz ontvangen werden, zat Albert juist alleen met meneer Wolters te werken. De ijver waarmee hij alles aanpakte en de nauwgezetheid waarmee hij deed wat hem opgedragen werd, hadden hem reeds een paar malen de goedkeuring van zijn nieuwen patroon doen verwerven. De brief, waarop zijn adres stond, kon dus moeielijk op een ongunstiger oogenblik komen.
Zoodra hij hem tot het eind gelezen had, smeet hij hem wrevelig op de tafel en hoorbaar ontsnapte een vloek aan zijn lippen.
Meneer Wolters merkte 't op. Hij kende den demon die in aantocht was. Kalm vouwde hij daarom den brief van Albert's voogd, aan hemzelven, dicht en zei: ‘Ik zie met genoegen uit het schrijven van uw oom, dat de zaak tusschen ons haar beslag mag krijgen. Als

{==189==} {>>pagina-aanduiding<<}

gij er vrede mee hebt en het werk u bevalt, sluit ik dus ons contract en zijt gij van heden af mijn secretaris. Hebt gij er niet op tegen, u voor drie jaar te verbinden? Wij zullen wederzijds een stuk in dien geest teekenen en ik zal het aan uw voogd ter mede-onderteekening toezenden. Gij ziet, ik houd van reëele en coulante zaken.’
Albert antwoordde niet aanstonds. Een heftige strijd werd er gevoerd in zijn hart. ‘Ik mag, eer wij daartoe overgaan,’ zeide hij eindelijk, ‘u niet onkundig laten van feiten, die ik u tot nog toe niet heb meegedeeld, en die ik liever voor mij had gehouden. Mijn oom deelt mij dingen mee die ik niet wist, maar die de manier, waarop ik van hem heenging, in een heel ander licht stellen. Recht en onrecht, gelijk en ongelijk warrelen dientengevolge zoo door mijn hoofd, dat ik zelf niet weet of ik een schobbejak ben of niet.’
De demon was gekneveld, want de kwaadaardigheid had door het voorstel van meneer Wolters een geheel andere richting genomen, dan zonder dit het geval zou geweest zijn. Hij kon en mocht zijn beschermer niet bedriegen. Als deze hem veroordeelde, dan was hij diens weldaden en vriendschap niet waard...
Hij reikte meneer Wolters den brief van zijn oom over. ‘Als u, na dit gelezen te hebben, mij nog eenige achting kunt toedragen, zeg 't dan, opdat ik mij zelven niet voor een doortrapten booswicht houd.’
Meneer Wolters las langzaam den brief. Hij las hem twee, driemaal over. Daarna zeide hij, terwijl hij Albert strak aankeek: ‘Hadt gij eenig vermoeden, dat de woekeraar, aan wien gij uw erfdeel verkocht, misbruik van uw handteekening zou maken zooals hij gedaan heeft?’
‘Neen, bij God, dat had ik niet,’ antwoordde Albert. ‘Ik dacht dat hij 't stuk in zijn portefeuille zou houden tot ik meerderjarig was of 't vóór dien tijd zelf inloste. Van 'tgeen er gebeurd is, vermoedde ik niets.’
Meneer Wolters knikte, alsof hem een pak van het hart viel. ‘'t Was voor uw oom een bittere ondervinding, en deze kon moeielijk anders denken of gij hadt de hand in het complot’, zei hij. ‘Dat 't uw eigen geld betrof maakte het geval nog grievender. Ik kan mij voorstellen hoe een solied man als hij, die gewoon schijnt alle zaken zonder om- en bijwegen te behandelen, vertoornd moet geweest zijn toen hij, naar hij meende door uw schuld, in onaan-
{==190==} {>>pagina-aanduiding<<}
gename aanraking kwam met een verachtelijken woekeraar, die de overmacht van de wet op zijn zij had, of zoo niet de wet dan toch het fatsoen, de vrees een eerlijken naam door het slijk te zien sleuren. Mij dunkt, dat is duidelijk.’
Albert beet zich op de lippen. Er was tegen deze redeneering niets in te brengen. De demon, die wrevel en eigenzinnigheid heet, werd al dieper en dieper vernederd. ‘Ja, 't is duidelijk’ zei hij met gesmoorde stem. ‘Mijn oom is een man zooals u er een geschetst hebt. Ik had dat moeten bedenken, want ik wist 't.’
‘Dus zult gij hem behooren te antwoorden, dat het gebeurde u oprecht spijt, dat het aandeel door u in die onaangename historie genomen gelukkig niet zoo groot geweest is, als uw oom vermoed heeft, maar dat gij desniettemin erkennen moet dat de grondoorzaak er van in uw schromelijke lichtvaardigheid lag. Een verstandig man verkoopt zijn erfdeel niet voor een appel en een ei, om 't onmiddellijk daarop voor zijn pleizier te gaan opmaken.’
Albert streed hier een zwaren strijd. Hij was op het punt meneer Wolters te vertellen welk gebruik hij van het opgenomen geld gemaakt had, maar 't stuitte hem tegen de borst. Ook was dat zoo veel bijzonders niet geweest. Hij zei daarom haastig: ‘Ik voel, dat ik uwe berisping verdien. Ik zal mijn oom schrijven, dat 't mij spijt.’
‘Bravo, dat is als een eerlijk man gesproken. Indien wij iemand onrecht gedaan hebben is het billijk dit te erkennen. Overigens ben ik het met uw oom niet eens wat dien galant van zijn dochter betreft. Gij zijt niet op zijn vriendschap gesteld. Dat is uw zaak. Zijn belangstelling is voor u een beleediging, omdat hij weet dat gij 't liefst met hem op een afstand blijft. Ik voor mij vind dat voldoende. Uw oom had de mededeeling, dat die meneer zich verheugt over uw gunstige vooruitzichten, veilig achterwege kunnen laten. 't Is al heel mooi, dat gij den oceaan tusschen u beiden wilt plaatsen.’
Albert's oog fonkelde. 't Deed hem blijkbaar goed ten opzichte van de hoofd-quaestie in het gelijk gesteld te worden. ‘Ik zal mijn oom schrijven’ herhaalde hij. ‘Over dit laatste punt kan ik wel heenglijden.’
Er ging nu een tweede brief naar Nichtevecht, die de volle goedkeuring van meneer Wolters wegdroeg. 't Was bijkbaar dat Albert reuzenschreden gedaan had op het terrein van zelfbe-
{==191==} {>>pagina-aanduiding<<}
heersching. Hij keek reeds meer door de oogen van zijn werkelijk door en door gezond verstand dan door die van zijn hartstocht en verbeelding. Hij begon daarbij in te zien, dat de verbintenis tusschen Emma en Eduard evenzeer door een verstandelijke redeneering als door afkeer veroordeeld werd, en dit stemde hem tot kalm afwachten en vreedzaam verbeiden. 't Kon niet anders of Emma's eerlijk gemoed zou zich vrij maken van de betoovering waaronder zij geraakt was. Ook kon Eduard zijn eigenlijk karakter niet zoo zorgvuldig verbergen, of te avond of morgen zou de aap uit de mouw kijken. Door zijn onbesuisdheid had Albert zijn eigen zaak schromelijk bedorven en Eduard's kansen verbeterd. Hij zou het een en ander van nu af aan opvatten als een soort van onderneming, waarbij de tactiek meer gold dan de woeste aanval. Geen oogenblik wankelde zijn overtuiging dat Emma, tot besluit van het kleine drama, de zijne zou worden, maar het aandeel door hem in de ontknooping te nemen zou voortaan minder actief zijn.
't Behoeft geen betoog dat Albert zich omtrent zijn kracht bedroog, maar hij vermeldde zich in zijn eigen bezadigdheid, en dit was voor 't oogenblik genoeg. Hij besloot van nu af de type van een werkzaam, solied en doodkalm jongmensch te wezen. 't Kwam hem voor, dat er niets mooiers en aangenameres was dan boekhouden, correspondeeren en soortgelijke. In dezen zin sprak hij ook met zijn nieuwen patroon.
Meneer Wolters merkte den onnatuurlijken overgang van 't eene uiterste tot het andere wel op, doch hield zich alsof hij er dupe van was. Hij kende zijn volk en wist hoe licht de wind morgen uit een tegenovergestelden hoek kon uitschieten. Hij lei daarom met een glimlach zijnen jongen vriend de hand op den schouder en vroeg of hij wel zeker was dat eene ontmoeting tusschen Eduard van Horst en hem, zoo die toevallig mocht plaats hebben, een kalmer verloop zou hebben dan de vroegere. Hij nam 't hem niet kwalijk, indien hij er niet voor instond, maar het zou eene goede thermometer zijn voor de stemming van heden. Albert antwoordde:
‘Als ik Eduard van Horst weer ontmoet, zal ik hem zonder twijfel weer precies zoo behandelen als ik eenmaal deed. Ik weet dat 't daartoe komen zou, al nam ik mij voor zoo bedaard als een lam te blijven, want dat heer heeft een manier van

{==192==} {>>pagina-aanduiding<<}

sarren en plagen, die mij bij de gedachte er aan al het bloed doet koken. Als hij mij uit den weg blijft, zal 't wel gaan, maar dat hangt evenveel van hem als van mij af. Ik heb behalve mijn eigen zaken nog het een en ander met hem af te rekenen wat ik mij aantrek, al gaat 't mij schijnbaar niet aan. Ook van dien kant moet hij mij niet in den weg loopen. Doch overigens kunt u er zeker van zijn, dat ik geen twist zal zoeken en bedaard afwachten wat er gebeurt.’
‘Nu, dat is voorloopig dan ook al wel. Ik moet erkennen dat uwe vorderingen groot zijn, al blijf! er nog het een en ander over,’ was het antwoord, dat van een gullen glimlach vergezeld ging.
De heeren verdiepten zich nu weer in de boeken en brieven, en 't scheen alsof Albert zijn vroeger beweren, dat hij niet voor een bezadigd en kalm boekhouder of secretaris in de wieg gelegd was, wilde logenstraffen. Hij informeerde naar de zaken in Indië alsof hij nooit andere wenschen gekoesterd had. Men kon geen ijveriger leerling verlangen.
‘Ik begin wezenlijk te gelooven, dat ik u ter goeder ure ontmoet heb,’ zei meneer Wolters. ‘Ge zoudt zonder onze toevallige kennismaking uw carrière gemist hebben,’ en ofschoon hij 't uit de grap zei, lag er toch een zweem van overtuiging in. ‘Doch we hebben nu al weer lang genoeg geschreven en gecijferd vandaag. De dames zullen ons wachten. Ge moet vandaag mijn gast zijn. Wij dienen de aanvaarding van uw betrekking met een sijne flesch te bezegelen, nu alles met wederzijdsch goedvinden, ook van uw voogd, in orde is. Gij zult mij dit genoegen toch niet weigeren?’
Albert nam de uitnoodiging met blijdschap aan en liet zich, toen ze zich beneden in het salon bij de dames gevoegd hadden, als de particuliere en toekomstige gevolmachtigde secretaris van zijn gastheer voorstellen. De dames vonden het alleraardigst en mevrouw verzekerde dat haar man heel goed geweten had wat hij deed. Albert zou in Indië vrij wat zuiniger en eerlijker huishouden dan die Hollandsche heertjes, die er voor zich zelven maar uithaalden wat zij er uithalen konden. Zij was vast overtuigd, dat ze van alle kanten bestolen en bedrogen werden. Gelukkig deed 't er wel niet toe, maar 't was toch een onaangenaam denkbeeld. Als Albert naar de Oost ging om een oog op de zaken te houden, dan zou zij volkomen gerust zijn om-
{==193==} {>>pagina-aanduiding<<}
trent dat punt. ‘Doch ge gaat toch zeker in de eerste maanden nog niet?’ voegde zij er bij.
‘In de eerste weken wilt ge zeggen,’ viel haar man in. ‘'t Is mijn plan Albert geheel in den stand mijner zaken in te wijden. Daaraan zullen wij onze voormiddagen wijden. Daarna zullen wij evenals tot nog toe de rest van den dag tot uwe beschikking wezen en ons amuseeren zoo goed wij kunnen. Als ik het oogenblik daarvoor gekomen acht, zal ik Albert kennis laten maken met mijne vrienden in Europa. Hij moet, wanneer hij in Indië is, weten met wie hij hier te doen heeft. De ondervinding heeft mij geleerd, dat correspondeeren daarvoor onvoldoende is. Ik heb altijd zooveel mogelijk den stelregel toegepast, dat men halfweg is, indien men de menschen van aangezicht tot aangezicht ontmoet heeft. 't Zelfde geldt van de waren en de handelsartikelen. Die nooit graan gezien heeft zooals 't op den akker voorkomt en in de schuur bewaard wordt, maar alleen zooals 't er uitziet in de zakjes waarin de kooplui hun proefjes aan de markt brengen, kan een speculant maar nooit een koopman worden. Ik heb nimmer begrepen, hoe de grootste huizen in suiker of koffie zaken drijven, terwijl er soms niet éen man op het kantoor is, die een suiker- of koffie-plantage met zijn eigen oogen, anders dan op een prentje, gezien heeft. Albert moet fabrieken en werkplaats en bezoeken. Anders staan straks zijn handen verkeerd. Doch vooreerst blijft hij bij ons, zooals ik gezegd heb. Reken er evenwel op, dat uw cavalier zeer vlug en ijverig schijnt en u dus op eenmaal plotseling kan verlaten.’
't Was opmerkelijk dat een zoo verstandig man als meneer Wolters deze grove loftuiting reeds na een proef van enkele dagen en in het bijzijn van de dames ten beste gaf, maar hij wist wel wat hij deed. Hij kende de eigenaardigheden van het gemengde bloed en hield zich stipt aan zijn plan om daarmee ten aanzien van Albert royaal rekening te houden. 't Is waar, er bestaan weinig menschenkinderen die zoo gevoelig zijn voor lof als de kinderen van Europeesch-Javaansch geslacht, maar de lof is voor hen evenzeer een prikkel tol krachtsinspanning als een tooisel voor hun ijdelheid. En Albert had den eersten noodig, op gevaar dat hij er het tweede uit zou vervaardigen. Want beter dan hij zelf begreep zijn vaderlijke vriend wat de jonge man in de jongste weken moest verloren hebben. De vernedering, door de afwijzing zijner hartstochtelijke liefde door een meisje dat

{==194==} {>>pagina-aanduiding<<}

hij niet van coquetterie kon beschuldigen, de schande die hij over zichzelf gebracht had door zijne studiën te laten varen en tegenover zijn voogd met alle betamelijkheid te breken, hadden aan zijn gevoel van eigenwaarde een gevaarlijke wond toegebracht, al verborg hij dit voor anderen en zich zelven onder een luchthartigheid, die hem steeds verder van de wijs moest brengen.
Evenals de plantengroei in zijn zonnig land, moest tegenover deze feiten de reactie krachtig zijn. Meneer Wolters begreep dit en moedigde de kleine ijdelheid van zijn beschermeling aan. Hij had uit de matheid bij zijn verzet tegen den wensch om het hoofd in den schoot te leggen en zijn voogd vergiffenis te vragen, het eigenaardige gevaar opgemerkt, dat Albert in plaats van een zelfstandig man een machine zou kunnen worden. Dezelfde stammen en rassen, die de fierste vorsten hebben voortgebracht, leverden op de groote menschenmarkten van alle eeuwen de slaven. Men moet bij hen gestadig het bewustzijn levendig houden dat zij niet geboren zijn om het juk te dragen. Laat men den koelen speculatiegeest van het Westen den vrijen teugel, dan komt er een dag waarop het vraagstuk van slavernij of vrijheid bij de overheerschers onderling mogelijk nog de hoofden warm kan maken, maar het voor de onderdrukten zelven geen vraagstuk meer is.
Bovendien wist meneer Wolters dat de ijver en de vlugheid van begrip en beweging geen ras zoo spoedig en onverwacht in den steek kunnen laten als dat van gemengd bloed. Er moest een dag komen, waarop de vreedzame werkzaamheid op de kamer van zijn patroon Albert schromelijk zou vervelen, het turen in die groote boeken en het lezen van die eentonige correspondenties hem ziek zouden maken. Als dat gebeurde moest hij ten spoedigste weg; doch vooraf behoorde hij op de hoogte van de zaken te zijn, waarin hij een werkzaam aandeel zou moeten nemen. Was 't met het oog daarop niet geraden om alle goede en kwade geesten, ook de ijdelheid, die half tot de goede en half tot de kwaden behoort, te hulp te roepen?
Albert vond overigens buiten het terrein der zaken van zijn patroon aanleiding genoeg om zich door de plaats, welke hij in dezen kring bleef innemen, gestreeld te voelen. Mevrouw Wolters bedierf hem op de brutaalste manier, en de kinderen volgden het voorbeeld van mama. Had meneer Wolters niet gewe-
{==195==} {>>pagina-aanduiding<<}
ten hoe 't met het hart van den jongen man geschapen stond, hij zou in die vertrouwelijkheid, wat zijn beide meisjes betrof, mogelijk eenig gevaar gezien hebben; doch nu bleef die gedachte ver van hem. De koppigheid van Albert in een aangelegenheid waarbij wij meer bejaarden niet te redeneeren maar bloot waar te nemen hebben, was bijzonder in zijn smaak gevallen. Hij vond 't niet gek, maar een verschijnsel dat volkomen in het kader van Albert's karakter en afkomst paste, dat deze zelfs aan Emma het recht niet wilde toekennen om haar hart beter te kennen dan hij. Hier was geen misplaatst zelfvertrouwen, geen gewone ijdelheid in 't spel, maar een fanatisme dat aan onze hemelstreken vreemd is, een geloof, waarvan wij den naam ternauwernood kennen.
't Was wel jammer dat meneer Wolters over deze indrukken en theoriën met niemand spreken kon; dat hij zijne denkbeelden op dat punt niet kon toetsen aan die van anderen, doch hij kon er over schrijven, en hij schreef er over aan van Duren Senior, die door deze correspondentie meer en meer overtuigd werd, dat hijzelf Albert eigenlijk nooit begrepen had, dat er heel wat studie toe behoorde (meer dan hij bezat) om zoo'n karakter te doorgronden en te leiden, en dat de gemak zucht, welke ons Hollanders in deze kenmerkt ten aanzien van de erfenis van Jan Kompagnie, de grondoorzaak mag genoemd worden van tal van teleurstellingen, die wij én den Javaan én ons zelven zouden kunnen besparen.


XX. Exotische planten.

Wij zijn in ons verhaal genaderd tot een punt, waarop de beide meisjes van de familie Wolters op den voorgrond treden. 't Is niet vreemd, dat wij tot nog toe weinig of geen aandacht aan haar geschonken hebben. De zestien en vijftien eerste levens-
{==196==} {>>pagina-aanduiding<<}
jaren vallen voor ons Hollanders van het Westen nog geheel binnen het tijdperk van den kinderlijken leeftijd en de voorbereiding. Het werkelijke leven houdt ten onzent geen rekening met de driften en hartstochten, welke zich in die jaren kunnen vertoonen; 't zijn kinderlijke neigingen waarover men lacht, die men haar gang laat gaan omdat ze onschadelijk zijn, die betrekkelijk haar nut hebben als oefeningen tegen den dag waarop het ernst zal worden.
Doch de bedoelde hartstochten en neigingen kunnen reeds hier, in 't koele avondland, soms een geduchte beteekenis krijgen. Hoe veel te meer dan onder de kinderen van warmer klimaat, waar ze evenals de bloemen en de planten zich vroeger en sneller ontwikkelen, op eenmaal in vollen bloei staan en hoog opschieten?
Louise Wolters was zestien en hare zuster Emilie vijftien, maar beiden konden al aanspraak maken op het voorrecht voor vol aangezien te worden. De Oostersche levenswijs werkte daar ook al toe mee. Meneer Wolters had ten aanzien van dat punt geen paedagogische studiën gemaakt. Hij dacht er net over als de meeste Oosterlingen. Zijn huis was een open huis. Desgelijks had zijn huiskamer geen geheimen. Alle dingen werden in de tegenwoordigheid van de kinderen verhandeld. Als zij maar niet al te onbescheiden waren dan mochten ze, ondanks papa's beweren dat hij ze geducht onder den duim hield, over alles en over alle menschen hun meening zeggen.
Louise was zestien en dus de oudste. Zij achtte 't haar plicht Emilie klein te houden naarmate zij zelve zich emancipeerde.
‘Hoe vindt jij hem?’ had Emilie op den dag na hun eerste ontmoeting gevraagd. ‘Ik vind hem heel aardig.’ Louise had geantwoord: ‘'t Doet er weinig toe hoe ik hem vind. En hoe jij hem vindt nog minder. Jij bent nog een kind. Hoe ik hem vind, weet ik zelf wel.’
Emilie had gelachen. Zij wist, dat de bedoeling van deze woorden niet kwaad was en had 't daarom als gekheid opgenomen. ‘Ik begrijp wel, dat jij hem heel aardig vindt,’ had ze geantwoord.
‘Ik ken hem nog in 't geheel niet. Hij is uit de lucht komen vallen. Ik heb nog geen opinie over hem.’ Aldus had Louise weer gesproken.
‘Je kent hem nog niet? En hij is al een heelen middag met

{==197==} {>>pagina-aanduiding<<}

ons in gezelschap geweest en jij hebt met hem gelachen en een heel eind gearmd geloopen, toen je net deedt of je moe waart.’
‘Wat zou dat? Ik was moe. Ik had op Stolzenfels mijn voet verstuikt, geloof ik. Ik voel 't nog.’
‘Arme zus! We mogen wel om den dokter sturen. Verbeeld je dat jij eens ziek werdt. Ik zal onzen nieuwen kennis vragen of hij je wil oppassen.’
‘Doe wat je wilt. Ik ben wel dwaas om naar jou plagerij te luisteren.’
Dit gesprek had, zooals ik zei, op den dag na de eerste kennismaking plaats gevonden. En het onderwerp toen behandeld, was door de zusters van tijd tot tijd weer aangeroerd. Louise gaf daartoe evenwel geen aanleiding, maar Emilie had er pleizier in haar te plagen en begon er telkens weer over.
‘Waarom wíl je mij nu niet bekennen, dat je Albert heel aardig vindt. Denk je dat ik er niets van gemerkt heb. Toen hij ons van middag achterna zat, liet jij je 't eerst pakken en jij was de laatste die hem bij zijn naam woudt noemen, toen mama gezegd had, dat wij dit wel doen mochten. En wat kreeg jij een kleur toen je 't eindelijk gedaan hadt!’
‘Net alsof jij geen kleur kreegt! Je ziet er nog rood van. Maar hij zal wel begrijpen dat jij nog maar een kind bent.’
‘Kom, we schelen maar een jaar.’
‘Alsof een jaar niet veel was. Maar wat praten we? Als papa ons hoorde...’
‘Papa houdt ook al heel veel van hem. En mama is dol met hem ingenomen.’
‘Jij schijnt er alles van te weten.’
‘Wel zeker. En daar steekt ook niets in, zou ik meenen. Ik weet ook dat jij hem heel knap en heel aardig vindt en dat je telkens naar hem kijkt als je denkt dat niemand je ziet.’
‘Je bent een ondeugend kind. Bemoei je met je eigen zaken.’
‘'t Zijn mijn eigen zaken. Ik ben zelf doodelijk van hem, zoo klein en jong als ik ben, en ik zal dit te avond of morgen stellig wel eens laten merken. Als mama 't mij vraagt, zal ik 't haar zeggen, en dan zal zij wel aan Albert vertellen dat ik de tering krijg als hij mij niet liefheeft en dat hij wachten moet tot ik ook zestien jaar ben en dan met me trouwen. 't Is gelukkig zoo heel erg lang niet.’
‘Schei toch uit met die gekheid. Je meent er immers niets van?’

{==198==} {>>pagina-aanduiding<<}

‘Of ik 't meen. Ik heb er ernstig over nagedacht en ik geloof dat 't misschien nog beter is als ik 't hem zelf van avond maar zeg. Ik zal wel gelegenheid vinden om hem alleen te spreken.’
Louise lacht, maar kan toch niet verbergen dat ze de grap niet aardig vindt. ‘Ik zal 't aan papa zeggen, Emilie, als je mij niet plechtig belooft dat je die gekheid laten zult. Wat moet Albert wel van ons denken!’
‘Van ons hoeft hij niets te denken, maar alleen van mij. Ik zal hem zeggen dat ik nog wel jong en eigenlijk, zooals jij dikwijls zegt, een kind ben, maar dat wij geen haast hebben en dat ik mijn best zal doen om heel gauw te groeien, maar dat ik niet langer zwijgen kan hoe aardig ik hem vind. Zou hij daar boos om worden?’
‘Laat die lafheid toch. Ik vind je niets aardig.’
‘O, maar, dan ben jij zelf verliefd op hem. Nu, als dat het geval is, trek ik me terug. Zeg, Louise, is 't zoo?’
‘Je bent een mal kind. Laat niemand ons hooren. Ze zouden er heel wat van denken.’
‘Nu als jij er niet van hooren wilt, dan reken ik dat hij jou onverschillig is. Ik heb het veld dus vrij en recommandeer mij als 't noodig is voor je hulp. Van avond op de wandeling moet 't er door. Als hij er niet over begint, dan begin ik.’
Louise lachte wel weer en herhaalde, dat Emilie een dwaas kind was, maar ze hield haar 's middags op de wandeling toch in het oog en zorgde dat zij geen oogenblik met Albert alleen was. Zij behoorde te waken voor de eer van de familie.
Emilie merkte 't en gaf haar handen vol werk. 's Avonds, toen ze op haar kamer waren, zei ze kortaf: ‘De kleine kleuter ziet heel goed dat jij jaloersch bent. Ik vraag je nog eens of je Albert aardig vindt of niet. Als je geen ja zegt, dan zal ik je morgen een verrassing bereiden. Eenmaal spreek ik hem toch alleen, en dan zeg ik 't hem.’
Den volgenden dag was 't weer hetzelfde. Louise zei honderd maal tot zichzelve dat 't maar gekheid was, dat Emilie haar maar plaagde, doch ze moest tevens bij zichzelve bekennen dat 't haar hinderde. Emilie zou wel niet zoo ongemanierd wezen om haar bedreiging ten uitvoer te leggen, maar al vond ze het lastig en beneden zich om haar achterna te loopen terwijl dit volstrekt niet noodig was, zoo deed zij 't toch.

{==199==} {>>pagina-aanduiding<<}

Daarom zei ze 's avonds, toen Emilie weer verzekerde dat zij haar plan zou doorzetten: ‘Je zoudt mij bijzonder veel pleizier doen als jij 't niet deedt. Ik vind 't ongepast en ik wou niet graag’...
‘Wat wou je niet graag?’
‘Ik wou niet graag, dat Albert iets van jou dwaasheid vermoedde. 't Kon een reden zijn, dat hij’....
‘Dat hij van zijn kant er mee voor den dag kwam, nog eer ik er iets van gezegd had. O, dat zou heerlijk zijn.’
‘Dat bedoel ik niet. Ook zie ik niet in waarom dit zoo heerlijk zou wezen?’
‘Maar wat bedoel je dan? Ik vind je vreeselijk geheimzinnig.’
‘Ik bedoel dat Albert, als hij vermoedt dat wij over zulke maligheden praten, er misschien op eens een eind aan zal maken, en....gauw weggaan.’
‘En dat zou je heel naar vinden, hé?’
‘Ik zou 't niet aardig vinden. Wij zijn al zoo goed aan mekaar gewend. Wij hebben aan Albert een prettigen cavalier; papa en mama zijn bijzonder op hem gesteld!’
‘Ik vroeg of je 't heel naar zoudt vinden. Antwoord daar nu eens op met ja of neen, zonder papa en mama er bij te sleepen.’
‘Ik zei al, dat hij een prettige cavalier is. Is dat niet genoeg?’
‘Neen, dat is niet genoeg. Dat is veel te weinig. Ik moet precies en duidelijk hooren of gij 't heel naar vinden zoudt als hij wegging.’
‘Als hij wegging? Nu ja, dat zou ik naar vinden.’
‘Naar? Ik heb gevraagd heel naar. Maar dat is tot daaraan toe. Maar waarom zou je 't naar vinden? Enkel en alleen omdat hij een prettige cavalier is?’
‘Je bent mal en ik ben mal dat ik je antwoord.’
‘Ik ben maar een kind en vraag als een kind. Zeg eens, Louise, maar kijk mij goed aan en geef mij een zoen als je geantwoord hebt: vindt je Albert niet heel, heel knap en heel, heel lief, en zou je niet heel jaloersch wezen op iedereen op wie hij verliefd was, en ben je dat zelfs niet een beetje op mij, alleen maar omdat ik hem wat veel naloop. Als je eerlijk antwoordt, dan zal ik een groote opoffering voor je doen. Toe, zeg nu eens oprecht: Houdt je niet veel, heel veel van Albert?’
Ze had haar arm om den hals van haar zuster geslagen en stak haar de kersroode lippen toe. Louise lachte, maakte een

{==200==} {>>pagina-aanduiding<<}

afwijzende beweging, zei voor de honderdste maal dat ze een dwaas kind was, maar gaf haar toch den kus, waarom ze gevraagd had. 't Was of ze zich verlicht voelde, nu zij zeker wist dat Emilie er voor zich zelf maar gekheid van maakte.
De meisjes waren niet mooi, doch zooals ze daar stonden vormden zij een heerlijk geheel. Ze hadden bij de tint ook de losheid en lenigheid van het ras waartoe haar moeder behoorde doch vermengd of als ge wilt saamgekoppeld met die uitdrukking van hooger beschaving, die wij in den Europeër eerbiedigen. De gelaatshoek was aristocratischer, de lippen minder dik en het haar niet zoo sluik als bij de Javanen. In hare oogen lag een eigenaardige mengeling van hartstocht en zachtaardigheid, gepaard met een levendigheid, die aan humor en schalkschen zin deden denken.
‘Ik vraag niets meer,’ jubelde Emilie. ‘Ik weet genoeg. Ik weet alles. Ik zal er niets van aan mama zeggen, maar ik zal zorgen dat mama u wat meer met hem alleen laat. Ik dacht 't wel. Ik dacht 't wel.’
Louise lei haar de hand op den mond. ‘Schreeuw zoo niet en praat niet zulke zotteklap. Er is niets. Ik hoef met Albert niet alleen te wezen. Ik ben niet zoo mal als jij, al was er iets van aan. Ik geloof nooit, dat Albert bijzondere attentie’...
‘O, dat zal wel komen. Jij moet veel met hem alleen zijn. Als hij met jou alleen is zal hij wel vertellen wat hij op zijn hart heeft. Heb je niet gemerkt dat hij van middag bijzonder vriendelijk tegen jou was?’
‘Niet meer dan anders. Maar jij waart ook erg ondeugend en plaagdet hem verschrikkelijk.’
‘Ik zal dat nu niet meer doen. Als ik met hem alleen ben, zal ik hem zeggen, dat jij’...
‘Lieve God, Emilie, wees nu toch eens ernstig en doe mij het zielspleizier van nooit met een woord te zinspelen op de gekheden, die gij in uw hoofdje gehaald hebt. Er is niets van aan. Albert kent ons en wij hem nog geen acht dagen.’
‘Lang genoeg om hem verliefd temaken tot over zijn ooren toe. 't Heeft bij u immers ook maar een paar dagen noodig gehad?’
‘Je zult ons nog compromitteeren. Zet dat toch uit je hoofd.’
‘'t Gaat er niet meer uit. Ik ben veel te blij dat ik gelijk gehad heb. Ik wist 't wel. Geef mij nu nog een zoen. Dan beloof ik, dat ik mij met niets zal bemoeien, stil toekijken en

{==201==} {>>pagina-aanduiding<<}

mij in mijn hart verheugen. Ik vind Albert ook heel aardig. Ik wil hem graag tot broer hebben.’
Ze gaven elkaar den tweeden kus, Louise ditmaal met bijzondere levendigheid en hartelijkheid. Ze zei dat Emma veel verstandiger was dan zij gedacht had en dat ze haar nu in 't geheel niet meer voor een kind hield. Ze vond haar ook heel lief.
Emilie maakte er zich van nu af een plicht van te zorgen dat Albert en Louise dikwijls bij elkaar waren. Op de wandelingen in den omtrek, liep zij een heel eind met de jongens vooruit en wist mama mee te troonen of maakte zij behendig gebruik van een kronkeling in den weg om de anderen van hen te doen afdwalen. Ze had er zoo'n schik in, dat ieder ander dan Albert het zou bemerkt hebben. Albert echter nam er geen notitie van. 't Was voor hem 't zelfde met wie van zijn gezellige en vriendelijke reisgezellinnen hij liep, al kon hij zich niet ontveinzen dat de zedigheid en toenemende verlegenheid van Louise, als ze met hem alleen was, een bijzondere aantrekkelijkheid voor hem hadden. Doch alleen in zoo ver als zij zijn ijdelheid streelden en hem deden gevoelen hoever hij in jaren en kennis boven haar stond. Louise was in zijn oog nog een kind. Zij luisterde met ingehouden adem naar zijn verhalen omtrent het studentenleven te Delft, de bals die hij had bijgewoond, de opera-voorstellingen in den Haag, die hem in verrukking gebracht hadden. Ze keek tot hem op als tot een hooger wezen. Wanneer hij haar prees om de een of andere reden, dan kleurde een vuurroode gloed haar de bruine wangen. Ze was dan gelukkig als een schoolmeisje.
Emilie had beloofd dat zij zich met niets bemoeien zou, en ze meende niet beter haar woord te kunnen houden dan door mama er buiten te houden; doch mama zou geen Indische hebben moeten zijn om niets te vermoeden van 'tgeen er omging. Van den eersten dag af had zij in haar stoute verbeelding uitgemaakt dat 't dien weg op moest, dat Albert geknipt was voor haar oudste. 't Werd hoog tijd dat de oudste geëngageerd raakte. Louise was stiller van aard dan Albert, maar dat was juist goed. Ze pasten volkomen bij mekaar. Zij zou wel zorgen dat Louise geen neen zei als Albert haar vroeg. Wat Albert betrof vrijdde zij zelve druk mee.
't Was intusschen voor de zielsrust van Louise een gevaarlijk spel. Honderdmaal als zij met Albert alleen was, was ze op het

{==202==} {>>pagina-aanduiding<<}

punt weg te loopen, maar telkens bleef zij, omdat ze zich niet kon losrukken van de bekoring. Ook zou 't gek, al te gek geweest zijn. Albert zou niet weten hoe hij 't had. Wat moest hij wel van haar denken?
Wat moest hij wel van haar denken! O, als zij zijn volle welluidende stem hoorde, als hij zich tot haar overboog, en bij de een of andere levendige beschrijving van een werkelijk of dramatisch tooneel door hem bijgewoond, haar in de oogen keek als wilde hij zich overtuigen dat ze alles begreep en de geestdrift, die hem bezielde, in haar overstorten, dan vergat zij dat Albert een verkeerde opvatting van haar verhouding tot hem zou kunnen krijgen; dan gaf ze zich geheel over aan den wensch, dat hij denken mocht, wat het geval werkelijk was, hoe ze met elk uur, met elke minuut, dieper verward raakte in haar gewaarwordingen en gevoelens; dat zij hem aanhing met al de kracht en al den gloed waardoor het hart van de dochters uit warmer oorden in vuur en vlam gezet wordt, waardoor zij, wanneer het zich niet mag meedeelen aan het voorwerp harer liefde, verteerd worden. O, wat deerde 't haar in die oogenblikken of hij haar minder zou achten wellicht, indien hij maar wist dat ze hem beminde? Wat bekommerde zij er zich om of hij haar half vragend en twijfelend aankeek? 't Eenige wat haar aanging en deed trillen van ontroering, was de zaligheid die haar vervulde, was de vraag of 't haar gelukken zou de liefde, die haar bezielde, in hem over te storten. God alleen wist of er niet een dag zou aanbreken, waarop zij met alle regels der conventie zou mogen breken, en zich aan zijn borst, aan zijne knieën neerwerpen, om te bidden om een woord van aanmoediging, een enkelen kus van zijn lippen, een wenk, dat hij haar begreep en haar niet verachtte.
Nog eens, men verbaze zich niet over deze snelle ontwikkeling van den hartstocht. Wij Westerlingen met onze kalme berekeningen, onze verstandige overleggingen, zelfs wanneer wij door de liefde of door den haat verteerd worden, verstaan het haastige kloppen van het hart onzer broeders en zusters van gemengden bloede niet. Wij hebben geen begrip van de groeikracht eener plant, die soms in een enkelen nacht haar vollen wasd om bereikt, die 's avonds nog ternauwernood knoppen vertoont en 's morgens bij het opgaan der zon een schat van bloemen aanbiedt, opdat de zon ze kleure. 't Ware te wenschen, dat wij, zooal niet alles, er

{==203==} {>>pagina-aanduiding<<}

ten minste iets meer van verstonden, dan wij doen. Al is 't voor de maatschappij beter dat de samenleving niet elk oogenblik bewogen wordt door een electrischen schok, omdat 't dezen of genen behaagt buiten de orde te treden, de ijver waarmee wij dag aan dag onze krachten, en vaak onze beste krachten, besteden om de draden en draadjes, die het geheel samenhouden, stevig aan te halen, sluit maar al te vaak onze oogen voor de rechten en aanspraken van het onbedorven, zij 't dan ook tevens ongedisciplineerd hart.
't Was voor Louise een zegen, dat er ten minste ééne was, die haar geheel verstond. Als zij 's avonds haar gloeiend gelaat aan de borst van haar zuster mocht verbergen, kon ze uitschreien, en dat gaf haar lucht.
‘O, Emy, ik ben zoo bang dat hij mij verkeerd begrijpt. Ik voel zoo diep dat hij op mij neerziet als op een kind, waarmee hij praten en lachen en stoeien kan, zonder dat ik er iets anders uit mag afleiden dan dat hij goed en vriendelijk voor mij is, zooals hij 't is voor u, voor de jongens, voor mama zelfs. En ik zie hoe langer hoe hooger tegen hem op. Morgen ga ik niet mee uit. Ik kan niet. Ik durf niet.’
‘Dwaas kind,’ antwoordde Emilie, ‘want nu ben jij eens het kind en ik de wijzere zuster; dat zal wel veranderen. Denk je dat ik geen oogen heb en niet zie wat er omgaat? Albert is tot over de ooren verliefd. Hij zal morgen wel spreken, en mijn zusje voor eeuwig troosten.’
‘Meen je dat? Geloof je dat, Emy?’
‘Wel zeker, lieve. Of loopt hij weg als je alleen met hem bent?’
‘Neen, hij loopt niet weg, maar hij vertelt mij van alles behalve van dat ééne wat ik zou willen hooren. Zeg, lieve, geloof je niet dat hij mij kinderachtig vindt?’
‘Jou kinderachtig. Ik sta er voor in, dat dát niet kan, niet mag, dat 't nooit in hem zal opkomen. Ik zelf ben nog een kind, zooals jij altijd zegt, maar daarom te meer kan ik begrijpen en weten hoe hoog jij staat, hoe onmogelijk 't is, dat hij op jou neerkijkt.’
‘Och, Emy, ik ben zoo hoog, zoo verheven niet. Hij, hij alleen is ver boven mij verheven. Emy, wil je oprecht en eerlijk en trouw antwoorden op mijne vraag? Maar geef mij eerst een kus.’
Emy gaf haar zuster een kus. Ze gaf er haar drie, vier......

{==204==} {>>pagina-aanduiding<<}

‘Daar, lief, goed, best zusje, is 't genoeg? Vraag wat je vragen wilt.’
‘Emy, ik wil weten of ik kinderachtig en onbeduidend ben - neen, dat bedoel ik niet, ik bedoel of ik zóó ben, dat Albert den indruk moet krijgen dat ik 't ben. Ik wil vragen of jij denkt dat ik naar hem........ vrij, dat ik mijn best doe........ om hem te behagen. Ik wil dit weten, want als dat zoo is.....’
‘Dan zou je leelijk, onpleizierig, onvriendelijk willen wezen?’ vraagt Emy schalks.
‘Neen, lieve, maar dan zou ik mijn best willen doen om al die leelijke indrukken weg te nemen, door hem te laten gevoelen....’
‘Dat je daarmee niets, niemendal bedoelt?’
‘Neen, neen, kind, dat ik dat alles lijden, verdragen wil, dat ik niet bang ben om door hem veracht te worden, als ik hem maar overtuigen kon, hoe lief ik hem heb. O, Emy, ik heb hem zoo lief, zoo zielslief.’
‘Is 't anders niet? Dat weet ik al lang, mijn engel, mijn lief, best zusje. Maar heb je niets meer te zeggen?’
‘Meer? lieve’.... en Louise boog haar hoofdje weer op den schouder van Emy. ‘Meer? Wat wilt ge meer dan dat ik hem liefheb? Ik heb 't dadelijk gevoeld toen ik hem zag, dat hij en hij alleen mij gelukkig kon maken; zonder hem is er voor mij geen geluk, niets dan ellende en ongeluk. O, Emy, ik heb hem zoo lief.’
‘Geduld, mijn lief, best zusje. Gij zijt overspannen en opgewonden. Geduld. Hij zal morgen zijn hart wel voor u uitstorten. Hij is ook niet blind of gek. Wat wil hij meer, beter, huiselijker dan uw liefde?’
't Was of Emilie het kleine moedertje en Louise het kind van datzelfde moedertje was. Emy wiegde haar aan haar hart en verzon allerlei zoete, vriendelijke namen. Zij was er zeker van dat Albert morgen zeggen zou wat hij noodzakelijk zeggen moest, wat in zijn hart besloten lag en er uit wou. ‘Misschien durft hij niet,’ zei ze eindelijk. ‘Hij is nu de secretaris van papa. Hij kijkt misschien tegen je op. Hij moet al zijn moed nog bijeen verzamelen om de kans te wagen. Maar morgen zal hij stellig spreken. Ik zeg 't u.’
Ik zeg 't u! Doch de dag van morgen kwam en Albert sprak wederom niet. Albert scheen door eerbied of door schroomval-
{==205==} {>>pagina-aanduiding<<}
ligheid of wie weet waardoor teruggehouden te worden. ‘Ga hem halfweg te gemoet,’ zei Emilie, ‘laat hem raden, voelen, vermoeden wat er in u omgaat. O, ze zijn zoo onbeholpen soms die mannen.’
Louise glimlachte, doch ze antwoordde niet. ‘Hoe dikwijls hebt ge mij op die manier en met diezelfde woorden al gerust-gesteld of liever tot zwijgen gebracht?’ vroeg ze.
‘Dat weet ik niet, maar ik zal er mee voortgaan tot Albert mij gelijk geeft. O, hij zal mij gelijk geven. Reken daarop.’
Er was een wanhopige eentonigheid in deze avondgesprekken, want ze kwamen met onverstoorbare regelmatigheid terug. Emilie putte al haar kracht uit de eeuwigdurende herhaling harer verzekerdheid, dat de volgende dag haar zus zou troosten en voor immer gelukkig maken, en Louise lei avond aan avond haar hoofd neer op het kussen met het geloof in een verzekering aan welke zij bij 't ontwaken niet meer geloofde.
‘Zal ik 't hem zeggen?’ vroeg Emilie telkens aan het eind.
‘Neen, zeg 't hem in 's Hemels naam niet. Als iemand het zeggen moet, dan zal ik zelf 't doen. Maar gij gelooft immers dat hij wel uit zich zelf zal spreken?’
‘Ja,’ was steeds het antwoord, ‘dat geloof ik zoo vast als dat ik u daar voor mij zie met uw betraande oogen en uw bleek gezicht. Hij zal en moet spreken. Als gij nog maar een dag geduld hebt.’
Doch de dag brak aan en de dag ging voorbij, zonder dat Albert scheen te vermoeden hoe er met zenuwachtige spanning naar zijn verklaring werd uitgezien. Aan 't eind van elken dag zei Louise: Nu is alle hoop verdwenen, en Emilie: Nu zijn wij pas aan 't begin.



{==206==} {>>pagina-aanduiding<<}

XXI. Vervolg.

Papa hield zich alsof hij niets bemerkte, tot 't niet langer een geheim kon blijven, dat Louise met den dag bleeker en bleeker werd. Met haar aangeboden levendigheid deelde zijn vrouw hem haar bezorgdheid en haar angst mede.
‘Ik maak mij ongerust over Louise, Wolters,’ zei ze op zekeren morgen. ‘Ze ziet er zoo akelig uit, dat wij den dokter zullen ontbieden. Of zou haar wat anders mankeeren? Ik heb haar ondervraagd, maar ze lachte en zei dat het niets was. Vermoedt jij niets.’
‘Wat zou ik vermoeden?’ was het ontwijkend antwoord. ‘Louise is oud genoeg om te spreken, als er een andere oorzaak voor haar bleekheid bestaat dan dat ze zich wat vermoeid heeft misschien. Gijlieden zijt in den laatsten tijd nog al druk uit geweest. 't Is nog voorjaar. Mogelijk heeft zij zich te weinig ontzien in de avondlucht.’
‘Hebt gij geen ander vermoeden?’
‘Ik weet niet wat ik vermoeden zou. Louise is altijd een goed kind geweest. Ze zou u haar vertrouwen wel geschonken hebben als er een andere reden bestond.’
‘Gij zegt niet alles wat gij denkt.’
‘Dan zal ik duidelijk spreken. Ik meen dat wij de mogelijkheid moeten aannemen, dat er tusschen onzen jongen vriend van Duren en Louise iets om kan gaan wat haar bezighoudt en in onrust brengt. Ik zeg niet, dat ik dat zou veroordeelen. Maar ik verbeeld mij dat gij, haar moeder, wel de eerste zoudt zijn aan wie zij haar vertrouwen schenken zou.’
Dat was duidelijk genoeg. Voor zoover zij geen verwijt bevatte, bevatte deze opmerking een vingerwijzing. Mevrouw Wolters begreep de bedoeling en besloot er zich naar te richten. Nog den eigen avond na dit korte gesprek nam zij Louise in het verhoor, en ditmaal zoo ernstig dat Louise haar niet ontsnappen kon. Zij beleed wat er in haar omging. Keurde

{==207==} {>>pagina-aanduiding<<}

mama dit af? Deed zij verkeerd door aan haar gevoel voor Albert toe te geven?
‘Gij hadt uw vader en mij de zorg en bekommering over u kunnen besparen, lief kind,’ was het antwoord op deze vraag, ‘doch wat mij betreft, kunt gij gerust zijn. Ik vind uw keus heel natuurlijk. Albert is voor mij de liefste schoonzoon, dien ik zou kunnen verlangen. Ik zal uw papa zeggen dat hij hem beduiden moet, dat gij hem liefhebt. Hij zal u dan morgen vragen en gij zult geen neen zeggen.’
‘In 's hemels naam, mama, doe dit niet. Ik heb Albert zoo lief als iemand hem maar zou kunnen hebben, maar ik zou mij dood schamen indien hij wist wat u daar gezegd hebt. Laat alles aan mij over. Albert houdt van mij, en dan zal hij 't mij van zelf wel zeggen, of hij houdt niet van mij, en dan’...
‘Maar ik ben zeker, dat hij van u houdt. Hij durft niet sedert hij de secretaris van uw papa is. Hij ziet tegen u op. Hij is bang, dat wij hem zullen weigeren. Ik zal hem zeggen, dat wij’...
‘O, ik bid u nog eens, mama, doe dat niet. Vertel ook niets aan papa van 'tgeen ik u gezegd heb.’
‘Maar, lieve kind, dan blijft alles zooals 't is. Laat mij mijn gang gaan. Ik ben ouder en wijzer dan gij.’
‘Albert zal mij verachten, wanneer hij weet, dat ik hem liefheb, zonder dat hij van zijn kant mij eenige aanleiding gegeven heeft om te denken dat ik meer dan een kind voor hem ben. O, mama, als hij mij eens niet liefhad; als hij eens antwoordde op uw vraag dat hij geen oogenblik gedacht heeft aan de mogelijkheid, dat wij voor elkaar iets anders dan broer en zuster zouden kunnen zijn; als hij mij eens als een kind beschouwde waarvan hij gemeend had... O, ik bid u, mama, ik bid u spreek er niet over met papa en laat Albert niets merken. Indien hij niet uit zich zelf tot mij komt; indien ik niet het volle recht behoud om hem gelukkig of ongelukkig te maken; indien hij niet als een smeekeling voor mij staat, maar als een, die mij uit genade of uit berekening zijn liefde aanbiedt, dan wil ik liever in deze vreeselijke onzekerheid voortleven....’
't Was opmerkelijk met welk een uitdrukking van fierheid en onafhankelijkheid deze verklaring gepaard ging. Voor ons, die de gesprekken van beide zusters beluisterden, voegt zich daarbij de merkwaardigheid, dat zij ten eenenmale afweek van wat Louise tot Emilie gezegd had en van de stemming waarin zij

{==208==} {>>pagina-aanduiding<<}

nu en dan als ze alleen waren tot Albert had opgezien. Maar ieder, die de jonge dochters uit gemengd bloed kent, zal in deze tegenstrijdigheid de ware type ontdekken. Ze worden beurtelings door hartstocht en door gevoel van eigenwaarde beheerscht. Ze gevoelen zich evenzeer de slavinne van den man als de Vorstin, die hem aan hare voeten wenscht te zien. In haar teugelloozen hartstocht zien zij niets dan het doel van al haar denken, de genegenheid van hem dien ze liefhebben. Doch plaatst haar in tegenwoordigheid van vader of moeder tegenover de conventie van het leven en ze zullen u verbazen door haar hooghartigheid. Is het eerste een erfdeel van moeders zij en 't andere een blijk van verwantschap aan het ras, dat de wereld beheerscht door zijn zedelijke waarde, wij hebben in de overweging van beide eigenschappen, die de natuur tot haar volle recht laat komen doch tevens boven de vrije uiting der natuur de zelfbeheersching ten troon verheft, een koninklijk verschijnsel te begroeten, dat der maatschappij ten goede kan komen indien wij het op de rechte waarde weten te schatten. Louise werd verteerd van verlangen naar het oogenblik waarop Albert zeggen zou dat hij haar liefhad, doch toen zij ook maar even den blik geslagen had op de mogelijkheid dat hij haar uit achting voor haar vader zou kunnen zeggen wat niet ten volle zijn eigen meening was, wees zij zijne liefde verre van zich. Zoo zijn ze, de kinderen van gemengd bloed. Zijn ze slechter omdat ze schijnbaar minder logisch zijn dan de onze?
Meneer Wolters vernam van zijn vrouw wat Louise haar bekend had en voelde zich door die mededeeling niet op zijn gemak. Hij hield reeds genoeg van Albert om een verbintenis van dezen met een zijner beide dochters niet onmiddellijk te verwerpen, en hij was onbekrompen genoeg om daarbij geen rekening te houden met het feit, dat Albert op dit oogenblik meer dan arm was. De aristocratie van het geld tiert niet welig op gronden waar in korten tijd soms enorme fortuinen kunnen gewonnen worden, alleen door vlijt en energie. Maar meneer Wolters wist dat Albert een ander beeld dan dat van Louise in zijn hart omdroeg, en zijn eerste gedachte was daarom zijn kind tegen haar zelve in bescherming te nemen en te waarschuwen.
Doch op 'tzelfde oogenblik deinsde hij daarvoor terug. Had hij het recht een geheim, dat hem in vertrouwen op zijn bescheidenheid was meegedeeld, te verraden, ook al was 't in zijn

{==209==} {>>pagina-aanduiding<<}

eigen belang en der zijnen? Maar mocht hij zijn kind, wier hartstochtelijkheid hij kende, aan de wanhoop prijsgeven, daar 't nog bij lange na niet zeker was, dat Albert niet aan een hersenschim voet gaf; dat 't voor dezen zelfs niet een zegen zou zijn wanneer een natuurlijk en volkomen gewettigde genegenheid hem vrij maakte van een band, die waarschijnlijk meer in wraakzucht en gekrenkte eigenliefde dan in een gezonde verhouding zijn oorsprong vond? Indien de argelooze liefde van Louise eens de zegepraal mocht behalen over de piëteit waarmede Albert aan zijn eerste kinderlijke genegenheid voor zijn nichtje vasthield, zou dit het beste middel zijn om hem geheel aan zich zelven terug te geven en geheel met zijn oom en voogd te verzoenen. Louise zou er te gelukkiger door zijn. Dankbaarheid zou zich bij Albert paren aan de overtuiging, dat hij zich vroeger bedrogen had in zijn zoeken naar geluk. Dit lag voor hem immers meer in den kring waarbinnen hij zich in de laatste weken bewoog, dan in het huis waar hij als een plant van vreemden bodem was opgekweekt. En zou Albert, geheel en al weer meester van zijn eigen hart, niet tevens al zijn veerkracht terug vinden en zich eene positie weten te verwerven, die hem de liefde van Louise en de achting van allen ten volle waardig maakte?
Meneer Wolters glimlachte, toen hij bij deze overwegingen zich zelf betrapte op het feit dat hij eigenlijk even veel dacht en even bezorgd was over de toekomst van zijn jongen secretaris als over die van zijn eigen kind. Hoe was zijn ingenomenheid met Albert zoo spoedig tot vaderlijke genegenheid aangegroeid? Was 't omdat hij meer en meer overtuigd was geworden van het deugdelijke zijner keus, toen hij Albert aan zijne handelszaken verbond? Of voelde hij zich aangetrokken door een karakter, dat, ondanks al zijn gebreken, in zijne oogen ver verheven was boven de alledaagsche figuren, die men onder de jongelui in het moederland gewoonlijk aantreft?
‘Ik geloof dat Albert mij al meer heeft ingepakt dan ik voor mogelijk gehouden had,’ zei meneer Wolters tot zich zelf. ‘Hij doet zijn werk met een toewijding, die mijne verwachtingen ver overtreft. Hij is vlug en ijverig en heeft zijn eigen idees omtrent allerlei dingen, waarvan de meesten geen notitie nemen dan om hun patroon te behagen. Er zijn velen hier in Holland, die dat een fout achten. Zij willen machines maar geen menschen. Ik heb mij met die opvatting nooit kunnen

{==210==} {>>pagina-aanduiding<<}

vereenigen. Ik geef de voorkeur aan neuswijzigheid, als 't niet anders kan, boven slavernij.’
Deze laatste woorden wezen op een ondervinding, welke 't ons gemakkelijk maakt een kort overzicht te geven van de wijze waarop Albert zijn secretariaat opvatte. Van den aanvang af had hij zich zekere vrijheden veroorloofd, die hem op een gewoon Hollandsch kantoor als onbescheidenheden zouden zijn aangerekend, doch die meneer Wolters als deugdzame qualiteiten opgenomen en genoteerd had, omdat hij van Albert meer dan een gewonen klerk wenschte te maken, en hij in hem reeds aanstonds den toekomstigen raadsman zijner zonen zag. Wanneer Albert inzage verzocht van de correspondentie, vroeger gevoerd met de personen of huizen tot wie hij zich op bevel van zijn patroon te richten had, dan werd hem dit niet geweigerd als onnoodige bemoeizucht, maar met vreugde toegestaan, en 't was merkwaardig hoe gretig de jonge man van de vergunning gebruik maakte. 't Was hem zelven een verrassing, dat hij zich hals over kop in die correspondentie wierp en met het grootst-mogelijke genoegen daarin rond zwom. Nooit had hij zich voorgesteld dat een correspondentie over koffie en suiker zoo aantrekkelijk en werkelijk onderhoudend kon zijn. Hij kreeg eerbied voor den handel, als de edelste openbaring van het verkeer der volken, als de dichterlijke vorm van het burgerlijk begrip van winst en verlies. Hij zag in, hoe dat denkbeeld van winst en verlies in verband staat met dat van beschaving en verlichting; hoe het onderling vertrouwen, gecontroleerd door den argwaan, die den handel aangeboren is, de verstverwijderde volken tot elkander brengt; hoe in den handel de zuiverste thermometer ons aangeboden wordt voor de hoogte waarop de beschaving en de verlichting van een land gestegen zijn. Dank zij zijn wetenschappelijke opleiding, waarvan hij, helaas! te weinig geprofiteerd had, zag hij al het oppervlakkige en ongemotiveerde van de gewone opvatting in, als zou de handel niets anders wezen dan een uitgebreide smokkelarij, onder de bescherming der wet, en hij verheelde dien indruk niet. Doch wij keeren tot meneer en mevrouw Wolters terug.
‘Laat Louise eens bij mij komen. Ik wil zelf met haar spreken,’ zei de eerstgenoemde. ‘In zaken als deze is alle mogelijke voorzichtigheid en omzichtigheid noodig. Zeg haar, dat ik alles weet. Geheimzinnigheid is de dood voor de waarheid.’

{==211==} {>>pagina-aanduiding<<}

Louise stond tengevolge van dit hevel een kwartier later voor haar vader. ‘Keurt u mijn liefde voor Albert af?’ vroeg ze bedeesd.
‘Lieve kind, ik denk er niet aan uw genegenheid af te keuren. Doch ik heb mij afgevraagd of gij sterk genoeg zult zijn elke teleurstelling op dit punt het hoofd te bieden. Laat ons om aannemen dat Albert niet van u houdt, dat zijn vriendelijkheid en voorkomendheid niets anders is dan een beantwoording van de gastvrijheid en de vriendschap, welke hij van ons genoten heeft. En zeg mij dan eerlijk en rond, zoudt ge met een mindere genegenheid dan die gij hem van uwen kant zoudt aanbieden, tevreden en gelukkig zijn?’
Louise sloeg de oogen neer. Zij bloosde en zweeg.
‘Kom, spreek open en vrij. 't Is geen misdaad, dat gij Albert liefhebt. Ik kan mij dat heel goed voorstellen. Ge zijt volwassen. Albert is een flinke knappe jongen. Waarom zou 't nooit in u hebben mogen opkomen, dat hij u gelukkig zou maken; waarom zoudt ge hem niet mogen liefhebben?’
Louise haalde ruimer adem. Zij voelde zich door haar liefde voor Albert verheerlijkt en geadeld. Haar vader, de man in wien voor haar alle wijsheid van hemel en aarde zich vereenigde, haar afgod en die van het geheele gezin, noemde haar genegenheid niet veroordeelenswaardig, niet strafbaar. Zij greep zijn beide handen en antwoordde, terwijl haar oogen zich met tranen vulden: ‘Ik heb hem zoo lief als hij waard is bemind te worden. O, papa, ik weet zeker dat ik hem gelukkig zou maken.’
‘Goed, lieve beste, maar ik vroeg naar het omgekeerde. Als Albert u eens niet zóó liefhad als gij hem...?’
‘Hij is altijd vriendelijk en goed voor mij. Als hij dag aan dag ziet dat ik alles, alles voor hem wezen wil, dat ik leef voor hem, dat hij mijn alles, mijn eenige is, dan zal hij mij immers ook heel lief krijgen, niet waar? Dat zal hij immers?’
‘Maar lieve, 't zou mogelijk zijn, dat een andere hem nog nader aan 't hart lag....’
Louise werd doodsbleek. Haar vader schrikte van de uitwerking zijner woorden. Hij trok haar naar zich toe en drukte haar aan zijn borst. Daarna zweeg hij en zag met bezorgdheid op haar neer, want ze trilde van aandoening. 't Was duidelijk dat de gedachte aan die mogelijkheid nog niet bij haar was opgekomen, dat zij zich met bovemnenschelijke kracht tot de hoogte van

{==212==} {>>pagina-aanduiding<<}

dat denkbeeld moest opwerken. Doch zich eensklaps vermannend sprong ze als met éen sprong over alle andere gewaarwordingen heen en zei, terwijl ze met een pijnlijken glimlach tot haar vader opkeek:
‘U maakt er gekheid van. Ik bid u, doe dat niet. 't Doet mij pijn.’
‘Maar gij dient u toch vertrouwd te maken met de mogelijkheid, lieve; versta mij wel: met de mogelijkheid. Indien eene andere dan gij hem reeds liefhad; of indien hij van zijn kant het beeld van eene andere omdroeg in zijn hart, dan zoudt gij toch niet willen....’
Wederom schoten haar oogen vuur. 't Zachte bedaarde kind scheen op dit oogenblik een wild dier, aan 'twelk men zijn buit poogt te ontnemen. Haar stem klonk heesch en haar ademhaling was pijnlijk. Haar vader zelf, ofschoon wel gewoon aan de uitbarstingen van hartstocht bij de kinderen van het Oosten, schrikte voor de uitdrukking van haar gelaat terug. ‘Ik haat allen, die hem mij zouden betwisten. Ik zou ze dooden of zelf van ellende bezwijken.’
Was dit voor meneer Wolters het geschikte oogenblik om zijn kind op de hoogte van den toestand te brengen, haar te zeggen wat hij reeds wist en zij eenmaal zou moeten vernemen?
Wie hem veroordeelen wil, omdat hij zweeg en niets beters wist te doen dan zijn hand op haar gloeiend voorhoofd te leggen en haar te troosten gelijk men een kind vertroost, vindt bij ons geen instemming. Zelfs zouden wij niet durven verzekeren dat 't onvoorzichtig en onbetamelijk was, nu haar vader zelf den indruk zijner woorden onmiddellijk weer poogde uit te wisschen. 't Was immers natuurlijk, dat hij met beide handen de eenige kans tot bevredigende oplossing aangreep; dat hij zichzelf dwong ook het onwaarschijnlijkste als mogelijk aan te nemen? 't Was niet bewezen dat Albert zijne dwaze meening, alsof hij het hart van zijn nichtje beter kende dan Emma zelf, zou volhouden? Misschien viel die volkomen genezing samen met de vervulling van de wenschen van zijn kind....
‘Bedaar, lieve. Praat niet van haten en betwisten. En denk er eens over na of 't verstandig is van dood en sterven te praten, wanneer er sprake is van iets wat Albert zelf en Albert alleen kan beslissen. Heb ik gezegd, dat hij u niet lief-
{==213==} {>>pagina-aanduiding<<}
heeft? Is 't zeker dat hij aan eene andere de voorkeur geeft? Wat heb ik anders bedoeld dan dat gij u moet voorbereiden op elke mogelijkheid? Is dat niet verstandig en goed?’...
Louise hief haar hoofd weer op. De koortsachtige gloed, die van hartstocht en niets dan hartstocht getuigde, had plaats gemaakt voor een uitdrukking van nameloos lijden: ‘Uw mogelijkheden zijn verschrikkelijk; ik kan er mij niet eenmaal in denken, papa.’
‘Maar, lieve kind, dat zult ge toch moeten leeren. Wij moeten ons met alles, ook met het ergste, vertrouwd trachten te maken.’
't Was duidelijk, dat ze hem niet begreep. Ze maakte een beweging van onwil en huivering. ‘Ik kan mij niet vertrouwd maken met wat erger dan de dood zou zijn. Niemand, niemand in de heele wereld kan hem zoo liefhebben als ik.’
‘Maar lieve, wij kennen Albert nog maar zoo kort. Wij weten zoo weinig, eigenlijk niets van zijn verleden. Gij beiden zijt pas een paar weken in elkaars gezelschap. Ik zeg niet dat gij hem daarom niet lief kunt hebben, en hij u niet. Maar eene andere, die met hem is opgegroeid misschien, die hem jaren lang gekend heeft, kan (ik vooronderstel 't alleen maar) tot hem in een zoo nauwe betrekking staan, dat gij zelf....’
De toorn en de woede namen weer de overhand. Driftig rukte zij zich los uit de armen van haar vader. ‘Wat doet 't er toe,’ vroeg zij snel, ‘of wij elkaar weken of jaren gekend hebben? Als een bliksemstraal is de liefde voor Albert mij in het hart geslagen. Ik weet dat hij mij dooden zal, of mij voor eeuwig gelukkig maken. O, men behoeft niet te vragen hoe en waarom wij ons levensdoel, ons alles, aan een enkelen onder duizenden en millioenen verbonden hebben. Leer ons toch niet redeneeren waar het hart alleen beslissen mag en het hart alleen gelijk heeft.’
Dat was taal zooals nog nooit uit haar mond weerklonken had. De gloed verving de plaats der hoogere poëzie welke de erothiek van alle Oostersche volken kenmerkt, en hij was even onweerstaanbaar als deze. Meneer Wolters stond verbijsterd tegenover zijn eigen kind. Was dat het zachte, bescheiden, zelfs beschroomde meisje, dat nog ternauwernood de lange jurk had aangetrokken? Was dat het kind, 't welk gewoon was geen andere meening dan de zijne te hebben, dat nooit een schrede zette zonder naar hem op te zien, ten einde te vragen

{==214==} {>>pagina-aanduiding<<}

of haar gedrag wel zijn goedkeuring wegdroeg en of hij wel daar was om haar te steunen?
Welk een kracht moest er niet uitgaan van de liefde, die al deze bloesems in één enkel etmaal had doen opengaan. Meneer Wolters rilde bij de gedachte aan de gevolgen, indien die liefde tot teleurstelling mocht worden, die vuurgloed de arme zelve verteren.
‘Lieve kind,’ zei hij daarom. ‘Ik sta versteld over uw heftigheid. Gij, anders zoo zacht en lief....’
‘O, papa,’ viel Louise hem in de rede. ‘Ik ben geen kind meer. Ik heb in de jongste veertien dagen een geheel leven doorleefd. Ik ben trotsch op mijne liefde en ik zal haar weten te doen triomfeeren.’
‘Maar als Albert (blijf nu eens bedaard en redeneer ten minste zoo veel als onvermijdelijk noodig is) als Albert eens... niets... ik wil zeggen niet meer dan een broer voor een zuster bijvoorbeeld voor u gevoelde...?’
Zij liet opnieuw haar hoofdje aan zijn borst zinken. ‘Ik heb hem zóó lief, dat hij eindigen zal met mij wederkeerig lief te hebben,’ herhaalde ze treurig. ‘Zoudt u niet gelooven dat ik hem overtuigen zal; dat ik dit zal kunnen omdat ik hem zoo innig liefheb?... En dan, papa, mag ik immers op uwe hulp rekenen?’ voegde zij er vleiend bij. ‘Albert stelt zijn volle vertrouwen op u. Als er eene andere zijn mocht die hij liefheeft, dan zult gij hem wel doen inzien hoe hij met niemand ooit zoo gelukkig zal wezen als met mij. Niet waar, u zult hem dat wel beduiden?’
‘Ik begrijp u niet, lieve meid. Zoudt ge dan zijn liefde niet versmaden, wanneer hij op die wijze tot u werd gebracht, en meent ge dat ik, uw vader....’
Zij liet haar hoofdje nog zwaarder op zijn borst rusten. Ze durfde de oogen niet tot hem opslaan, van schaamte. Toch kermde zij meer dan ze sprak: ‘Ik kan zonder hem immers toch niet gelukkig zijn! Als hij mij versmaadt voor eene andere dan sterf ik van verdriet.’
Toen hij Louise weer van zich had doen gaan, omdat hij inzag dat voor ditmaal elke redeneering de spanning waarin zij verkeerde slechts vermeerderen zou, bleef meneer Wolters nog geruimen tijd in gedachten verdiept. Wat zou of kon niet het gevolg zijn van deze hartstochtelijkheid, die voor geen mogelijk-
{==215==} {>>pagina-aanduiding<<}
heid of waarschijnlijkheid zweeg, die alleen zwijgen zou voor het onverbiddelijke feit, en dan... om voor eeuwig onder te gaan in jammer en leed. 't Was waarlijk wel een geval om met ernst te overwegen, al wist hij dat de wisseling van gewaarwordingen en indrukken steeds plotseling is bij de kinderen van gemengd bloed. Louise was niet als de andere meisjes van haar ras, luchthartig en vroolijk van aard; zij had zich steeds onderscheiden door een zekeren ernst, dien haar vader als een waarborg van gemoedsrust en innerlijken vrede had begroet. Hij bad zich vergist. Hij zag op eenmaal, dat de wateren van den hartstocht dieper waren dan hij vermoedde, en hij wist niet wat hem in deze te doen stond. 't Geen het meest voor de hand lag durfde hij na het gesprek van zoo even niet meer. In elk voorwendsel om Albert te verwijderen zou Louise een verzet tegen haar liefde zien, die hij in beginsel had goedgekeurd. Ook verbood zijn gevoel van eigenwaarde en de eer van zijn familie Albert iets te laten vermoeden van wat er omging. Daarnevens begreep hij in Emy en zijn vrouw slechte bondgenooten te zullen vinden, zoolang zij niet evenals hij overtuigd waren van het hopelooze van Louises liefde. En toch had hij geen vrijheid haar met het verleden van Albert bekend te maken en zou dit met het oog op haar beider luchthartigheid ook onvoorzichtig zijn geweest.
Aldus kwam 't dat meneer Wolters, die het gemengd ras zoo goed meende te kennen en te begrijpen, zijn incompetentie om handelend tusschen beide te treden in een geval waarbij de rust van zijn eigen dierbaar kind betrokken was erkende, de zaken het gaan zooals zij gaan wilden, ofschoon met wrevel en met een gevoel alsof al zijn wijsheid en ondervinding geen knip voor den neus waard waren.


XXII. Een onweer zet op.

De weken en maanden waren op Nichfevechf voorbijgegaan zooals vele daarvoor en daarna. Even kalm als de natuur ver-
{==216==} {>>pagina-aanduiding<<}
volgde het leven zijn weg. 't Was vredig. 't Dreigde zelfs nu en dan eentonig te worden.
Emma had reeds meer dan een half jaar in de geregelde bezoeken van Eduard haar eenige, maar ook haar liefste afleiding gevonden. Zij twijfelde niet of zij was zoo gelukkig als zij maar verlangen kon. Al dreigde de gewoonte met haar heilloozen invloed, in haar hart rees geen oogenblik twijfel aan de oprechtheid en eerlijkheid van zijne liefde. Keek zij niet nog immer met eerbied tegen hem op? Was hij niet het toonbeeld van een man van kracht en zelfbeheersching? En was 't wel iets meer dan een voorbijgaand medelijden en de bewaring eener vrome herinnering als zij nu en dan aan Albert dacht?
O, zij verheugde zich steeds in de gunstige berichten, welke meneer Wolters haren vader omtrent haren speelmakker en broeder deed toekomen, doch daarbij bleef 't, en daarbij moest 't immers ook blijven? Een vergelijking van den jongen driftkop en Eduard zou niet meer of minder dan een rechtvaardiging van den hartstocht geweest zijn... en hoe kon zij daaraan ook maar denken!
En toch mocht zij nu en dan zich zelve niet ontveinzen, dat het opzien tot de volmaaktheid, waarvan Eduard de vertegenwoordiger was, ook zijn bezwaren heeft; dat het al te rustige en kalme voortvlieten van den levensstroom ook wel eens pijnlijk kan worden. Eduard maakte er immers blijkbaar al minder en minder werk van om haar in zijn eigenaardige richting mee te voeren. Als zij niet door een onbeperkt vertrouwen op hem was beheerscht, zou zij nu en dan de gedachte niet hebben kunnen smoren, dat hij haar verwaarloosde. Doch wat voor haar niet onopgemerkt kon blijven was, dat haar vader in de jongste weken soms stil en afgetrokken was, dat hij haar vermeed, dat hij onrustig scheen, wanneer Eduard verwacht werd en vaak neerslachtig als deze vertrokken was.
Zij waagde het niet de reden van 't een en ander te vragen. Zij trachtte zich op te dringen, dat zij 't zich verbeeldde. Ze werd daarin gesterkt door den glimlach van haar vader als zij soms zijn voorhoofd kuste en de rimpels poogde weg te strijken. ‘'t Is vergeefsche moeite, lieve’, klonk 't dan. ‘Ik word oud. Gij kunt met al uw liefde en zorg daaraan niets veranderen’ en hij deed zich geweld aan en was voor de rest van den dag weer zoo opgewekt en vroolijk als ooit te voren. 't Was dus duidelijk dat zij zich vergist had.

{==217==} {>>pagina-aanduiding<<}

Doch 't kwam eindelijk zoo ver dat zij de volle overtuiging kreeg zich niet vergist te hebben. Eduard verscheen op zekeren zondag en sloot zich, nadat hij haar ter nauwernood goeden dag gezegd en gekust had, met haar vader in diens bijzondere kamer op en de heeren bleven wel drie uur bijeen zonder zich om haar vermoedens of haar onrust te bekommeren.
Emma hield 't nu niet langer uit. Zoodra Eduard vertrokken was bestormde zij haren vader met vragen. Er was iets wat hem hinderde. Zij voelde zich ongelukkig door het gemis van vertrouwen, dat ten onrechte den naam van sparende en verschoonende liefde droeg. Haar vader mocht niet zoo geheimzinnig en zoo treurig en somber tevens zijn. Hij had nog nooit geheimen voor haar gehad en 't allerminst met Eduard mocht hij dingen verhandelen waarvan zij niets weten mocht. Zij wou hooren wat er omging, waarom haar goede vader op ditzelfde oogenblik zoo ernstig en strak voor zich keek. Of had zij zijn vertrouwen verbeurd?
Van Duren Senior was tegen dien toon niet bestand. Hij poogde te vluchten in het hoekje waar wij onze zwakke liefde bewaren, maar 't baatte hem niet. Hij zei dus: ‘Och, lieve meid, 't betreft handelszaken, en zooals gij weet moet men zich daarbij voorbereid houden op mooi weer en regenvlagen. 't Gaat in den handel niet anders; van daag voorspoed en morgen tegenspoed. Gelukkig volgt overmorgen de voorspoed van zelf weer.’
‘Maar u is immers niet meer in den handel? Ik ben daar recht blij om, want 't is toch niet altijd zeker dat overmorgen met zijn voorspoed werkelijk zal aanbreken. 't Kan wel eens heel lang aanhouden met stormen en regenen.’
Haar vader antwoordde niet dadelijk. Doch toen zij er nog iets wilde bijvoegen, zei hij: ‘Gij hebt gelijk, lieve, ik ben niet meer in den handel. Doch gij begrijpt dat men uit oude relaties allicht....’
‘Ik meen meer dan eens uit uw eigen mond gehoord te hebben, dat u alle oude handelsrelaties afgebroken hebt, dat u uit alle zaken u teruggetrokken hebt. Heb ik dat dan verkeerd verstaan of begrepen?’
‘Neen, gij hebt 't goed begrepen. Ik heb mij werkelijk uit alle zaken teruggetrokken. Maar begrijpt gij ook niet hoe 't gebeuren kan dat de oude geest van den handel ons weer te machtig

{==218==} {>>pagina-aanduiding<<}

wordt, dat wij een mooie kans om geld, veel geld te verdienen niet kunnen laten glippen? Dan is 't een zegen als men relaties en kennissen heeft, als men de onderscheiden firma's van nabij kent en weet wie men vertrouwen kan. Dan kan 't wel is waar door onvoorziene omstandigheden toch nog tegenloopen en kunnen de mooiste berekeningen falen, maar men heeft zich ten minste niets te verwijten.’
‘Maar, vader, ik meende, dat er voor iemand die geld genoeg heeft, geen reden bestaat om nieuwe winsten na te jagen. Wij bijvoorbeeld...’
‘Ge hebt gelijk, kind. Voor ons is 't niet noodig onze inkomsten te vermeerderen en daarvoor een deel van ons kapitaal te wagen, maar men kan desniettegenstaande in omstandigheden komen, die’
‘Zeg mij, bid ik u,’ viel Emma hem in de rede, ‘in hoever is Eduard er in gemoeid en is hij de oorzaak dat u opnieuw...?’
‘O, Eduard is doodonschuldig aan het geval. Ik zelf had meer doorzicht en beleid aan den dag moeten leggen.’
‘Maar heeft u dan wezenlijk geld, misschien wel veel geld verloren? Nu, ik zal mij daarover gemakkelijk troosten. Wij kunnen ons wel wat bekrimpen. Doch antwoord bid ik u duidelijker op mijne vraag omtrent Eduard.’
‘Eduard heeft er part noch deel aan. Hij zelf of liever zijn mama heeft er een klap van mee gekregen. Gelukkig is 't een oud en solied huis, dat van zoo'n beetje niet zal omvallen. Maar voor mij is 't geen onverschillig bedrag.’
‘Maar ik vroeg in hoever Eduard de oorzaak is dat gij uw geld, gelijk ik nu begrijp het geval te zijn dat gij uw geld in de eene of andere onderneming gestoken hebt, die mislukt is.’
‘Mislukt? Dat heb ik niet gezegd. Eduard, die mij 't eerst er attent op gemaakt heeft, is juist vandaag hier gekomen om mij haarlijn uit te leggen hoe 't heele geval niets is dan een quaestie van tijd. Als wij het kunnen uitzingen, dan komt alles onfeilbaar terecht. 't Moet terecht komen. 't Kan niet anders.’
Emma keek haren vader onrustig aan. Zij vermoedde dat 't met dat stellig terecht komen niet zóo in orde was als hij 't deed voorkomen. Doch ze durfde niet zeggen wat zij dacht; ze begreep dat haar vader haar hare onervarenheid op het gebied van den handel zou tegen werpen en dan was ze machteloos. Zij vroeg daarom:

{==219==} {>>pagina-aanduiding<<}

‘Is Eduard en zijn firma ook in diezelfde onderneming betrokken, en zijt u zeker dat alles solide is, dat 't alleen aan de tijdsomstandigheden te wijten is indien 't anders uitkwam dan u vermoed hadt?’
‘Natuurlijk ben ik daar zeker van. Als een firma als die van van Horst het een of ander op touw zet, dan kunnen lieden als ik gerust meegaan, zou ik denken.’
Dat was waar. Emma boog het hoofd voor dit argument. Ze was een koopmansdochter en in den eerbied voor de aanzienlijke firma's grootgebracht. ‘En meent Eduard ook, dat alles wel weer terecht zal komen?’
‘Wel zeker. 't Is maar de vraag of wij 't kunnen uitzingen, en dat is voor de van Horsten geen vraag. Ik voor mij vind 't alleen maar onpleizierig, dat ik om zoo te zeggen met den grooten stroom meega.’
‘Maar wanneer alles terecht komt, dan kunt u ook wel wat vroolijker en opgewekter kijken,’ zei Emma vriendelijk en glimlachend, nogmaals een poging doende om de rimpels van zijn voorhoofd te strijken. ‘Ik vind u niets aardig en niets mooi met dat onvergenoegde gezicht.’
‘Gij hebt gelijk, kind. Er is geen enkele reden om treurig te kijken. Eduard sprak in denzelfden geest als gij.’
‘Maar dan moet hij ook nooit weer zoo onbeleefd zijn om zich uren lang met u alleen op te sluiten en mij te laten gissen en raden tot ik de slagen van mijn hart kan tellen. Ik zal hem dat zeggen als hij weer buiten komt. Hij zou u heelemaal van streek maken met zijn lange conferenties.’
't Bleef er ditmaal bij. Van Duren Senior vermande zich door de verzekering, dat hij vroeger ook zoo kalm was geweest als Eduard en dat dit een eigenschap was, die in geen koopman mocht gemist worden, maar de eenzaamheid en rust maakten hem ongeschikt voor die soort van zaken. 't Was intusschen een zegen dat hij in Eduard zoo'n goeden raadsman had.
Emma berustte nu, doch toen zij over het een en ander nadacht, kwam de twijfel bij haar op of 't wel de eigenschap van een goeden raadsman was, haar bejaarden vader, die zich naar buiten had begeven om het woelige handelsleven te ontvluchten, weer te verwikkelen in de kansen van winst en verlies waaraan de handel ons blootstelt. Zij geloofde gaarne, dat bij zijn raadgevingen de wensch om haar vader van het een of ander

{==220==} {>>pagina-aanduiding<<}

geldelijk voordeel te doen genieten had voorgezeten, maar zij kon dit toch niet zoo dadelijk rijmen met de hooggeroemde bezadigdheid van haren galant. Voor 't eerst rees twijfel aan die eigenschap bij haar op. Zij besloot bij zijn eerstvolgend bezoek hem opheldering te vragen.
Eduard nam 't niet vriendelijk op, toen Emma hem in overeenstemming met dit plan aansprak. Voor 't eerst toonde hij zich knorrig en wrevelig. ‘Ik meende recht te hebben op meer vertrouwen dan ik van u schijn te genieten. Mij dunkt, 't moet u genoeg zijn, dat ik in de zaak in quaestie voordeel zie. Ik meen dat 't geen misdaad is uwen vader geld te laten verdienen.’
Emma schrikte. Ze wist ternauwernood of het misnoegen of vrees voor hem was, die haar een oogenblik met stomheid sloeg. Doch zich vermannend, antwoordde zij: ‘Ik meen van papa verstaan te hebben dat hij geld verloren had, dat er alleen maar een kans op voordeel, en volstrekt geen zekerheid overblijft.’
‘Gekheid. Dat zijn zaken waarvan gij geen begrip hebt. Uw vader zou beter gedaan hebben, u over de quaestie in 't geheel niet te spreken. Mij dunkt, dat het genoeg is als ik hem borg sta voor den goeden afloop, en dat heb ik gedaan.’
Emma zweeg, ofschoon volstrekt niet overtuigd. Als een vlijmende pijl schoot haar de gedachte door den geest, dat wanneer haar vader zijn vermogen verloren had, het gunst en genade zou wezen indien de rijke Eduard van Horst, de chef van het groote huis, zijn woord aan haar gestand deed; dat zelfs in het tegenovergestelde geval, als haar vader een belangrijke winst behaalde, Eduard een overwicht op haar zou krijgen, dat in alle opzichten hinderlijk zou kunnen zijn voor haar gevoel van eigenwaarde. Zij besloot haren vader over te halen aan de zaak zoo spoedig mogelijk een einde te maken, al was 't dan met verlies.
Doch toen zij dit deed, bleek dat Eduard zich niet ontzien had zijn ongenoegen ook aan zijn aanstaanden schoonvader te laten gevoelen. Hij had vrij onbewimpeld te kennen gegeven dat hij dit gelijkstelde met ontrouw en verraad. Emma had er niets mee te maken. Ze was eenvrouw. Zaken gingen de vrouwen niet aan.
‘En wat hebt u geantwoord?’ vroeg Emma terwijl ze zich op de lippen beet.
‘Ik geloof, lieve kind, dat hij gelijk heeft,’ was het mistroostige antwoord. ‘Ik geloof, dat hij gelijk heeft.’

{==221==} {>>pagina-aanduiding<<}

‘Maar uw gezicht heeft u verraden. U kijkt vandaag ook weer alles behalve vroolijk. Eiken morgen als de post uit Amsterdam komt, zie ik u de wenkbrauwen fronsen.’
‘Verbeelding, kind, niets dan verbeelding. 't Gaat alles heel goed. Nog alleen maar een beetje tijd en geduld, en ik zal dubbel zoo hard lachen als ik zuur gekeken heb.’
‘En staat Eduard er net zoo mee?’
‘Ik moest u daarop niet eens antwoorden. Maar om er voor goed een eind aan te maken wil ik u eens en voor altijd zeggen, dat. Eduard vrij wat meer schade, zou lijden dan ik, indien het onverhoopt mis mocht loopen. Hij zit er voor groote sommen in, en al kan hij 't beter velen, zou zijn verlies dus veel grooter zijn. Maar 't is niets. Alles komt terecht. Vraag nu niet verder.’
Emma beloofde het. Zij zou niets vragen. Zij zou vertrouwen en afwachten. Zij wist hoe solide Eduard was, en haar vader was veel te goed dan dat 't hem zou mogen tegenloopen. Doch hij moest haar beloven, dat 't dan ook uit zou wezen. Hij mocht niets meer aan dien leelijken handel doen.
Vader en dochter teekenden van weerszij dit verdrag. Doch wat baatte het Emma? Zij kon de vrees voor erger, die haar telkens bekroop, maar niet van zich zetten, want de toenemende gedruktheid van haar vader sprong dag aan dag meer in het oog. Daarbij kwam, dat Eduard haar met evenzeer toenemende onverschilligheid bejegende; dat hij 't hinderlijk vond, wanneer zij hem uitvorschend en smeekend aankeek. Hij achtte zich daardoor beleedigd. Hij hield er niet van op de vingers gekeken te worden.
Emma van haar kant wederom begon langzamerhand die stemming van haren galant uit een ander oogpunt te beschouwen. Zij keek nog wel tegen hem op, maar de twijfel aan zijn bekwaamheid werd losgemaakt van de aanbidding van zijn fierheid. Die fierheid scheen niet uitsluitend uit elementen van goeden huize samengesteld te zijn. 't Scheen dat er een beetje alledaagsche pedanterie en wat eigenzinnigheid onder gemengd was. Ook kon zij niet ontveinzen dat 't haar hinderde, dat hij minder, en zonder dat hem dit persoonlijk eenige opoffering kostte, uitkeek naar de gelegenheid om met haar alleen te wezen. Hij praatte bijvoorkeur met haar vader over zaken, en niet daarvoor toch kwam hij naar buiten.
Daarbij was er nog een omstandigheid, die haar geloof in zijn

{==222==} {>>pagina-aanduiding<<}

onfeilbaarheid op een zware proef stelde. Sedert een poos had Eduard kennis aangeknoopt met Willem van den Bosch. 't Kwam er niet op aan hoe en door welke aanleiding, maar dit hinderde haar. Willem van den Bosch zou wel is waar, nu hij zelf op het punt van trouwen stond, niet over het verleden en hun kinderachtige vrijage praten. Daaromtrent kon ze gerust zijn. Maar Eduard mocht 't eens in zijn hoofd krijgen den jongen bij haar vader in huis te halen, en hoe zou zij zich moeten houden tegenover iemand, dien zij feitelijk, hoe zij 't ook wendde en draaide, niet mooi behandeld had? En toch vermeerderde de kans daarop met den dag. Eduard was weldra zoo intiem met den buurman, dat hij uren lang met hem den weg op en neer liep in een diep gesprek gewikkeld. Willem van den Bosch was daar blijkbaar heel trotsch op. Hij stapte als een pauw naast den grooten amsterdamschen koopman voort.
‘Die heertjes hebben zaken samen,’ zei Kee op zekeren dag, toen zij bezig was het een en ander in de kamer op te ruimen en bemerkte, dat Emma hen met aandacht en niet zonder verbazing nastaarde. ‘Ik denk, dat die pochhans van hier naast, nu hij rijk is en spoedig nog rijker zal worden, zich te groot voor Nichtevecht begint te voelen. Hij wil zeker compagnon worden.’
‘Ik wist niet, dat ze zoo intiem waren, wel dat ze mekaar zagen nu en dan. Wist jij er iets meer van, Kee?’
‘Ik? Wel neen, juffrouw. Wat zou ik er van weten? Ik bemoei mij met niets dan met mijn keuken. Maar kan ik 't helpen als de lui over de schutting praatjes houden, om zoo te zeggen vlak aan mijn oor? Kan ik 't helpen dat ik dan het een en ander hoor?’
‘Wel neen, Kee. Maar heb jij dan iets belangrijks gehoord?’
‘Belangrijk en belangrijk zijn twee. Ik heb wat gehoord en ik heb niets gehoord, maar ik weet wel, zooals ik al zei, dat er wat van zaken inkomt.... Maar de juffrouw moet wezenlijk niet denken, dat ik geluisterd heb.’
‘Ik meen, dat jij dat zelf voor je geweten moet verantwoorden. 't Is mijn zaak niet. Als die heeren samen wat te verhandelen hebben, kunnen wij 't hun gerust overlaten.’
Kee bromde iets wat naar een toestemming geleek. Zij had 't nu eenmaal noch op den eenen noch op den anderen van de beide heeren, en deed als de meesten onzer in zoo'n geval. Zij

{==223==} {>>pagina-aanduiding<<}

meende dat deze combinatie, van welken aard ook, nooit anders dan nadeelig kon zijn voor derden. Doch de een was de galant van haar juffrouw, en ze lei dus haar hand op den mond.
Emma evenwel was meer dan ze zich bekennen wilde verschrikt door de korte mededeelingen van de oude getrouwe. Welke andere zaak kon Eduard met Willem van den Bosch bepraten jan die waarin hij haar vader verwikkeld had! Wat beteekende dat? Was 't minst genomen niet vreemd en geheimzinnig?
Toen Emma nog dien eigen dag haar verbazing te kennen gaf, dat hij hun buren beter scheen te kennen dan haar vader en zij, weidde Eduard breed uit over de goede eigenschappen van zijn vriend. 't Was een jonge man met een helder hoofd en een scherp verstand. Hij had met genoegen gehoord dat hij plan had zich op den handel te gaan toeleggen om zijn kapitaal en dat wat zijn vrouw zou aanbrengen op die wijze productief te maken ook voor anderen. Hij had 't zijn plicht geacht hem in dat voornemen te stijven, hem eenige wenken te geven en de behulpzame hand te bieden. 't Was met ingenomenheid aangenomen.
Van Duren senior keek zijn aanstaanden schoonzoon met eenige bekommering aan. De vraag zweefde hem op de lippen of hier sprake kon zijn van dezelfde fraaie onderneming waarbij hij ook betrokken was; doch hij zweeg. Eduard was oud en wijs genoeg om te weten hoe ver hij gaan mocht. Ook zou hij zich geschaamd hebben te laten merken, dat de tijd, die elken dag rijzing in de waarde van de bedoelde onderneming beloofde, hem persoonlijk wel wat lang viel. De toestand werd met den dag hachelijker en 't begon hem moeilijk te vallen steeds nieuwe fondsen aan te brengen om de zaak aan den gang te houden.
Doch Eduard hield vol, dat elke nieuw gestorte gulden vertienvoudigd zou terugkeeren, en schreef 't aan de ongewoonte toe, dat zijn aanstaande schoonpapa eenigen twijfel aan den dag legde. Alles ging goed, al scheen het precies verkeerd te gaan.
Emma merkte zeer goed op, dat de toon, dien Eduard tegenover haar vader aansloeg, evenzeer van afnemend ontzag getuigde als die waarop hij haar eigen bezwaren beantwoordde. Nog nimmer hadden zijn deftigheid en de verzekerdheid van het onomstootelijke zijner eigen adviezen haar zoo getroffen. Ze hinderden haar bepaaldelijk. 't Deed bij haar onwillekeurig de vraag

{==224==} {>>pagina-aanduiding<<}

opkomen hoe dat gaan zou wanneer ze getrouwd waren. Wat ze ook verdragen kon, gebrek aan eerbied of liefde voor haar vader zou haar dood-ongelukkig maken.
Intusschen vermeerderde de vertrouwelijkheid tusschen Eduard en Willem van den Bosch met de week. Willem reisde nu en dan naar Amsterdam, waar hij, zooals hij aan iedereen vertelde, zaken had. Hij had zijn geld in een van de soliedste ondernemingen gestoken op raad van zijn vriend van Horst, die beter dan iemand in de gelegenheid was om hem die vreemd was aan die soort van dingen, goeden raad te geven. Er was geen 't minste gevaar voor mislukking. 't Was zoo zeker als de Nederlandsche Bank, dat ze over een poos een kolossfde winst zouden maken. Nu moest er natuurlijk eerst nog geld bij. En was 't niet reeds een groot voordeel met iemand van dat kaliber, den chef van zoo'n handelshuis, in betrekking te staan? Voor zijn vader was dit feit alleen meer dan genoeg om zijn dorpelijken angst voor groote ondernemingen te overwinnen. Als zijn zoon een aanzienlijk koopman mocht worden, zou hij bereid wezen zijn idealen omtrent het burgemeesterschap op te offeren. Ze waren in elk geval rijk genoeg om 't eens te probeeren.
‘Ik weet niet,’ zei Kee intusschen bij zich zelve, terwijl zij weer op haar plaatsje aan het werk was en over hem begon te denken, omdat zij zijn stem hoorde aan den anderen kant van de schutting, ‘maar als ik niet bang was mij te bezondigen, zou ik zeggen dat ze aan mekaar gewaagd zijn. De een is een huichelaar en de ander een gek. Als die twee op een goeden voet staan, dan wordt 't voor alle eerlijke lui hoog tijd om zich te bergen. Er is iets in, wat mij niet bevalt, al ben ik nu anders juist geen mensch om kwaad te denken van mijn evennaaste.’


XXIII. Bezorgdheid en besluiteloosheid.

De familie Wolters bleef de eerste stralen van de zomerzon te Coblenz afwachten. Toen kwam de vraag aan de orde of men

{==225==} {>>pagina-aanduiding<<}

naar Scheveningen zou gaan en aan het koele strand in 't zand gaan liggen dan wel de reis voortzetten. Meneer stemde voor het eerste, doch mevrouw zette haar wil door. Ze wist wel hoe dat ging. Als zij rustig en welbewaard in Scheveningen zaten, dan zou papa de heele week, behalve Zondags, in Den Haag bij de oude kennissen uit Indië doorbrengen of aan zijn zaken gaan. Hij zou Albert meenemen en de jongens waarschijnlijk naar school sturen, zoolang de scholen nog open waren. Dat waren altemaal afschuwelijke dingen. Mevrouw meende, dat het tijd genoeg was voor de jongens om naar school te gaan als 't najaar werd. Zij wilde kaar man niet missen en Albert moest ook bij hen blijven. Ze had er eens over nagedacht; ze moesten naar het Zuiden van Frankrijk of naar Zwitserland.
‘Maar daar is 't veel te warm,’ meende meneer. ‘Ik heb volstrekt geen plan om al de afschuwelijke dingen, die gij opgenoemd hebt, te doen, maar ik heb ook weinig lust om te reizen en te trekken als 't straks misschien smoorheet wordt.’
‘Dan zullen wij een villa aan het meer van Genève huren. 't Moet daar heerlijk zijn. Een paar van onze kennissen uit Indië hebben dat ook gedaan.’
‘Ja, maar die zijn er 's winters en in het vroege voorjaar geweest. 't Zal er spoedig veel te warm wezen.’
‘Dat is mogelijk, maar dan moet ge maar ergens elders in het Zuiden wat zoeken. Ik geloof, dat 't voor Louise hoognoodig is dat ze wat afleiding krijgt.’
‘Daarin hebt gij gelijk. Ik heb dit ook al gedacht. Maar ik heb er een ander plannetje bij.’
‘En dat is?’
‘Ja, zie je, lieve, ik verbeeld mij, dat 't goed zou wezen als Louise en Albert elkaar eens een poos lang niet zagen. Ik zou Albert naar Holland of naar Engeland kunnen zenden. Ik heb wel wat voor hem te doen. Daarna kan hij zich gereed maken om naar Indië te gaan.’
Mevrouw keek hem verschrikt aan. ‘Meen je dat in ernst?’ vroeg ze.
‘Wel zeker, 't is volle ernst. Ik geloof, dat ik 't al veel vroeger had moeten doen, dat ik daardoor hem en haar een dienst zou bewezen hebben. 't Is de vraag of het nu eigenlijk al niet te laat is.’
‘Zou 't dan zoo'n ongeluk zijn als de jongelui van elkaar hielden?’

{==226==} {>>pagina-aanduiding<<}

‘Neen, integendeel. Ik zou mij zeer verheugd hebben indien zij het eens geworden waren. Maar ik vrees, dat 't er nooit toe komen zal.’
‘Omdat Albert zich nog niet gedeclareerd heeft? Hij ziet stellig tegen ons op. Hij is arm en min of meer uw ondergeschikte. Hij durft niet.’
‘Albert is geen jongen om niet te durven, Hij kent ons nu lang genoeg om te weten dat wij geen geschikten, braven schoonzoon zouden afwijzen, omdat hij geen geld heeft. Ik heb hem dikwijls genoeg bedektelijk mijne meening omtrent dat punt laten raden. Ik beken, dat ik er niet alleen vrede mee zou hebben; dat ik 't graag wenschen zou, maar...’
‘Hij zal nog wel spreken. Morgen of overmorgen, als hij genoegzaam overtuigd is dat Louise hem hartelijk en oprecht liefheeft, zal hij wel voor den dag komen.’
‘Ik geloof 't niet. Wezenlijk ik geloof 't niet langer.’
‘O, wij vrouwen zien in die dingen veel scherper dan gijlieden. Albert wordt met den dag voorkomender. Hij bemoeit zich op onze wandelingen en rijtoertjes bijna met niemand dan met haar. Emy is er wel wat jaloersch van, geloof ik.’
‘Gekheid. Emy en gij beijvert u om hen bij mekaar te brengen. Emy weet wel dat zij in de oogen van Albert nog maar een kind is. Laat mij u eerlijk zeggen, dat juist de in het oog loopende manier waarop gijlieden Albert als 't ware wilt dwingen verliefd te worden, mij begint te hinderen. Gij compromitteert Louise, nu 't meer en meer duidelijk wordt dat de jongen geen plan heeft haar...’
‘Kom, hij weet zelf niet wat hij wil. Hij zou met Louise een lot uit de loterij krijgen. Ze zijn juist voor mekaar geschikt. Als ik daarvan niet overtuigd was, zou ik u gelijk geven.’
‘Ik geloof dit met u, maar 't helpt ons weinig nu Albert eenmaal met opzet schijnt te zwijgen of niet begrijpt wat er omgaat. Nu wordt 't voor ons compromitteerend.’
‘Waarom compromitteerend? Louise is doodelijk van hem.’
‘Maar is dat een reden om Albert als 't ware te dwingen haar te vragen?’
‘Mij dunkt, dat is reden genoeg. Wat wilt gij meer?’
‘Maar de wereld, lieve kind, de gewoonten en zeden op dat punt! Wij mogen niet alles doen wat wij uit het oogpunt van zedelijkheid of ordentelijkheid voor geoorloofd houden. Wij moeten let-
{==227==} {>>pagina-aanduiding<<}
ten op 'tgeen ons fatsoen en onze rang in de wereldvan ons eischen.’
‘Ook als het geluk van ons kind er bij betrokken is?’
‘Gij weet wel, dat ik daar geen ja op zeggen zal. Het geluk onzer kinderen gaat voor mij boven alles. Ik geef niet om fatsoen of rang wanneer dit op 't spel staat. Maar nu Albert van zijn kant geen enkele schrede doet, kunnen wij van onzen kant toch waarlijk niet...’
‘Ik heb u al gezegd, dat hij wel komen zal. Als ge oplet zult ge moeten erkennen dat hun vertrouwelijkheid met den dag toeneemt.’
‘Gij hebt gelijk. Maar ik zoek de oorzaak in een andere omstandigheid als gij. 't Komt mij voor, dat Albert zich onthouden zou van al wat Louise in den waan kan brengen, dat hij meer dan een broer voor haar wil wezen, indien hij haar werkelijk liefhad. 't Is juist deze gedachte, die bij mij eene andere heeft doen opkomen, namelijk dat 't hoog tijd wordt hen te scheiden. Louise neemt de meest onschuldige vriendelijkheid als een bewijs van teerder gevoelens op. Albert geeft zich aan de indrukken van het oogenblik over, zonder te bedenken, misschien zonder te vermoeden, welk een jammer hij door zijn zorgeloosheid ons bereidt. Bij het karakter van Louise maak ik mij ernstig ongerust over de gevolgen.’
Meneer Wolters raakte aldus sprekend de waarheid op alle punten. Inderdaad was Albert gaandeweg vriendelijker en voorkomender geworden en meer en meer gewoon geraakt aan den omgang met Louise. Haar argelooze overgave aan gevoelens, die hij allen te zamen vatte in het woord vriendschap, verkwikte zijn hart. Weldra kon hij er niet meer buiten. Door het vertrouwelijk verkeer met haar doemde de herinnering aan de jaren zijner kindsheid weer voor hem op. 't Was of Emma weer naast hem liep en hem haar kleine grieven en bezwaren, meedeelde. Daarbij was 't voor hem, een zoon van hetzelfde land als zij, niet vreemd, dat Louise nu eens de ootmoedige dienares, dan weer de fiere jonge dochter vertoonde, dat de hartstocht soms heftig het woord vroeg en dan weer de diepste neerslachtigheid haar overmande. Zij was er te bekoorlijker door in zijne oogen. Doch verder dan bewonderen en waardeeren kwam hij niet. Was 't omdat het beeld van Emma, die zooveel schooner was dan zij en aanspraak had op hooger en ouder rechten, zich telkens tusschen Louise en hem indrong, zoodat hij met blindheid geslagen scheen?

{==228==} {>>pagina-aanduiding<<}

Doch intusscheh was 't niet alleen de ouderlijke bezorgdheid die de vrees voor Louises gezondheid wettigde. Louise verviel werkelijk onder den invloed van teleurgestelde hoop. Voor haar was de strijd tusschen haar liefde en haar beschroomdheid te zwaar. Reeds gingen er bijna drie maanden om, sinds haar een hemel van geluk voorgespiegeld werd en nog steeds mocht haar oor het tooverwoord niet vernemen, dat die hemel voor haar ontsluiten zou. O, hoe menige avond zag haar met roodgeweende oogen haar toevlucht tot Emy nemen, die haar bleef troosten met de hoop, dat de dag van morgen zeker door God was uitverkoren om haar het loon voor haar geduldig wachten te schenken? Doch de dag van morgen ging voorbij en werd door overmorgen vervangen zonder dat die profetie en dat gebed vervuld werd.
‘Gij moet maar moed houden, lieve,’ zei Emy voor de duizendste maal. ‘Zoo wreed kan het lot niet zijn, dat uw trouwe liefde onbeloond zou blijven. Of wilt gij, dat ik hem zeggen zal hoe ge lijdt en een beslissend antwoord van hem vragen?’
Louise greep de beide handen van hare zuster en viel haar verschrikt in de rede. ‘In Gods naam, doe dat niet. Ik zou 't besterven van ellende indien ik de zekerheid had, dat hij mij niet liefheeft. Liever nog leef ik voort in dezen akeligen toestand van twijfel en hoop. O Emy, wat zou er van mij worden als hij mij onbewimpeld, zoodat ik er niet langer aan twijfelen kon, vertelde dat ik hem onverschillig ben? Maar dat kan immers niet zijn?’
‘Neen, lieve, dat kan niet zijn. Albert is te verstandig om niet in te zien dat gij een schat, een geschenk uit den hemel zoudt wezen. Waar wil hij beter keus doen?’
‘Och Emy, maak er geen gekheid van. Wat baat 't of ik mij zelve al wijs maak, dat dit onverstandig zou wezen?’
‘En ondankbaar. Hij is papaas rechterhand. Hij heeft alles aan pa te danken. Hij weet heel goed, dat papa en mama ook heel erg met hem zijn ingenomen, meer misschien dan hij verdient.’
Louise liet zich voor de zooveelste maal overtuigen.
Doch meneer Wolters besloot de zaak krachtig en met eigen handen aan te vatten. Hij liet Louise weer bij zich komen en vertelde haar wat zijn plan was.
‘Ik heb de zaak haren loop laten nemen, kindlief,’ zei hij,

{==229==} {>>pagina-aanduiding<<}

‘doch ik meen dat nu eindelijk het oogenblik gekomen is om Albert op reis te sturen. Hij zal hier en daar de handelshuizen, niet welke ik in betrekking sta, bezoeken. Zult gij u in dien tusschentijd trachten vertrouwd te maken met het denkbeeld, dat hij misschien aan eene andere dan u de voorkeur zou kunnen geven.... Stil, agiteer u niet, lieve, gij weet dat 't tot uw bestwil is als ik die teere snaar nog eens weer aanroer. Maar 't moet...’
Hij streek terwijl hij zoo sprak met zijn hand langs haar bleeke wangen en schrikte van de kilte van dat marmer. Zij had hem ondanks de laatste woorden met angst en ontzetting aangestaard. Toch was er ditmaal geen bitterheid in haar hart. Wist haar vader meer dan hij zeggen wilde? Was de toon van beklag, waarop hij sprak, een offer van het medelijden omdat zij reeds aan eene andere werd opgeofferd?
‘Pa,’ fluisterde ze nauw hoorbaar. ‘Wat bedoelt u met die andere?’
‘Ik bedoel er niets mee. Ik zei 't, zooals ik het meen. Gij moet u mijns inziens vertrouwd maken met die gedachte. Wij moeten op alle mogelijkheden rekenen....’
Hij durfde wederom niet verder gaan. Als hij de volle waarheid zei, zou hij haar met éen slag den dood aanbrengen. 't Was vreeselijk hoe zij ook nu weer onder de vooronderstelling leed.
En toch werd 't meneer Wolters meer en meer duidelijk, dat er iets gedaan moest worden. Wonderlijk! Terwijl 't hem in andere gevallen tot een gewoonte was geworden om voor en uit naam van zijn vrouw en kinderen, 't zij met of wel tegen haar zin, te handelen, aarzelde hij nu. De gevolgen kwamen voor zijn rekening. Wat hij ook deed, dreigde hem ernstig gevaar.
Een oogenblik kwam de gedachte bij hem op zelf met Albert te spreken en den jongen man onbewimpeld mee te deelen wat er omging. Maar hij kende Albert genoeg om te weten met welk gevolg. Indien Albert, wat met den dag meer en meer de overtuiging van meneer Wolters werd, indien Albert nog altijd aan Emma dacht en zich als een drenkeling: aan een stroohalm vasthield, zou hij onmiddellijk bereid zijn te vertrekken, doch hoe zou dat worden opgenomen door het hartstochtelijk personeel van den anderen kant? En als Albert bleef, werd dan zijne positie tegenover Louise niet onhoudbaar? Albert zou gaan, onmiddellijk gaan, doch tevens elk verder gunstbewijs

{==230==} {>>pagina-aanduiding<<}

van de hand wijzen nadat hij, zij 't dan ook buiten zijn schuld, rouw en jammer had gebracht in een kring, die hem lief was geworden, waarin hij als een zoon en broer verkeerd had. En dat zou voor zijn vaderlijken vriend grievend en pijnlijk zijn. Meneer Wolters voelde zich aan Albert verknocht. Hij was trotsch op 'tgeen hij door beleid en geduld van den wildzang gemaakt had. Hij zou dat werk zoo gaarne willen voortzetten. 't Was al te wreed dat menschen, die wederkeerig zoo oprecht elkanders geluk beoogden, elkaar ten slotte ongelukkig zouden maken.
Meneer Wolters wist waarlijk niet wat te kiezen. Een gesprek met zijn vrouw en Emy bracht hem niet verder. Deze meenden dat hij een misdaad zou begaan door Albert van hen te scheiden.
Is 't te veroordeelen dat hij alweer besloot vooralsnog geen beslissende stappen te doen; dat ook hij aan den tijd overliet wat hun te wachten stond? En indien 't al te veroordeelen is, omdat de goede naam van zijne familie er in betrokken kon worden, waren er dan niet toch tal van verzachtende omstandigheden?
De familie Wolters bleef dus nog een paar weken te Coblenz. Daarna trok zij naar Zwitserland en huurde een villa aan het meer van Genève. Daar deze villa op een grooten afstand van het naastbijzijnde hotel gelegen was en er geen vertrekken in de buurt te huren waren, moest Albert wel in de villa zelve zijn intrek nemen. Hierdoor werd de toenadering tusschen Louise en hem nog nauwer. Ook hadden de twee à drie dagen, tusschen Coblenz en het meer van Genève doorgebracht, de jongelui als 't ware uitgenoodigd tot inniger vertrouwelijkheid. Louise was, evenals Albert, buitengewoon gevoelig voor de indrukken der natuur. Zij kon niet nalaten nu en dan, als een nieuw tooneel zich eensklaps aan haar blikken vertoonde of zij verrast werd door het ijzingwekkende en verhevene, Albert deelgenoot te maken van kaar gewaarwordingen. 't Bleek dan hoe rijk haar gemoed was, hoe edel en rein het metaal, dat zoo lang in het duister verborgen geweest was. Albert zou niet zelf een hartstochtelijk vriend der natuur hebben moeten wezen om dit niet op te merken en te waardeeren. Hij van zijn kant ontsloot meer dan immer zijn hart in die oogenblikken, en meermalen drukte zijn hand de hare onder den invloed van

{==231==} {>>pagina-aanduiding<<}

geestdrift en ontroering. Was zij niet werkelijk zijne zuster, geboren onder dezelfde zon die hem gekoesterd had? Hadden haar oogen niet gerust op dezelfde tafreelen, die onbewust zijn ziel ontvankelijk hadden gemaakt voor indrukken als deze? En was 't niet een heerlijke ontdekking, dat hij, ondanks de afwijkingen van den goeden weg, die achter hem lagen, nog onschuldig genoeg gebleven was om met dit onbedorven kind te kunnen meegevoelen?
Doch kwam 't dan nooit bij hem op, dat dit spel een anderen zin zou kunnen krijgen? Begreep hij niet dat Louise zijn handdruk anders kon vertalen dan hij bedoelde?
Werkelijk kwam die gedachte een paar maal bij hem op, doch hij verwierp haar met een glimlach. 't Was ondenkbaar, dat zij iets anders in hem zag dan een broer. Ze gingen immers nu reeds bijna drie maanden in dien geest met elkaar om. Straks zou hij weer met haar twisten. Straks zou hij weer als een ouder en wijzer broer haar les geven in duizenderlei zaken, waarvan zij geen begrip had, misschien nooit in haar leven gehoord had.
Bovendien leefde het beeld van Emma immers nog even onbezoedeld in zijn hart als toen hij te Nichtevecht naast haar stond, om te zweren dat hij haar en haar alleen liefhad en in spijt van alle machten in hemel en op aarde haar zou blijven liefhebben. Louise was voor hem niets anders dan de plaatsbekleedster van Emma. Hoe kon zij voor hem dan ooit meer zijn dan eene zuster?
Helaas! Louise was niet zoo helderziend als Albert meende. Voor haar had elk woord van zijn lippen hooger waarde dan het fijnste goud. Zij leefde voortaan alleen door hem en door de ijdele hoop welke zij voedde met haar hartebloed. Emy had gelijk. Al zweeg Albert nog steeds, al weerhield een demon het heilige woord, dat al haar zaligheid bevatte, op zijn lippen, hij zou het uitspreken straks, morgen, en wederom morgen. Ze hoorde 't ruischen door alle dalen. Ze hoorde 't fluisteren in het murmelen van elke beek of het kabbelen van de golven op het meer.
Niets is gevaarlijker voor hartstochtelijke lieden dan het droomen en dwepen in gezelschap van de natuur. Louise werd overmand door de krachten, die zij tot hulp en troost aanriep. Ze kon zich niet losrukken van de bekoring, al gevoelde zij dat deze haar dooden zou. Ze was meer opgewonden dan zij ooit

{==232==} {>>pagina-aanduiding<<}

geweest was. Haar anders bescheiden aard ontwikkelde zich tot een geestdriftig jagen naar nieuwe en steeds majestueuser indrukken. 't Was of zij door de aanraking, waarin zij beiden zochten te komen met de geheimste gedachten der natuur, Albert naderen mocht zonder haar eer prijs te geven. Zij overtrof hem in de keus van woorden en uitdrukkingen, die beurtelings ontleend waren aan de voorwerpen, die haar omringden, en de liefde die haar geheele hart vervulde.
Haar vader begreep wat er in haar omging en liet zijn oog meermalen met innige bezorgdheid op haar rusten. Hij voelde dat hij het rechte oogenblik van scheiding had laten voorbijgaan, maar dat hem ook nu nog geen andere keus bleef, al rilde hij voor de mogelijke gevolgen. 't Was niet de eerste maal, dat hij ooggetuige was van eene zoodanige hevigheid van hartstocht, gepaard aan reinheid van verbeelding en kinderlijken' zin. 't Is een eigenaardigheid van het gemengde bloed, dat het opbruischend zichzelf ten verderve wordt, omdat er maar één punt is waarop de lijder zijn oog wil vestigen, op de algeheele vervulling van zijn begeerte. Onderwijl voedt hij zich met illusiën en droomen.
Meneer Wolters moest bekennen dat hij dit alles had kunnen weten en misschien voorkomen, indien hij wakker geweest was; maar wat baatte dit?...


XXIV. Oude herinneringen die zich doen gelden.

Van Duren Senior verzekerde iederen morgen aan Emma dat de onderneming, waarin hij zich op raad van Eduard gestoken had, volmaakt in orde was. Eiken dag kon er een bericht komen, 'twelk de heele fondsenraarkt zou doen trillen op haar zwakke beenen. Was 't er 's middags nog niet, dan kwam het stellig 's avonds.
‘'t Duurt intusschen vrij lang,’ merkte Emma op, niet om haar vader een onaangenaamheid toe te voegen, maar om hem te

{==233==} {>>pagina-aanduiding<<}

nopen zijn hart lucht te geven. ‘'t Verwondert mij, dat Eduard in de laatste dagen niets van zich heeft laten hooren. Sedert verleden week is hij hier niet geweest.’
‘Heel natuurlijk, kind. Hij heeft 't vreeselijk druk. Bedenk eens even, dat hij aan het hoofd van een groot huis staat en dat vvij een tijd van crisis of spanning beleven. In zoo'n tijd is men geen meester van zich zelf. Intusschen heb ik gisteren nog een brief van hem gehad en van morgen heb ik aan hem geschreven.’
‘Dat hebt u mij niet eens gezegd. Foei, vadertje. Ik hoop toch dat de complimenten aan mij in zijn brief stonden.’
‘Ik zou geen ja durven zeggen. 't Betrof handelszaken.’
‘Nu ja, maar in koopmansbrieven blijft toch altijd nog wel een plaatsje voor een groet over. Mij dunkt, vooral geëngageerde kooplui moeten zoo'n hoekje uitsparen.’
‘Alsof gij er op gesteld zijt tusschen leelijke cijfers te staan!’
‘Tusschen leelijke cijfers? O, dan was er zeker weer geld noodig.’
‘Je weet, ik heb niet graag, dat ge u met die soort van dingen bemoeit, kindlief. Bovendien heb ik u gezegd, dat alles te recht komt; dat 't maar een quaestie van tijd is.’
Emma zwijgt een oogenblik. Daarna staat ze op en zegt, terwijl ze zich over den rug van zijn stoel heen buigt, alsof ze hem een geheim in 't oor wil fluisteren:
‘Ik weet niet hoe 't komt, vadertje, maar ik wou dat wij met die mooie onderneming niets te maken hadden. Dat altijd maar geld aanreiken bevalt mij niet. 't Is mogelijk dat alles later terecht komt, maar dit vergoedt niet de uren van angst en spanning door u reeds doorleefd. Ik zou durven verwedden, dat u van nacht weer slecht geslapen hebt. Dat denken en tobben over die mooie zaak stelt haar in een leelijk daglicht, zou ik meenen, al wordt de lucht straks ook zoo helder en effen blauw als in Italië.’
‘Ik denk en tob over niets, kindlief. Ik heb van nacht niet best geslapen, dat is waar, maar daarmee heeft dat denken en tobben niets te maken.’
‘Neen, maar die brief van Eduard toch zeker wel.’
‘Die brief bevatte niet eens zoo heel veel bijzonders. Wat Eduard van mij vroeg was niet zoo zeer een surplus ten bate van de bedoelde onderneming als wel een voorschot op soliden waarborg.’

{==234==} {>>pagina-aanduiding<<}

‘Ik begrijp het onderscheid niet. U weet, ik ben heel dom in handelszaken.’
‘Het onderscheid is dat de twintigduizend gulden die ik, om 't begrijpelijk uit te drukken, aan Eduard leende, gewaarborgd zijn. Hoe die andere zaak ook loopt, die komen stellig terecht.’
‘Gewaarborgd? Maar waardoor of door wien?’
‘Wel door de handteekening van Eduard.’
‘Zijn handteekening?’
‘Ja, of liever van de firma, van het Huis...’
‘Maar als het Huis zelf eens in moeilijkheden raakt; als het Huis u eens niet betalen kan?’
Van Duren Senior lachte luidkeels. ‘Het Huis van Horst en Co. niet betalen! Lieve meid, als je ooit iets doms gezegd hebt, dan is 't nu.’
‘Maar 't kan toch gebeuren.’
‘'t Kan niet. Van Horst en Co. is meer dan honderd jaar oud. Er zitten kapitalen in, die met het vermogen van een koning kunnen concurreeren. Het heeft door de heele wereld een onbeperkt krediet. Je kunt net zoo goed vragen of Engeland ook failliet kan gaan, of de Engelsche of de Nederlandsche Bank ook zou kunnen springen. Ja, als de lucht invalt, dan zijn alle...’
‘Maar hoe kan een firma, die zoo onmetelijk rijk is, twintig duizend gulden noodig hebben?’
‘Ze zal nog wel meer noodig hebben, en ze kan net zooveel geld krijgen als ze wil. Kunt gij u niet voorstellen, dat de rijkste man vandaag of morgen om duizend, om honderd gulden zelfs verlegen kan wezen? Dat heeft niets te maken met de quaestie van solied of insolied.’
Emma berust in deze uitlegging, ofschoon die twintigduizend gulden de eer niet kunnen verwerven in haar smaak te vallen. Ze merkt heel goed, dat haar vader meer zich zelf dan haar tracht te overtuigen.
‘Ik kon Eduard moeielijk schrijven, dat ik hem dat geld niet bezorgen wou. 't Is voor een dag of wat. Ik heb 't bij mijn kassier liggen. Ik wou, dat ik al mijn geld zoo solied had uitstaan als dit,’ voegt hij er bij.
‘Maar 't is toch niet aardig, dat Eduard tegenwoordig zoo zelden komt. Ik zal hem vandaag nog schrijven.’
‘Doe dat, lieve, maar wees niet boos als hij u antwoordt, dat

{==235==} {>>pagina-aanduiding<<}

't hem onmogelijk is. Hij is op dit oogenblik geen meester van zijn tijd.’
Toch schreef Emma en ontving ten antwoord dat Eduard binnen een paar dagen zou trachten er even uit te breken. Hij ook verlangde haar te zien.
Doch toen hij kwam, stond zijn gezicht alles behalve vroolijk en werd wederom het grootste gedeelte van den dag besteed in conferenties met haar vader. Ook maakte Eduard, zoodra hij de kans maar even schoon zag, een echappade naar de buren. Emma begreep met welk doel.
Toen hij terugkwam, kon zij niet nalaten er op te zinspelen. ‘Dat papa een deel van uw korte bezoeken in beslag neemt, kan er nog door,’ zei ze gemelijk. ‘Maar ik ben wel een beetje jaloersch op onze buren, met wie wij zelf geen conversatie houden.’
‘Jammer genoeg. 't Zijn aardige menschen. Als ik buiten woonde zou ik zoo'n aristocraat niet zijn.’
Emma kreeg een kleur. Doch ze herstelde zich dadelijk. 't Was duidelijk dat Eduard niets van de vroegere vertrouwelijkheid wist. ‘'t Is geen aristocratisch beginsel waardoor papa teruggehouden wordt om kennis te maken met onze buren,’ zei ze. ‘Wij zijn hier komen wonen om rust te hebben, en daarom leven wij heelemaal op ons zelf.’
‘Ik heb er niets tegen. Doch vergun mij insgelijks mijn gang te gaan. De jonge van den Bosch is een zeer ontwikkeld man. Hij is ondernemend en roept van tijd tot tijd mijn raad in. Hij en zijn vader zijn zeer bemiddeld. Ik vind 't een gunstig verschijnsel als zulke lui niet traag en vadsig op hun geldzakken blijven zitten. Wij hebben menschen noodig die wat aandurven.’
Van Duren Senior beet zich op de lippen. Hij had ook het recht zich dien lof toe te eigenen, maar kon niet ontveinzen dat bij hem in de gegeven omstandigheden liever ontbeeren wou. Doch Emma liet het gesprek hier niet bij steken. Nu er derden bij betrokken waren kon zij gerust over de zaken praten, zonder te laten bemerken, dat zij er meer van wist.
‘Ik vrees,’ zei ze, ‘dat gij de fortuinen van menschen als hier naast, die stilletjes buiten op een dorp wonen, overschat. Gij moet ze niet afmeten naar de amsterdamsche. De ondernemingen behooren mijns inziens daaraan geëvenredigd te zijn.’
Eduard keek haar met de uiterste verbazing aan. Hij had nooit vermoed, dat die stille en meegaande natuur een eigen

{==236==} {>>pagina-aanduiding<<}

meening in soortgelijke zaken had. Hij glimlachte even en zei kortaf: ‘Daarvan hebt gij geen begrip, lieve Emma. Wij leven in den gelukkigen tijd van associatie. Ook de kleinsten kunnen deelen in de groote handelsbeweging. De eenige vraag is maar of er bekwame en solide kooplui zijn, die zich aan het hoofd willen stellen. Wij moeten met groote kapitalen werken. De winsten komen allen ten goede. 't Eenige wat te bejammeren valt, is, dat er in den laatsten tijd zooveel misbruik van vertrouwen gemaakt is. Doch neemt dit weg, dat het beginsel goed is?’
Emma wist op deze predicatie ten voordeele van de samenwerking op handelsgebied niets te antwoorden. Haar vader keek haar triumfantelijk aan. Als een firma als van Horst & Co. de zaken bestuurde dan was er immers zekerheid voor de kleinsten onder de deelhebbers zoo goed als voor de grootsten.
Het bleef hierbij, doch Eduard kon de rest van den dag zekere stroefheid tegenover Emma niet overwinnen. Hij gaf er zich dan ook weinig moeite voor. Zelfs toen zij na het diner samen in den tuin wandelden, antwoordde hij kortaf en uit de hoogte op hare vragen, die toch een vrij wat teerder onderwerp betroffen dan dat van zoo even.
Was 't niet duidelijk dat haar bemoeizucht met zaken, die boven haar begrip gingen, hem hinderde? Emma vroeg zich af of hij daarin wel zoo beslist ongelijk had. Zij voelde zich onder dien indruk vernederd en beschaamd. Was 't niet waar dat de vrouw soortgelijke dingen aan de heeren der schepping moet overlaten, en was 't in dit bijzondere geval voor Eduard niet grievend geweest, zij 't ook heel uit de verte, een zweem van twijfel te hooren opperen omtrent zijn handelingen.
Toen Eduard vertrokken was, klommen die overwegingen werkelijk tot berouw. 't Was verkeerd geweest. Zij zag het nu in. Haar angst over haar vader had haar onbillijk gemaakt. Eduard bewees een weldaad aan haar kleine omgeving, indien hij hen liet deelen in de winsten weike hij behaalde. De soliditeit van het Huis van Horst en Co. was algemeen bekend. 't Mocht niet gelijk gesteld worden met de zwendelaars die in den jongsten tijd zoovelen ongelukkig gemaakt hadden. 't Was voor haar immers een volkomen onverschillige quaestie of hij de van den Bosschen mede opnam in zijn grootsche operatieplannen of niet.
Emma geraakte zoo onder den invloed van deze berouwvolle

{==237==} {>>pagina-aanduiding<<}

gedachten, dat zij nog dien eigen avond een briefje aan Eduard schreef, waaruit al de liefde van haar eerlijk en rein hart hem tegenstroomde. Ze drong er op aan dat hij zoodra mogelijk weer tot haar komen zou. 't Was onmiskenbaar, dat zij hijgde naar de gelegenheid, om hem te toonen hoe vurig ze hem liefhad en den laatsten zweem van misnoegen bij hem weg te nemen.
Eduard ontving dat briefje juist op een oogenblik waarop hij niet 't minst gestemd was voor sentimenteele indrukken. Hij frommelde het tusschen de vingers en antwoordde niet. Doch een paar dagen later, toen hij meneer van Duren dringend spreken moest over een nieuwe zwenking in den gang der onderneming waarbij deze betrokken was, verscheen hij plotseling in Nichtevecht.
Was 't om Emma te grieven, dat hij bij dit vluchtige bezoek geen woord over haar briefje sprak, dat hij afgemeten en eenigszins uit de hoogte, zooals hij gewoon was, met haar omging?
Hoe dit zij, het hinderde Emma. Voor 't eerst bekeek zij die soort van burgerlijke majesteit, tegen welke zij had opgezien, uit een ander oogpunt. Zij achtte zich beleedigd door zijn zwijgen over een schrijven, waarin zij zich diep voor hem vernederd had. Ze voelde een rilling bij de aanraking met een deftigheid, die tot nog toe haar bewondering had opgewekt. Hier was geen hartstocht, geen overdreven genegenheid. Maar was de hartstocht niet beter dan deze toon en houding? Was 't niet verkieslijker te twisten en desnoods in openlijke vijandschap te leven, dan een toekomst tegen te gaan, waarin zij telkens bij elke opwelling van haar behoefte aan een zelfstandig inzicht en aan zelfstandig handelen door een soort van beleefde mishandeling zou verpletterd worden; wat erger was, koelheid zou ontmoeten indien zij haren echtgenoot met warmte tegentrad? O, zij voelde zich nog aan Eduard gehecht. Zij twijfelde niet of hij zou haar welhaast ruimschoots vergoeden wat zij meende tekort gekomen te zijn. Zijn gedrag was begrijpelijk en vergefelijk bij de drukte, misschien de bezwaren en moeielijkheden, waarin hij gewikkeld was. Doch waarom mocht zij niet in die bezwaren en moeielijkheden deelen? Indien hij zorgen had..... waar was de plaats om die te vergeten, zoo niet aan haar zijde? Wanneer hij haar zijn volle vertrouwen schonk, zou zij trachten zich op te heffen tot de hoogte waarop hij stond. Hoe kon zij zonder dit ooit eene hulpe tegenover hem worden?

{==238==} {>>pagina-aanduiding<<}

't Is opmerkelijk hoe leerzaam de vrouw is, zoodra haar hart bij de les betrokken is. Emma voelde de schillen van haar oogen vallen en zag welhaast een aantal dingen anders in dan weinige dagen geleden. Haar opzien tegen Eduard bracht zij zelve nu in verband met haar kinderachtige vrijage over de schutting van den buurman. Ze kon zich niet ontveinzen, dat zij vermoedelijk een anderen indruk van de eerste ontmoeting met Eduard zou gekregen hebben, indien die onnoozele liefdesbtrekking, welke zoo saai was afgebroken, niet voorafgegaan was. Ook had ongetwijfeld de hartstochtelijkheid van Albert het hare bijgebracht tot de overschatting van de waarde eener bedaardheid, die aan het wonderbaarlijke grensde.
Dat de bedoelde hartstochtelijkheid te midden van die onderscheiden indrukken ook in een eenigszins ander licht verscheen, behoeft geen betoog. 't Kwam haar voor dat zij er nu minder angstig voor zou wezen dan toen. Zoodra Albert in goede handen gevallen was, dat is onder de leiding gekomen van iemand die hem of liever de eigenaardigheden van het ras waartoe hij behoorde begreep, hadden zich al de krachten, waarover hij te beschikken had, ontwikkeld. Zijn patroon weidde in eiken brief aan haar vader (en de correspondentie was van weerskanten tamelijk druk opgezet) breed uit over den ijver, de volharding en de vlugheid van zijn jongen secretaris. 't Was opmerkelijk hoe ernstig deze zich toelegde op de kennis, die noodig was om zich straks onmisbaar te maken. Emma begreep hoeveel zelfverloochening hij daarvoor behoefde, wat 't zitten alleen gedurende een gedeelte van den dag haren vroegeren speelmakker kosten moest. Doch juist daarin lag immers het bewijs dat hartstocht en doldriftigheid niet 't zelfde zijn, dat een man van heftige gemoedsbewegingen gevoegelijk te gelijkertijd een man van karakter kan wezen. Haar oude zusterlijke genegenheid kwam weer boven. Hoe blij zou haar de tijding wezen dat hij den voet voorgoed in den stijgbeugel gezet had, en hoe zeer wenschte zij hem God's besten zegen toe op zijn weg!
Juist terwijl zij op deze manier over Albert zat te denken, trad haar vader binnen met een brief in de hand.
‘Er is tijding van Albert,’ zei hij opgewekter dan Emma hem in lang had hooren spreken, ‘'t Gaat hem goed, heel goed, schrijft meneer Wolters. Ze zijn op dit oogenblik aan het meer van Genève in de buurt van Montreux. Ze blijven, tegen hun

{==239==} {>>pagina-aanduiding<<}

oorspronkelijk plan, de rest van den zomer en een groot deel van het najaar daar. 't Schijnt saam te hangen met de gezondheid van een van de dochters, een meisje van een jaar of zeventien.’
‘Zoo!’ antwoordde Emma, zoo onverschillig als haar mogelijk was ‘En blijft Albert daar ook bij hen?’
‘Ik zou 't wel denken, ofschoon meneer Wolters dit niet bepaaldelijk schrijft. Maar hij is de particuliere secretaris van zijn patroon. Meneer Wolters heeft vroeger al geschreven dat hij plan heeft hem naar Indië te zenden, doch hij wil hem eerst toed op de hoogte brengen. Daar er van de Oost geen woord in den brief staat, vooronderstel ik dat dit laatste nog niet voldoende het geval is.’
‘Schrijft meneer Wolters niet wat zijn dochter mankeert?’ vroeg Emma, half medelijdend, half nieuwsgierig.
‘Neen, kind. Ik vooronderstel dat dit geen zaak van ernstige bezorgdheid is. Meneer Wolters zou er anders niet zoo luchtig overheen glijden. Hij meldt 't maar met een enkel woord, als iets van weinig belang. Maar wilt gij den brief niet zelf lezen?’
Emma nam den brief. Ze stak hem in haar zak om hem op een rustig plekje over en over te bestudeeren, zooals dames gewoon zijn te doen. Ze kon de verzoeking niet weerstaan meer van nabij bekend te worden met de familie, waarin Albert dagelijks verkeerde. Daar was immers niets in. Zij en Albert hadden elkander zoo goed gekend. 't Was recht jammer dat hij zelf niet schreef en, door al wat er gebeurd was, zich min of meer van hen vervreemd had.
Er stond werkelijk niet veel in den brief. 't Was een van die epistels, waarin men zich door het opsommen van de hoofd punten van de kleinere aangelegenheden afmaakt, een epistel dat blijkbaar geschreven was om aan een gegeven belofte te voldoen. Toch wist Emma tusschen de regels een heele massa feiten en beschouwingen te lezen, die er niet in stonden, die tegenover zoo'n koud en vormelijk briefje ten eenenmale uit de lucht gegrepen waren. Zij las, dat het blijven van Albert bij de familie Wolters een bijzondere reden had; dat 't in elk geval vreemd zou wezen, indien de voortdurende nabijheid hem ten slotte niet in een nauwer betrekking bracht met de familie. Dat was ten minste heel licht mogelijk. Albert was zeer ontvlambaar. De geaardheid van de familie Wolters, die, zooals haar vader haar

{==240==} {>>pagina-aanduiding<<}

verteld had, ook gemengd bloed in de aderen had, moest overeenkomen met de zijne. De gemakkelijkheid, waarmee men hem in dien kring had opgenomen, was van zijn kant natuurlijk met hartelijkheid beantwoord. 't Leed geen twijfel of hij en die zeventienjarige jonge dame gingen reeds als broer en zuster or om.
Welnu, indien dit werkelijk het geval was, zou zij, Emma er dan jaloersch om wezen? Ze meende op deze vraag, welke onwillekeurig bij haar oprees, te kunnen antwoorden dat zij er in geen geval jaloersch om wezen zou. Albert was voor haar, wat een inniger genegenheid dan die van broer en zuster betrof, een vreemde. En ook van de aanspraak op een verhouding als die tusschen de kinderen van dezelfde ouders had zij feitelijk afstand gedaan.
Was dit werkelijk zoo? Waarom was dan juist in de laatste dagen de herinnering aan die gelukkige jaren, die voor eeuwig voorbij waren, haar zoo dierbaar en heilig geworden; waarom had zij nu en dan den wensch niet kunnen onderdrukken, dat zij in Albert nog een broer mocht bezitten bij wien zij haar hart kon uitstorten? De koelheid van Eduard, de zorg voor haar vader, die met den dag somberder werd, rechtvaardigden immers dien wensch ten volle?
‘Pa,’ zei ze 's middags, toen zij den brief aan haren vader terug gaf, ‘zou er niets aan te doen zijn om Albert weer tot ons terug te doen keeren? Mij dunkt, hij zou u wat opvroolijken. Die akelige handelsspeculatie maakt u nog ziek.’
't Bleek dat de gedachten, van haar vader dezelfde richting hadden genomen. ‘Ik zou niets liever zien dan dat,’ antwoordde deze. ‘Maar gij begrijpt dat dit onmogelijk is. Ik voor mij heb na de goede berichten omtrent Albert hem reeds lang van harte alles vergeven, maar gij weet welk struikelblok er bestaat. De stijf kop zal daar nooit overheen komen, vrees ik.’
Emma bloosde. Zij moest zich zelve bekennen dat die stijfhoofdigheid op zich zelve haar niet meer zoo strafbaar voorkwam als vroeger. Toch zei ze: ‘Ik vrees 't ook. Doch later, wanneer dat struikelblok niet meer bestaan zal en hij dan terug mocht komen, zult u hem toch niet afwijzen hoop ik... om mijnentwil. O, ik bid u, doe dat niet. 't Zal mij integendeel een heerlijke gedachte zijn, dat u uw zoon teruggekregen hebt, wanneer ge... uwe dochter missen moet.’
‘Ik vrees dat Albert vóór dien tijd al hoog en droog in Indië zal zitten, lieve. Gij kent de plannen van meneer Wolters...

{==241==} {>>pagina-aanduiding<<}

Weet je wat ik wel eens gedacht heb,’ vervolgde van Duren Senior, ‘en wat mijns inziens de mooiste oplossing van de quaestie zou wezen? Meneer Wolters schrijft van eene dochter van zeventien jaar, dat is op zijn Oostersch zoo goed als twintig. Als wat wij hopen, die kleine ongesteldheid onder den invloed van de milde zuiderlucht eens overwonnen is, en dat meisje als een Indische prinses voor hem prijkt, zou 't wellicht niet onmogelijk zijn dat zij Albert van zijn malle stijfkoppigheid genas. Dan kwam alles in orde. Wat dunkt u, zou dat niet heerlijk zijn?’
Emma antwoordde niet dadelijk. Zij moest haar gedachten en indrukken even verzamelen vóór zij kon verklaren dat zij dit werkelijk een zeer gewenschte uitkomst zou vinden, doch toen zij ze verzameld en in de gauwigheid geordend had, kon zij niet ontkennen, dat haar vader gelijk had. Welk recht had zij om een andere uitkomst te wenschen? Mocht zij eischen of verwachten, dat Albert in wanhopige aanbidding voor haar neergeknield zou blijven liggen, terwijl zij zelve straks aan den arm van Eduard heen zou gaan om haar geluk te vinden in de liefde van een ander? Was dat geen egoïsme, 'twelk haar onteerde? En was de gedachte aan haren hardnekkigen aanbidder niet ten overvloede onbetamelijk voor de bruid van een zoo bezadigd en omzichtig man als die weldra haar echtgenoot heeten zou?


XXV. Op het meer van Genève.

't Was een heerlijke zomerdag. De zon verguldde de oevers van het meer van Genève, waartusschen het meer zelf een gladgepolijste spiegel geleek. 't Was of het goud van alle bergen naar omlaag vloeide om op het strand te blijven liggen als een beeld van den rijkdom van het gezegend Zwitserland; alsof de wijnbergen in hun groenen dos, waartusschen hier en daar reeds de nog kleine trossen wegschoten, den spot dreven met

{==242==} {>>pagina-aanduiding<<}

gindsche sneeuwkoppen in de verte, die getuigenis aflegden van het gevaar, dat den stoutmoedigen jager wachtte, als hij straks de gems of de klipgeit zou vervolgen in haar ongenaakbaar hol.
Ook spraken die oevers en bergen en dalen van de verkwikking, die zij den rijken vreemdeling boden, van den vrede en de rust voor zieken en zwakken wie elders het rumoer der groote steden dreigde te dooden. Hier vonden zij alles wat ze behoefden: een natuur die hun geen te zwaren last oplei, maar hartverheffende koelte, en hoog boven hen een blauw azuur, dat het oog weldadig aandeed, een stilte die door niets dan door het fluisteren van de berggeesten werd verstoord en een uitnoodiging tot droomen en dwepen waaraan geen hart weerstand kan bieden.
Hier kon de dichter aan zijne fantasie den vrijen teugel vieren; maar hier ook kon de zwaarmoedige voor een poos het denken aan zijnen geest en het onrustig kloppen aan zijn hart verbieden. Hier waren tal van geschiedkundige herinneringen, waarvan de slavernij en de ellende den ondergrond vormden, doch de vrijheid door eigen kracht en geloof den boventoon behield. Ginds in de verte lag Chillon, somber overblijfsel uit de dagen der tyrannie, vanwaar de zon van verlichting en beschaving over Genève was opgegaan. Het meer had op zijn golven de denkvrijheid voortgedragen, en ze was geworden tot een levende kracht, die ver van daar in Parijs haar triumf had gevierd. En hoeveel innige gezonde vroomheid was hier niet gerijpt, waarvan duizenden en duizenden de vruchten geplukt hadden! Elke gedachte, die hier wortel had geschoten, was vermenigvuldigd weergekeerd tot het woelige leven, om daar te heerschen en te gebieden over de onkunde en het bijgeloof. Als zoovele pelgrims, wien de strijd des levens te zwaar viel, kwam sedert eeuwen een schaar van krachtvolle mannen herwaarts om te rusten en nieuwen moed te verzamelen. Verkwikt en versterkt gingen ze weer heen, om opnieuw te arbeiden en te bidden.
Doch ook de ordinaire mensen vond aan het meer van Genève ten allen tijde verkwikking en nieuw leven. Al gingen de grootsche herinneringen aan hem voorbij en zocht zijn fantasie geen bevrediging in het verleden, zoo gaven al de omringende voorwerpen hem toch bloed en spierkracht. De loomheid maakte plaats voor lust tot bewegen en heimwee naar de bergen. Aan

{==243==} {>>pagina-aanduiding<<}

den avond van elken dag noodigde de frissche, koele watervlakte hem uit om te spelevaren.
Louise Wolters evenwel ondervond den heilzamen invloed van het een en ander niet. Haar ouders keken haar met klimmende bezorgdheid aan en zij zelve gevoelde zich meer en meer vernederd door den last eener genegenheid, die naar 't scheen steeds te vergeefs zou uitzien naar den dag waarop ze heantwoord zou worden. Albert bleef steeds dezelfde voor haar. Op elke wandeling aan den avond van den dag rustte haar handje op zijn arm en geen gewaarwording of gedachte door de heerlijke natuur hij hem levendig geworden, die hij niet aan haar meedeelde. Emy bleef haar troosten met de verwachting, dat Albert het zwijgen wel breken zou, en mama twijfelde er niet aan of de dag zou kunnen waarop haar man de jongelui tot elkaar zou kunnen brengen, alsof ze elkander tegelijk en met gelijken aandrang gezocht en ten laatste gevonden hadden. Doch nog immer bleef Albert aller hoop te leur stellen. Indien nu en dan zijn stem haar zachter en vriendelijker in de ooren klonk dan ooit een menschelijke stem had gedaan, was 't of de liefelijke omgeving daaraan meer aandeel had dan zijn hart.

't Was een heerlijke zomerdag. Mevrouw Wolters had aan het ontbijt haar plan bekend gemaakt om den geheelen dag boven tegen de helling van den bergrug door te brengen. 't Was in het dal te warm. Eerst tegen den avond als 't koel geworden was, zou men aan den oever van den waterplas verademing zoeken. Allen keurden dit plan goed. Ook Louises oogen schitterden van verrukking. Zij was verzot op het vergezicht over het meer boven van de hoogte af.
Was 't ook soms omdat zij gewoon was op Albert's arm te leunen bij elke moeilijkheid op den weg, omdat hij zoo vriendelijk en zacht kon vragen nu en dan, of het klimmen haar niet vermoeide? O, niet het klimmen vermoeide haar, maar het hijgend verlangen naar het woord dat ze steeds op zijn lippen meende te zien zweven. Als zij te zamen al hooger en hooger stegen, verbeeldde zij zich dat hij haar beloofd had 't haar daar boven, heel hoog boven de menschen en hun gebabbel te zullen zeggen. Zij zou weten te zwijgen. Ze was reeds in dat tijdperk waarin 't ons onverschillig wordt met onze overwinning te mogen pralen. Als hij en zij alleen 't maar wisten; als de wind die

{==244==} {>>pagina-aanduiding<<}

over de toppen streek haar geheim maar mocht meevoeren naar de gewesten der Engelen, naar den Ongeziene, wien zij haar geluk dankte als een laatste vertroosting in het leven, dat zij voelde wegsterven!...
‘Wij zullen een rijtuig nemen, dat ons halverwege brengt.’ meende haar vader, doch zij wees dat voorstel af. Ze voelde zich sterk genoeg om de wandeling geheel te voet af te leggen, ja, toen hij aandrong en in 't midden bracht dat 't warm zou worden op den middag en dat ook het dalen zijn bezwaren had, voerde ze hem met een drift, die bij haar ongewoon mocht heeten, te gemoet, dat zij liever thuis bleef dan zich aan zijn schikking te onderwerpen, een zenuwachtig doorzetten, dat haar vader angstig deed vragen of ze haar krachten niet overschatte.
‘Stel u gerust,’ viel hier Albert in, ‘ik zal Louise wel geleiden. Wij hebben al meer samen bergen beklommen. Als 't haar te vermoeiend is, blijven wij halverwege zitten.’
‘Dat is waar. Niets dwingt ons verder te gaan dan wij kunnen,’ merkte Emy op, en alzoo werd tot den tocht besloten.
In den aanvang ging alles goed. Louise was opgeruimd en spraakzaam. Ze scheen van haar vroolijkheid aan de anderen te willen meedeelen, doch toen ze een uur ver waren voortgewandeld was 't of haar op eenmaal de krachten ontzonken. Zij verzekerde met een glimlach, die de anderen gerust moest stellen, dat ze niet verder kon, en stelde voor dat men haar alleen zou achterlaten. De anderen weigerden, doch toen Albert voorstelde bij Louise te blijven tot hun terugkomst, berustten zij in die schikking en trokken hooger op, met de belofte binnen een uur weer bij hen te zullen zijn.
Was dat het lang gewachte oogenblik en was 't een beschikking des hemels, die hem en haar hier op dit verrukkelijk plekje zijner schoone schepping voor de zoetste belijdenis te zamen had gebracht?
Louise vroeg 't zich af, terwijl zij op een klein gazon tusschen een reeks wijnbergen aan de zijde van Albert nederzat, en voor 't eerst rees dezelfde gedachte op in de ziel van den jongen man, die tot heden geen andere gevoelens dan die van een broer voor haar gekoesterd had. Hij keek haar aan, en 't trof hem dat zij op dit oogenblik werkelijk schoon was. De zon wierp haar als 't ware een koningsmantel om de schouders, terwijl haar vriendelijk gezichtje in de schaduw van een breed-
{==245==} {>>pagina-aanduiding<<}
geranden stroohoed wegdook. De overspanning en de verlegenheid gaven haar een bijzondere aantrekkelijkheid. 't Was of zij hem nog nooit zoo zacht en vriendelijk toegelachen had als nu, nu hij haar met deelneming vroeg of ze in de schikking door hem gemaakt genoegen nam. 't Was onmiskenbaar, dat zij zich met hem alleen geruster gevoelde en veiliger dan onder de hoede van wien ook. Als zij een oogenblik sluimeren mocht, zou ze straks weer geheel verkwikt zijn. Met nog een blik vol vrede en vertrouwen op hem sloot zij de oogen.
Wat er al niet in Albert omging gedurende het uur waarin hij de wacht hield over haar! Met welk een zorg hij haar gadesloeg en hoe rein de gedachten waren die zijn hart bestormden! Was 't niet dwaas dat hij een hopelooze genegenheid bleef koesteren, terwijl deze schat wellicht voor hem weggelegd was? Hij was niet ijdel genoeg om te meenen dat zij hem terstond zou aannemen; maar waarom zou ze hem afwijzen? Had hij niet bewijzen te over dat hij haar niet onverschillig was, en zou hij niet de hoop mogen koesteren dat ook haar ouders hem niet ongenegen waren? Was zij niet een kind van hetzelfde land en zijn gelijke door geboorte en bloedsmenging? Zou hij niet met haar zoo gelukkig zijn als hij kon verlangen, met haar, die steeds acin zijn lippen hing, die hem al haar vertrouwen waardig keurde?...
Albert zat lang in gepeinzen van dezen aard verdiept. Doch eensklaps sprong hij op als wilde hij de verleiding ontvluchten. Het beeld van Emma rees in al zijn heerlijkheid voor zijn geest. 't Was of alle bergen die het panorama begrensden hem toeriepen dat zij een verrader in hun midden hadden, dat hij een nietswaardig speculant was, die niet de dochter maar den bruidschat van den Indischen Nabob op het oog had. Was de hoop, die hij reeds langer dan zes maanden gekoesterd had, dat zijn oom en voogd tot de overtuiging zou komen welk een ellendeling Eduard van Horst was, reeds bewezen ten eenenmale ijdel te zijn en gaf, ook indien dit het geval mocht wezen, de verblinding van dien kant hem het recht zich vrij te maken van een band, die hem tot nog toe had gesterkt bij den droogsten arbeid? Louise was een lief kind; indien hij nog vrij was zou hij zich geen hooger geluk dan haar bezit kunnen voorstellen, maar voor hem was 't niet de vraag of hij op wederliefde mocht rekenen, maar of zijn eigen genegenheid kon

{==246==} {>>pagina-aanduiding<<}

worden opgevoerd tot een aanbidding en vereering, die hem zich zelven vergeten deed.
Ook ingeval Louise, die hem met haar onbeperkt vertrouwen en de warmste vriendschap vereerde, hem beminnen kon met al het vuur waarmee de vrouw den man harer keus aanhangt zoo ontbrak hem, den zoon van het land der zonnen en kleuren, het fanatisme waaraan hij zelf behoefte had. Hij gevoelde voor dit vriendelijke kind eene broederlijke genegenheid, die met den das vermeerderde maar hoever lag deze nog verwijderd van wat zij recht zou hebben te vragen en van wat hij voor Emma in zijn hart bewaarde!
't Kwam niet in Albert op, dat hij Louise met een verdeeld hart nog redelijk gelukkig zou kunnen maken, even gelukkig als honderd andere vrouwen. Hij verachtte de liefde, die niet als een groote hartstocht vol en rijp te voorschijn treedt. Hij was ongeschikt om berekeningen te maken op een stuk van zoo ernstigen aard. Hij wendde zich daarom af en zette zich op een kleinen afstand neer. Daar verzonk hij al dieper en dieper in zijn eigen droomen, waarbij de toekomst met het verleden te zamen vloeide.
Toen Louise ontwaakte en haar oogen hem te vergeefs zochten, vloog een blos van schaamte over haar wangen. 't Was of zij veracht, verlaten was. Ze bedekte hare oogen met beide handen, opdat de zon haar niet mocht zien, en Albert, die nu haastig nadertrad, de tranen niet bemerken welke haar dreigden te overstelpen. Ze twistte op dit oogenblik met haren schepper dat hij haar gemaakt had, met de schepping omdat zij duizende menschenkinderen geluk aanbrengt, waar ze voor haar niets dan ellende overhad. Zij vond Zwitserland en zijn vriendelijke natuur afschuwelijk en het leven de moeite van het leven niet waard.
Toch eischte de voorzichtigheid en het gevoel van eigenwaarde dat zij hare geheime gedachten niet verried en uiterlijk haar kalmte bewaarde. Ze stond met moeite op en weigerde Albert's arm niet, al was zij liever uren en mijlen vandaar geweest, want zij zou neergezonken zijn zonder zijn steun; ze kon zijn hulp niet missen. Doch een verademing was 't, toen de anderen zich weer bij hen gevoegd hadden, en ze haastte zich Emy's arm in ruil van den zijnen te nemen. En dat, terwijl zij zich altijd zoo gelukkig, zoo zalig gevoeld had als ze met Albert alleen was!

{==247==} {>>pagina-aanduiding<<}

Hoe geheel anders waren de indrukken van den avond van dezen zelfden dag. Naar het plan van mevrouw zou men den naderenden nacht op het meer afwachten. Albert had op haar verzoek voor een paar booten gezorgd. Als de wind een weinigje wou opzetten dan zou 't een vroolijke spelevaart worden.
De wind wakkerde werkelijk aan toen het gezelschap aan den oever kwam. De eigenaar van de beide booten stond gereed om den watertocht mee te maken. Hij had zeil opgezet, en zou zelf de grootste boot besturen. Voor de andere wachtte hij op een zijner vrienden, een ervaren zeiler, die beloofd had op zijn tijd present te zullen zijn. Men zou dus nog even geduld moeten oefenen.
Doch eeu kwartier verliep zonder dat de bedoelde vriend verscheen, en de dames werden ongeduldig. De eigenaar stelde daarom voor, dat het gezelschap zich zou verdeelen en de eene helft met hem aan boord zou gaan. Zijn vriend zou zeker dadelijk komen. Men kon toch moeilijk bij elkaar blijven.
‘Neen, dan wachten wij liever allemaal nog een minuut of wat,’ verklaarde mevrouw. ‘We steken gezamenlijk af en moeten zooveel mogelijk bij mekaar blijven.
‘'t Is mij wel,’ was het antwoord. ‘Ik voor mij heb geen haast, maar ik meende dat mevrouw en de jonge dames voortgang wilden maken.’
‘'t Is erg onpleizierig te moeten wachten. Uw vriend had stipt op zijn tijd moeten zijn,’ merkte meneer Wolters op. ‘Maar ik ben het eens met mijn vrouw, dat wij ons niet verdeelen moeten. 't Is veel te aardig om op het meer elkaar te kunnen toeroepen. Ook kan men niet weten wat er gebeurt.’
‘O, gevaar is er niet,’ antwoordde de eigenaar van de booten weer. ‘In dezen tijd van 't jaar kan een kind wel een zeilboot naar den overkant sturen, maar ik ben meer met vreemdelingen op het meer geweest. Zij vertrouwen 't niet als er niet iemand aan het roer zit, die bij het ambacht grootgebracht is.’
‘Ik ben er wel niet bij grootgebracht,’ viel nu Albert in, ‘maar ik heb honderd maal een zeilboot bestuurd. Als gij mij uw boot en de dames haar leven willen toevertrouwen, dan behoeven wij niet op onzen anderen stuurman te wachten.’
‘Voor mijn boot is geen gevaar. Die zult u niet onderste boven zeilen, jongeheer. Maar de dames zullen er waarschijnlijk meer tegen hebben haar leven te wagen.’

{==248==} {>>pagina-aanduiding<<}

Dat was werkelijk het geval. Mevrouw vooral protesteerde tegen zoo'n waagstuk. Zij had niet veel vertrouwen in de vaardigheid van Albert op het gebied van de zeilkunst. Zij proponeerde dat men de zeilen van de booten strijken zou en er een roeipartij van maken. Roeien kon zij desnoods ook wel.
Doch daartegen kwam Albert met kracht op, dapper bijgestaan door de jongens, die 't kinderachtig van mama vonden zoo bang te zijn. Roeien was goed in een Hollandsche trekvaart waar geen wind en geen breedte was. Hier op het kolossale meer was het een miskenning van de natuur, een beleediging. Bovendien verzekerde Albert nog eens, dat hij een bevaren zeeman was. In Amsterdam had hij jaar op jaar deelgenomen aan den zeilwedstrijd op het IJ of den Amstel, in de qualiteit van helper van een zijner vrienden, die een eigen boeier had. Wie op den Amstel wist te manoeuvreeren, kon 't waarachtig hier ook wel.
Wat dit laatste betrof, sprak de eigenaar van de booten hem niet tegen. In het najaar of in den winter was 't niet ieders zaak zich op het meer te wagen, maar nu bestond er geen ander gevaar dan in de verbeelding van de dames. Hij had er evenwel niets tegen een poos te wachten. Zijn vriend was anders altijd een man van zijn woord en van zijn klok.
‘Blijf gij dan met de dames en de jongeheeren hier wachten,’ viel Albert nu gemelijk in, wien het begon te vervelen en die zich ergerde over het weinige vertrouwen dat in hem gesteld werd. ‘Ik verzoek dringend even te mogen toonen wat ik kan. Voor mij alleen zal er toch wel geen bezwaar zijn. Als ik een ongeluk krijg, is 't nog niets. Ik zwem als een eend.’
Niemand had daar iets tegen. Mevrouw en Emy beloofden alle vrees op zij te zullen zetten als hij 't er goed afbracht. Ze zouden van den kant met belangstelling zijn kunstvaardigheid bewonderen. Onder deze omstandigheden durfde ook Louise, die haar hart vasthield, zich niet verzetten. Zij zweeg en keek Albert, die vlug in de kleinste boot sprong, met bezorgdheid na.
Doch toen Albert werkelijk toonde een bevaren zeiler te zijn en de eerlijke Zwitser zijn bewondering onverholen te kennen gaf, toen het blaadje op eenmaal was omgekeerd en haar vader zelfs niet kon nalaten te bluffen op onze aangeboren neiging tot de zee en haar verschrikkingen, waarbij een spelevaart

{==249==} {>>pagina-aanduiding<<}

op het meer van Genève maar gekheid was, toen klapte ook Louise in de handen en riep zij met de anderen den kloeken jongen man een vroolijk welkom toe, zoodra hij den steven gewend had en recht op hen aanhield. Straks, nadat men de volle overtuiging gekregen had dat de gretig verwachte stuurman niet komen zou, was zij zelfs de eerste om zich bereid te verklaren zich aan de hoede van Albert toe te vertrouwen. Zij moedigde Emy aan met haar in te stappen. Maar Emy maakte bezwaar, gelijk zij gewoon was te doen indien ze Albert en Louise bij elkaar had gebracht. Zij zou liever van de groote boot gebruik maken, waarin de rest van het gezelschap reeds plaats genomen had. Albert moest niet belemmerd worden in zijn bewegingen en men mocht het bootje niet overladen. 't Deed er overigens immers niet toe. Men bleef toch bij elkaar.
Meneer Wolters had met deze schikking geen vrede, maar 't was al te laat om er verandering in te brengen. Vlug was Albert, zoodra Louise aan boord was, weer van wal gestoken en luid jubelend spoorden de jongens den stuurman van de groote boot aan, hem te volgen. 't Zou een wedstrijd worden met gelijke krachten. De zwaarder belaste boot was van een groot breed zeil voorzien en zou straks, als men in het midden van den grooten plas gekomen was, haar krachten toonen. Albert mocht, zoolang ze min of meer onder den wal en onder de beschutting der bergen was, op haar winnen. Zij zou haar scha wel inhalen.
't Ging er vlug en vroolijk over heen. Wat de jongens verwacht hadden, gebeurde. De groote boot won hoe meer men het midden naderde op de kleinere. Weldra zeilde zij Albert en Louise onder onschuldige plagerij voorbij, om hen binnen weinige minuten ver achter zich te laten. Straks hoorden deze niet dan den nagalm van het vroolijk gelach hunner vrienden, terwijl de avond al zwaarder en zwaarder neerdaalde op het meer. Heel in de verte werden in de dorpen en steden aan de oevers de lichten ontstoken. Hoog boven hen fonkelden de sterren.
't Was Louise wonderlijk te moede. Nog onder den indruk van de straks geschetste gewaarwordingen, scheen 't haar een gril van het noodlot toe, dat zij zich al weer alleen met Albert bevond, ver van elke menschellike woning, ver van haar natuurlijke beschermers. Ze had aan den eersten onwillekeurigen aan-
{==250==} {>>pagina-aanduiding<<}
drang van haar hart toegegeven toen zij in de boot sprong; maar had zij daaraan niet verkeerd gedaan? Was zij Albert niet meer tot last dan tot vreugde? Betoonde hij haar niet slechts medelijden en vriendelijkheid om der wille van haar ouders, en had 't niet den schijn alsof zij zich aan hem opdrong?
Ze was werkelijk boos op Emy. Waarom was Emy niet meegegaan? Had Albert zich gehaast om van wal te steken, omdat hij Emy de gelegenheid wilde afsnijden om hen ie volgen, of was 't alleen omdat de twijfel aan zijn kunstvaardigheid hem ergerde en hij zijn driftig jagen naar nog meer lof niet bedwingen kon?
En was hij boos op haar, dat hij zoo hardnekkig zweeg? Of was de stille vrede, die over het meer streek, hem te heilig?
Hoe 't zij. Haar neiging tot dwepen vond voedsel genoeg om alle andere overwegingen ter zij te zetten. Weldra gleed zij als in een droom met den eenigen dien zij boven alles liefhad over de wateren.... God alleen wist waarheen.... God gave om nooit weer te ontwaken.
‘Ik geloof, dat je weer bang begint te worden,’ hoorde ze op eens Albert zeggen. ‘Je bent zoo stil, dat ik je ademhaling hooren kan. Wil je terug? Ik zal dan het roer wenden.’
Er lag iets knorrigs in zijn toon, waarvan de reden dadelijk openbaar werd. ‘Die lamme boot lijkt wel een modderschuit. Ze wil niet vooruit. De wind begint anders aardig op te zetten, Maar de anderen hebben er meer voordeel van dan wij.’
Dat was dus de oorzaak van zijn zwijgen. Albert was te eerzuchtig om, al was 't bij een speel vaart, eene kleine nederlaag te kunnen velen. Hij schaamde zich tegenover Louise, die zeker teleurgesteld moest wezen omdat ze niet in de andere boot plaats genomen had.
‘O, is 't dat,’ zei deze daarom, merkelijk verlicht door wat Albert wrevelig maakte. ‘Wij houden immers geen wedstrijd? De eigenaar weet ook wel welke boot de beste is. Toch dunkt mij dat wij een goeden gang gaan.’
‘'t Mag wat. Wij glijden voort als een slak. Er zit geen vaart in. Straks dacht ik, dat 't heel wat geven zou, maar 't is narigheid. Nu zal die Zwitser 't op mij gooien en overal vertellen, dat de Hollanders geen begrip van zeilen hebben. Wat moet zoo'n zoetwatermatroos wel van ons denken! En nu begint ten overvloede de wind te krimpen. Ik had nog hoop op een klein stormpje op deze waschtobbe.’

{==251==} {>>pagina-aanduiding<<}

't Was zoo. De wind kromp meer en meer in. 't Was of hij achter de bergen in de verte wegkroop of hij zich te slapen legde in de dalen. Er ontstond iets looms en mats in de lucht, waarvan niemand de oorzaak kon vermoeden, maar dat als een zware last op het water werd gelegd. Tegelijkerheid scheen een onzichtbare hand hier en ginds en telkens haastiger de sterren aan het firmament uit te dooven, als bereidde de geheele schepping zich voor op de rust van den nacht, die met zijn zwarte vlerken alle levende zielen zou omvatten.
‘'t Is beroerd,’ zei Albert nog knorriger. ‘Nu kan ik ons zeil wel inhalen en als een gewoon veerschipper u weer terug roeien naar het punt waar we zijn scheep gegaan.’
Doch wat is dat geheimzinnig fluisteren, dat loeien, dat gieren, dat achter den Mont Valan verneembaar wordt, als kwam een lawine, eerst langzaam, daarna met de snelheid van den bliksem naar beneden rollen? Albert, die reeds de hand aan het zeil geslagen heeft, verneemt 't en luistert. Is dat werkelijk een lawine? Of is 't een ander hem onbekend natuurverschijnsel, geduchter dan de sneeuwval of de rotsverschuiving, die in dezen omtrek tot de hooge zeldzaamheden behooren? Albert vermoedt niet dat het de wind is, die als storm terugkeert, dat de zefirs, die zoo even wegstierven als dommelden zij in bij de algemeene rust der natuur, daar ginder zich vereenigd hebben met den storm, van wiens bestaan hij evenmin als de eigenaar van de booten iets had vermoed. 't Gebeurde niet dan hoogst zelden, had deze gezegd, dat de wind in dit jaargetij in een orkaan overging, doch hij had er niet bijgevoegd dat, indien dat plaats had, de gevolgen niet te berekenen waren. Reeds dagen achtereen hadden de berggeesten achter gindsche muren vergadering gehouden. Ze waren begeerig op buit. De rust en de vrede verdroten hen. Ze hadden alle onderlinge veeten afgelegd, om met vereende krachten op het meer aan den voet hunner woonsteden aan te vallen. Wat ze ontmoetten, zouden ze verbrijzelen.
‘Wat beduidt dat?’ riep Albert meer tot zich zelf dan tot zijne gezellin. ‘'t Komt al nader en nader. Is dat donder? Zou er een onweer in aantocht zijn?’
Louise antwoordde niet. Ook zij luisterde, en al luisterend werd ze onrustig en angstig. ‘Ik weet niet wat het is,’ zei ze ten laatste. ‘Maar 't wordt al donkerder en donkerder. Ook is 't of het water van zelf beroerd wordt.’

{==252==} {>>pagina-aanduiding<<}

‘Dat komt omdat wij ons in den stroom van de Rhone bevinden, Gij weet dat die dwars door het meer heen schiet. Ik zal het zeil inhalen en terugroeien.’
't Was reeds te laat. Als een cavalerie-charge schoot de eerste windvlaag op het ranke bootje aan en greep het zeil, dat geen menschelijke kracht in staat was aan haar handen te ontrukken. Daarbij boog zich de mast schier tot op het water en draaide de boot als een tol in 't rond. Louise gaf een gil van schrik. Albert had moeite zich staande te houden. In een oogwenk waren hunne kleeren doorweekt van het water. ‘Houd je aan den mast vast,’ riep Albert. ‘Als ik het zeil niet kan lossnijden, zijn we verloren.’
Hij tastte haastig in zijn zak en sneed met inspanning van alle krachten een paar van de touwen door, die het zeil aan den mast verbonden. Doch nu schoof de wind in een ommezien den lap, die als een breede baan wijd uitwoei naar den top, waardoor het overwicht nog vermeerderd werd. Eer Albert recht begreep wat er gebeurde, lag de boot onderste boven en dobberde ze als een notendop op het water. Gelukkig had Albert ééne gedachte onwrikbaar vastgehouden. Met een sprong had hij zich vrij gemaakt van de touwen, waarin zijn voeten verward geraakt waren, en te gelijkertijd de handen uitgestrekt naar Louise, die in doodsangst zijn naam genoemd had. Twee, drie malen greep hij te vergeefs, doch als bij instinct begreep hij, dat Louise bij het kantelen van de boot er uitgevallen en er onder doorgeschoten moest zijn. Goddank had dat instinct hem niet bedrogen. Bij de derde greep had hij het geluk haar kleed te vatten en snel als een gedachte haar hoofd boven water te brengen. ‘Houd mij vast,’ riep hij haar haastig toe, en Louise had nog bewustheid genoeg om te gehoorzamen. ‘Houd stevig vast. Wees niet bang. Ik zwem met u naar den wal.’
't Was gemakkelijker gezegd dan gedaan. Waar was de oever? Hoever waren ze van daar verwijderd? Was 't niet mogelijk dat Albert door den stroom van de Rhone meegesleept, dwars over het meer gevoerd werd tot zijne krachten waren uitgeput en hij zelf met zijn lieven last zou wegzinken in de diepte? Wie kon in deze duisternis en bij het loeien van den wind de richting vinden? Zelfs de laatste ster aan den hemel stierf weg, alsof de heerschappij van den chaos zoo zou aanbreken.

{==253==} {>>pagina-aanduiding<<}

Doch ziet, juist wat Albert het meest bedreigde, werd hem een gids. Met de cordaatheid bij klimmend gevaar, die aan zijn stamgenooten van moederszij eigen is, begreep hij de waarde van dit voordeel en maakte er gebruik van. De Rhone stroomt van 't Oosten naar 't Westen door het meer van Genève. Indien 't hem gelukte den stroom noordwaarts op te klieven, dan moest hij zich in de goede richting voortbewegen. ‘Houd je goed,’ riep hij daarom nogmaals. ‘Met God's hulp breng ik je aan den oever.’
't Was een strijd op leven en dood, een strijd waarbij Louise telkens en telkens weer van hem scheen te zullen worden losgerukt, al hield zij hem met al de kracht der wanhoop en der liefde omklemd. Indien zij bezweken, zouden zij ten minste in den dood vereenigd zijn. 't Was of de Rhone belust was op die dubbele prooi. 't Was of de storm met haar samenspande om straks twee lijken op den oever te werpen en een onschuldige spelevaart in een rampzaligen schipbreuk te veranderen. Doch Albert bleef meester van zich zelf en gaf den kamp niet op, ja, de worsteling om het leven had voor hem een eigenaardige aantrekkelijkheid. In zijn overwinning lag de vernedering van het trouwelooze meer, dat hen tot kinderspel had uitgelokt om er vreeselijken ernst van te maken. Daarbij had hij een kostbaar leven te redden en te behouden dat zich aan zijn hoede had overgegeven. Hij voelde dat zijn armen als verstaald werden hoe meer hij ze uitsloeg om den vijand af te weren..... En hij overwon. Daar was de eerste moeielijkheid reeds overwonnen. De Rhone lag achter hen, het water, ofschoon door den storm gezweept, schoot in een andere richting naar het strand voort. Met dankbaarheid en blijdschap merkte hij op hoe hem dit ten goede kwam. Nog een eind voort en hij kon een poos rusten en zich laten drijven, waarbij hij Louise, die haar bewustzijn verloren had, met inspanning van al zijn krachten boven hield. Daarna weer met de eene hand voortroeiend won hij zoo veel, dat de lichten aan den noordelijken oever hem tegenblonken. Zijn moed en hoop herleefden.
Goddank, daar legde de storm zich even onverwacht als hij was opgestoken, de booze geesten, die het schenen op te geven om hun prooi te vervolgen, verscholen zich even geheimzinnig als ze verschenen waren achter de bergen. Hier en daar trad een ster uit het grauwe gordijn te voorschijn. Nieuwe

{==254==} {>>pagina-aanduiding<<}

hoop en moed doorstroomde Albert's aderen. Hij voelde zich als de kampvechter, die een dierbaar leven gered heeft uit de klauwen van het wild gediert.
Gered? O, Albert twijfelde niet of zij die hij omklemd hield leefde nog, al verried geen enkele beweging het bewustzijn. Ze kon niet dood zijn. 't Zou te wreed wezen, indien hij niets dan haar lijk uit het trouwelooze meer behouden had.
En zie, daar is de oever. Duidelijk voelt de kloeke zwemmer dat de diepte minder wordt, dat de lucht lu wer is, en dichter en dichter bij komen de gindsche lichtjes alsof 't lantaarns waren gedragen door mannen die hen komen zoeken, die ronddolen langs den oever, terwijl ze zijn naam en dien van Louise uitschreeuwen. Achter hen komen radeloos handenwringend de ouders van Louise en Emy en de jongens, die zelf ternauwernood den dood ontkomen zijn. Hoor, ze roepen al weer zijn naam. De lantaarns dansen op de golven. Ze duiken onder en komen weer boven. Ze nemen toe in aantal. Ze worden uitgedoofd en wederom aangestoken door reuzenarmen, die maar ten deele zichtbaar worden, wanneer het licht juist op hen valt. Daar komen de reuzen zelven. Ze dalen af van de bergen, die zich daar ginds tegen den horizont zouden afteekenen, als 't niet zoo pikdonker was. Wat komen zij doen? Ze komen ditmaal om hem moed in te spreken. Ze hebben zijn worstelen gageslagen. Ze hebben er schik in gehad. Ze lachen om zijn angst, dat 't meer dan een spelevaart zou worden. 't Is een spelevaart geweest en niets anders. 't Is dartelheid van de meernimfen en de nixen van de Rhone geweest. Maar de reuzen leggen hun zware handen op het watervlak en 't wordt rustig. Ze nemen Louise op alsof 't een veertje was en leggen haar zacht zooals men een kind zou doen, op het zand aan den vriendelijken oever. Daar draait en dwarrelt nog eens en nog eens het heelal voor zijn oogen... Daar is Emma. Ze staat aan den oever. Ze knielt bij Louise neer. Ze kust haar op het voorhoofd gelijk men een doode doet. Nog eenmaal gaat een stroom van licht aan hem voorbij. Daarop treedt de nacht, de eeuwige nacht in. Heel uit de verte klinkt muziek. Zou dat de bruiloftsstoet zijn, die Emma en.... Eduard komt afhalen?



{==255==} {>>pagina-aanduiding<<}

XXVI. Behouden.

De groote boot was gelukkiger geweest dan de kleine. De stuurman, ofschoon blijkbaar geen weerkundige, had niet gebluft ten aanzien van zijn zeemanschap. Toen hij het geheimzinnig gefluister op de toppen der bergen vernam, had hij begrepen wat hun te wachten stond en tijdig het zeil ingehaald. Daarna had hij met forsche riemslagen het zwaarder gebouwde vaartuig buiten den greep van de Rhone gebracht en de stormvlagen afgewacht. In den beginne hadden de angst en de schrik de kleine bemanning geheel overmeesterd en verbijsterd, doch toen allen zeker waren, dat er geen oogenblikkelijk gevaar bestond, indien ze zich, zooals de stuurman vermaande, maar stevig aan de boorden van de boot vasthielden, vloog aller bezorgdheid over de onstuimige wateren naar Albert en Louise toe. Wat was er misschien van deze geworden? ‘Indien de jongeheer bijtijds het zeil gestreken heeft,’ zei de stuurman, ‘dan is er geen twijfel aan of ze zijn er evenals wij goed afgekomen. De wind heeft weinig vat op zoo'n notendop. En hij heeft 't meer bij de hand gehad.’
Doch dit gaf geen zekerheid. De geheele familie verkeerde in de doodelijkste ongerustheid. Ze hielden niet op met jammeren en klagen, eer meneer Wolters tegen een dubbele belooning den stuurman had verzocht naar de plaats te roeien waar de storm het kleiner bootje waarschijnlijk overvallen had. 't Zou hoogstens een half uur vorderen. ‘Ik heb er niets tegen,’ was het antwoord, ‘maar in elk geval dienen wij hier in de luwte te wachten tot de wind geheel bedaard is. Als wij 't straks met de Rhone te kwaad krijgen, zou ik u allen opnieuw aan gevaar blootstellen.’
Hij was hiervan niet af te brengen. 't Was bovendien zoo donker geworden, dat men geen enkel voorwerp onderscheiden kon. 't Eenige middel om zekerheid van de beide anderen te krijgen was dat men hen riep, en hoe was dat mogelijk zoolang de wind over de wateren gierde.
Meneer Wolters voegde dus zijne pogingen tot geruststelling bij

{==256==} {>>pagina-aanduiding<<}

die van den stuurman, ofschoon hij zich zelf in de eerste plaats moest overreden. Ze hadden allen gezien hoe vlug en handig Albert de boot had laten manoeuvreeren. Op het IJ en vooral op den Amstel moest men ook een ervaren zeiler zijn, om aan de rukwinden het hoofd te bieden. Hoogstwaarschijnlijk zou 't geschied zijn zooals de stuurman vermoedde en kon het geheele gezelschap over een paar uur hartelijk zitten lachen over het doorgestane gevaar.
‘Och pa, lach er in geen geval om,’ viel nu Emy hartstochtelijk in. ‘Ook al loopt 't goed af zal ik mij zelve mijn leven lang niet vergeven, dat ik Louise alleen in de kleine boot heb laten gaan. O God, dat ik in haar plaats gegaan was; dat wij op den anderen stuurman gewacht hadden! 't Was onvoorzichtig, onverantwoordelijk van ons.’
Mevrouw stemde hiermee in, en de jongens, die brandden van ongeduld om op weg te gaan, bezwoeren den stuurman, dat de wind nu werkelijk al meer dan genoeg was gaan liggen, dat 't zoo goed als bladstil was.
Eindelijk, daar lei de stuurman de riemen uit en kon men den ontdekkingstocht met kloppende harten beginnen. 't Was een recht treurige onderneming. Geen ander geluid dan van het nog onstuimige water deed zich hooren. Al tuurden ze hun oogen uit, zoo vermochten ze toch niet door de dikke duisternis heen te dringen. Daar gebood meneer Wolters stilte. Allen luisterden met ingehouden adem. Was dat niet een noodkreet, een angstig gekerm als van een die den laatsten strijd strijdt? Neen, 't was niets dan het klotsen van de golven tegen den boeg of het klagend weerkaatsen van den wegstervenden storm tegen de rotswanden heel in de verte.
Een paar maal verbeeldde de stuurman zelf zich dat hij iets ongewoons vernam. 't Was of een andere boot heel langzaam de hunne naderde. Toen hij dit vermoeden te kennen gaf, hieven allen tegelijkertijd een luid geschreeuw aan, doch alleen de echo gaf antwoord en overtuigde hen dat ze zich opnieuw bedrogen hadden.
In 't eind waren ze ver genoeg teruggeroeid om zeker te zijn dat de plek, waar de storm Albert overvallen was, niet ver af kon wezen. Helaas! 't was weer te vergeefs dat zij zijn naam en dien van Louise riepen...
Daar schoof een voorwerp... was het een boot, een roeiriem

{==257==} {>>pagina-aanduiding<<}

of een ander deel van het tuig?... hen voorbij en werd instinctmatig door den stuurman gegrepen. Hij herkende 't als een stuk van het zeil zijner kleine boot, doch hij liet het ongemerkt weer los en behield de ontzettende gedachte, die hem door het brein schoot, voor zich. Op voorstel van meneer Wolters roeide hij op de lichten van Montreux aan, die hij in de verte zag blinken. ‘Ze zijn zeker reeds lang thuis,’ zei hij met een gerustheid, die hij zelf niet meer voedde. ‘Ze zullen rechtsomkeert gemaakt hebben en zitten waarschijnlijk op hun beurt in doodsangst over u.’
't Wemelde aan de kade te Montreux van menschen, die kennissen en vrienden met angst hadden opgewacht en dankbaar en vroolijk huiswaarts trokken, nadat deze welbehouden aan wal waren gestapt. Doch waar de familie Wolters vroeg en onderzocht, nergens had men iets van den jongen Hollander, dien velen zich heel goed herinnerden, of diens dame vernomen. Ze waren zeker nog onderweg. 't Leed geen twijfel of men zou hen spoedig zien terugkeeren.
De eigenaar van de beide booten, voor wien nu geen twijfel overbleef of er had iets ongewoons plaats gehad, bevestigde dit vermoeden, doch gaf tevens een andere richting aan de bezorgdheid der familie Wolters. 't Was meer dan waarschijnlijk dat Albert den koers kwijt geraakt was en verder in een der andere dorpen geland. Indien al de anderen rustig naar huis gingen, nam hij gaarne op zich met een stuk of wat kloeke mannen den oever te volgen en onderweg zoo noodig te informeeren. Er was nog volstrekt geen reden om zich ongerust te maken. 't Gebeurde dikwijls dat vreemdelingen, die zich alleen op het meer waagden, uren ver aangeland waren. Hij zou er dadelijk op uitgaan.
‘Maar dan ga ik mee,’ zei mevrouw beslist. ‘Ik zou 't thuis besterven van angst. Laat Emy en de jongens naar huis gaan, Wolters. Ik ga met u.’
't Was verwonderlijk hoe groot op dit oogenblik het kleine vrouwtje was. Geen tegenwerpingen baatten en meneer Wolters, die haar kende, billijkte haar verlangen. Hij begreep dat een onrustig zoeken voor haar de voorkeur verdiende boven een angstig en werkeloos wachten. ‘Ga mee, lieve,’ zei hij kortaf. ‘Laat Emy en de jongens ook meegaan. Als gijlieden niet verder kunt, zullen wij onderweg wel gelegenheid vinden om te rusten.’

{==258==} {>>pagina-aanduiding<<}

Er werden nu de noodige mannen met flambouwen aangenomen om den somberen stoet voor te lichten. Bovendien werd bevel gegeven, dat een gemakkelijk rijtuig hen zoo spoedig mogelijk op den voet zou volgen om de familie naar huis terug te brengen als de verlorenen gevonden waren.
Meneer Wolters onderscheidde zich hierbij door een kalmte, die de anderen tot navolging dwong. Hij beheerschte hen door zijn voorbeeld, ofschoon zijn hart niet geruster was dan 't hunne.
Meer dan een uur ver liepen zij den oever langs, telkens verschrikt wanneer het licht der flambouwen schril over het donkere water streek, dat nog steeds onrustig tegen de steenen glooiing aansloeg of een paar voet opgedreven werd op het zand.
Daar stond eensklaps de voorste van de fakkeldragers stil en gaf den anderen een teeken. Terwijl hij zijn fakkel hoog boven zijn hoofd hief, viel het licht op een donkere massa, wier aanblik alle harten deed stilstaan van ontzetting. Toen hij nader drong en zich over die donkere massa heen boog, verried een gil uit den stoet, die hem op den voet volgde, dat hij zich niet vergist had. Haastig drong meneer Wolters hem op zij, terwijl hij zijn vrouw en Emy met den arm tegenhield. Hij had het kleed van Louise herkend. De verlorenen waren gevonden.
Gevonden! Doch waren het niet hunne lijken, die daar aan zijn voeten lagen? Albert hield Louise in zijn armen geklemd. Haar hoofd rustte op zijn borst, doch geen teeken van leven verdreef de vreeselijke gedachten, die haar vaders hart bestormden. Doch op hetzelfde oogenblik hadden zijn vrouw en Emy zich naast de drenkelingen neergebogen en hen met een inspanning, die boven hare krachten scheen, met hare armen omvat. Al de energie van de vrouw werd te hulp geroepen, en evenal in alles levensomstandigheden waarbij 't op handelen aankomt, niet te vergeefs. De hartstochtelijkheid zweeg voor de noodzakelijkheid, en de hoop, die nog even gloorde, verjoeg voor een oogenblik den schrik. Indien er mogelijkheid bestond om hen te behouden, dan moest geen seconde verloren gaan.
Wat traden die ruwe mannen eerbiedig achterwaarts en lieten aan de beide vrouwen de eerste rol in dit kleine drama over! Zelfs de man en vader, die in alle andere gevallen zijn meerderheid besefte en met volle recht gelden liet, hield den adem in om uit haar mond zijn vonnis te hooren. Was het

{==259==} {>>pagina-aanduiding<<}

een vonnis des doods, hij zou 't immers niet zelf durven uitspreken?
God zij geprezen, het was geen vonnis des doods. Toen de moeder zich met al de teederheid der liefde en al den angst der wanhoop over haar kind heenboog, voelde zij flauw het kloppen van haar hart. Als een dankzegging aan God en een laatste poging van haar zelfbewustheid, verzekerde zij op een toon, die geen twijfel overliet, dat haar kind leefde. Daarop zonk ze uitgeput in de armen van haren man en liet ze de zorg voor de drenkelingen aan de anderen over.
Ook omtrent Albert bestond weldra geen vrees meer. 't Was blijkbaar dat de ontzettende krachtsinspanning hem voor eene wijle van zijn bezinning beroofd had. Waarin die krachtsinspanning bestaan had, behoefde niemand te vragen.
Intusschen hield het rijtuig, dat hen achterop moest komen, op de plaats van het onheil stil. De dokter van Montreux, die van het ongeval, dat men duchtte, onderricht was, had zich gehaast van die gelegenheid gebruik te maken. Hij bewees nog op de plek zelve de eerste zorgen om de verdoofde levensgeesten weer op te wekken en smaakte de voldoening, dat zijn beide patiënten de oogen weldra opsloegen, om zich na een oogenblik van verbijstering in de armen hunner vrienden te werpen. Daar in de eerste plaats noodig was dat zij van droge kleeren voorzien werden en rust hielden, werd in de naastbijzijnde woning hulp gezocht en bereidvaardig verleend. Reeds een uur later kon de dokter zijn hoop uitspreken, dat de onmiddellijke gevelgen voor geen van beiden van ernstigen aard zouden zijn, en nog dien eigen nacht liet hij hen onder zijn geleide naar Montreux terugvoeren, waarheen Emy reeds vertrokken was om alles voor hun ontvangst gereed te maken.
De blijdschap van Albert, toen hij hoorde dat Louise behouden was, kende geen grenzen. Van de dankbetuigingen waarmee men hem overlaadde aanvaardde hij geen enkele. Veeleer beschuldigde hij zich zelf van onvoorzichtigheid, zich gewaagd te hebben op een terrein waarop hij niet genoeg bekend was. Indien hij niet wonderbaarlijk gesterkt was of de minste wijziging in de omstandigheden hem belet had Louise te redden, zou hij zich zelven aangeklaagd hebben als haar moordenaar. Was die lof over zijn moedig gedrag, waarbij de kloeke Zwitsers de verzekering voegden, dat slechts weinigen onder

{==260==} {>>pagina-aanduiding<<}

hen de kracht zouden hebben om zwemmende met een drenkeling dien afstand af te leggen, niet pijnlijk naast de overtuiging, dat hij uit ijdelheid had willen toonen, hoe een Hollandsche jongen op alle wateren een geboren zeeman is? Doch Goddank, alles had zich ten beste gekeerd. Als ze hem nu maar niet zoo prezen en meneer Wolters ophield hem te verzekeren, dat hij meer aan hem verplicht was, dan hij ooit vergelden kon.


XXVII. Nog een storm.

Een gansch andere storm dan die Albert en Louise bijna het leven gekost had op het meer van Genève had zich sedert eenige weken samengepakt boven het kooprijk Amsterdam.
't Scheen een kleine, lichte wolk, toen op zekeren beursdag de tijding van mond tot mond ging, dat er een belangrijke daling had plaats gehad in een fonds, 'twelk zich tot nog toe onafgebroken had mogen verheugen in de gunst van het publiek. 't Was een bescheiden fonds, dat niet in het leven getreden was met onmogelijke beloften en inzichten, dat met zijn eerlijk gezicht iedereen onder de oogen durfde komen, dat door de soliedste bankiers ten doop gehouden was en door alle makelaars, die meer prijs stelden op een gevestigden naam dan op hooge courtage, in eere werd gehouden.
Hoe kwam 't dat dit fonds op eenmaal in een kwaden reuk geraakte? Waaraan was 't toe te schrijven dat de handen, die er zich steeds gretig naar hadden uitgestrekt, zich terugtrokken? Wat had dat fonds gedaan, dat het vertrouwen in zijn vastheid en onwankelbaarheid begon te wankelen, dat straks, als de eene beursman den anderen aankeek en dit fonds noemde, de tegenpartij zich haastte een leelijk gezicht te trekken, ten einde te toonen.... dat hij zoo dom niet was!
Wie zal 't ons zeggen? Er was geen oorlog en geen oorlogsgerucht. Er was geen nieuwe leening in aantocht, die het krediet van eene vorige kon benadeelen. Ook had niemand een

{==261==} {>>pagina-aanduiding<<}

woord vernomen van een combinatie van geldmannen, die de markt in hun macht hadden weten te krijgen en haar nu zonder inspanning of gevaar wisten te brengen waar zij haar hebben wilden. 't Eenige wat men er van zeggen kon, was dat de geest van speculatie uit zijn schuilhoek gekomen was en andere booze geesten van zijn familie had opgeroepen om ieder, die de beurs betrad, indien hij er vatbaar voor was, met een soort van tijdelijke krankzinnigheid te slaan. De wind blies en zette op en blies al feller en feller, doch niemand kon zeggen van waar hij kwam en waar hij heen ging.
En 't bleef niet bij dit eene onschuldige fonds. De onmogelijkste handelsartikelen werden in een ommezien door denzelfden geest van speculatie in de rij der spoorwegleeningen of staatsschulden overgebracht. Men speculeerde in producten die er nooit geweest waren of die in geen honderd jaar konden geleverd worden. Er werden ladingen aangebracht, die geen sterveling onder de oogen zou krijgen. Er werd handel gedreven in lange lijsten van goederen, die alleen in de verbeelding aanwezig waren, en ze werden even welwillend ontvangen en even ernstig gekocht en betaald alsof het pandbrieven waren. Zij vermenigvuldigden zich buiten alle evenredigheid met onze koopvaardijvloot. Ze bestonden welhaast in niets anders dan in het verschil van prijs op zekere datums en werden door wezenlijk verstandige lieden met een worp op de groene tafel of de aardigheid van het rouge ou noir gelijk gesteld.
Van de beurs, waarboven zij zich samenpakten, bewogen die wolken en wolkjes zich langzaam over de stad. Nu en dan daalden zij neer op een deftige woning en bleven daar dagen lang hangen. Soms ook kon men zien hoe een onverwachte bliksemstraal neerschoot en hier of daar een huis met hoog bordes en hardsteenen onderpui binnen een paar minuten in vlammen deed opgaan. Daarbij was voor een wijsgeer en een humorist niets belangwekkender dan de gesprekken van de omstanders. Men kon er hooren, die hun medelijden met de ongelukkige bewoners omzetten in een vervloeking omdat, ofschoon niemand dit helpen kon, hun hoed door een steen van het instortend dak een weinig beschadigd was. Men kon er ook hooren, die zich oprecht verheugden dat eindelijk eens weer zoo'n hoog huis ingestort was. Ze hadden er altijd wel voor gevreesd en voorspelden dat er nog meer zouden vol-
{==262==} {>>pagina-aanduiding<<}
gen. Er waren voorts onder de menigte speculanten, die geen woorden genoeg konden vinden om het speculeeren af te keuren, en anderen, die er een paar jaar geleden beter van geworden waren toen hun eigen huis in brand vloog, die nu niet luid genoeg wisten aan te raden, om toch vooral te onderzoeken of de eigenaar van het getroffen perceel 't ook soms zelf had aangestoken. Voorts kon men onder die schare een aantal philanthropen opmerken, die zich bereid verklaarden terstond met een lijst rond te gaan ten behoeve van de kleine burgerij, die allicht het slachtoffer kon geworden zijn van haar zucht om spoedig rijk te worden.
Laat ons evenwel den storm niet verwarren met de ijzige stilte waarin Tartuffe zijn plannen smeedt, zijn aanslagen beraamt, soms jaren en jaren lang. Als zijne praktijken openbaar worden is het aantal slachtoffers nog veel grooter.
't Is niet goed, 't is streng te veroordeelen zelfs, dat de handel grootendeels in speculatie van het verachtelijkst allooi ontaard is, maar nog erger dan de speculant op de wisselvalligheden van de beurs en de kansen van den dag, is hij, die jaren lang speculeert op het goed vertrouwen der lichtgeloovigen, op zijn deftigen naam, zijn overoud krediet, om onder dien schijn zich het kleine kapitaaltje van de vlijtigen, de spaarduiten van de spaarzamen, de renten van den poveren rentenier toe te eigenen. Bij hem vergeleken is de brutaalste speculant een engel.
Of hebben wij ze niet gekend, die de huizen, der weduwen en der weezen opaten, omdat zij met een langen tabbaard rondliepen en den mond vol hadden van schoone spreuken en zalvende redenen? Hebben wij ze niet zien zitten in de gestoelten der vromen, opdat de schare hun godsvrucht tot voorbeeld zou nemen en hun hare aardsche goederen toevertrouwen, achtgevende op den ernst en eerbied waarmee zij luisterden naar de vermaningen uit God's woord? Hebben wij ze niet hooren prediken alsof zij zelven gezalfd waren met den heiligen geest, onderwijl zij reeds bezig waren zich te verrijken met onrechtvaardig verworven goed?
En zoekt niet enkel onder deze erkende en van ouds geteekende zondaren de huichelarij in haar afschuwelijkste gedaante. Er zijn er ook die uit berekening het phariseïsme verachten, die zich voordoen als vrijzinnig en verdraagzaam, doch die de werken der huichelaars navolgen, roem dragend op een solidi-
{==263==} {>>pagina-aanduiding<<}
teit welke zij slechts erfden, nooit zich wisten eigen te maken dan in schijn.
't Zou een nuttig werk zijn, indien er eens een bekwaam man opstond, die al deze bedervers van den degelijken handel, waardoor een volk vernederd wordt, met schrille kleuren teekende; indien hij de oogen der menigte opende voor hunne praktijken, welke legio zijn. Als de zoodanigen de beurs in handen hebben (en hoe licht is dit het geval in tijden van crisis en spanning, wanneer de degelijkste lieden soms het hoofd verliezen) dan is niemand veilig in zijn kleine of groote bezitting, dan bedreigt de storm, die opstak, zoowel de kleinsten als de grootsten. Hij slaat over tot buiten de grenzen soms. Hij slaat over naar het verre Oosten en het verre Westen. Wie zal zijn kracht meten en wie teekent zijn loop op de wereldkaart! ......................
Emma zat in de rustige huiskamer op Nichtevecht. Ze staarde met inspanning op het handwerk, waarmee zij zich onledig hield, doch hare gedachten waren ver van daar.
Haar vader was dezen morgen onverwacht naar Amsterdam vertrokken. Een brief, die hem, naar zij met haar eigen oogen gezien had, diep geschokt had, riep hem daarheen. Zonder een enkel woord tot opheldering was hij gegaan. 't Eenige wat hij haar gezegd had, was dat hij spoedig, stellig vóór het middagmaal terugkeerde.
En nu zat ze hem te wachten met de bangste voorgevoelens in het hart. Of was 't haar niet bekend, dat het fortuin, waarover haar vader beschikte en dat hij met inspanning en vlijt verdiend had, aan een zijden draad hing? Had ze niet elken dag sedert zijn eerste belijdenis, dat hij zich in eene veelbelovende onderneming gewikkeld had, zijn gezicht bestudeerd, en had ze ooit iets anders dan bekommering en zorg daarop gelezen? De verwachte winst was tot heden niet gekomen. De brieven, die hij ontvangen had, waren telkens verontrustender of voor 't minst niet hoopvoller geworden. En die fatale onderneming, welke haren goeden vader reeds zooveel hoofdbrekens gekost had, dat de grootste winst dit in haar oogen niet meer zou kunnen goed maken, stond onder de leiding van Eduard, van den man wien zij haar volle vertrouwen, geheel haar hart geschonken had. Zou 't mogelijk zijn dat hij haar vader arm gemaakt had? Stond zijn gemelijkheid in de jongste

{==264==} {>>pagina-aanduiding<<}

weken in verband met de bewustheid, dat hij haar op de schandelijkste wijze bedroog? Was 't denkbaar, dat indien hij zelf zich op een hellend vlak bewoog, hij haren braven vader meegetroond had om hem mee te sleepen in zijn val?
Emma wierp al deze booze en kwellende gedachten ver van zich. Ze trachtte zich te overreden dat 't hersenschimmen waren, dat zij Eduard onrecht deed, omdat ze haar vader wilde vrijpleiten.
't Was immers evenzeer mogelijk dat de zaken zich geheel anders hadden toegedragen, dat de gemelijkheid van Eduard een gansch andere oorzaak had? Of was 't ondenkbaar, dat de rustige rust van een werkeloos leven den vroegeren koopman op den duur te zwaar gevallen was en dat haar vader zelf Eduard had overgehaald om hem in de een of andere onderneming op te nemen? 't Eenige wat in dit geval onverklaarbaar bleef, was het feit dat Eduard nog onlangs geld van haar vader geleend had, een feit 't welk haar sedert nacht en dag vervolgd had, waarvoor de verklaring uit den mond van haren vader, als zou dit zelfs Rothschild hebben kunnen gebeuren, meer en meer onvoldoende geworden was! Doch zonder dat zou het geval volkomen natuurlijk en in orde geweest zijn. Onder de vleugelen van een solide firma, zoo solide als die waarvan Eduard de chef was, bestond er weinig gevaar in een kleine speculatie, die voor haren vader meer een soort van afleiding dan inspannend werk mocht heeten.....
Maar waar bleef haar vader? Reeds was het uur waarop zij gewoon waren het middagmaal te gebruiken voorbij. Angstig staarde zij naar buiten op den weg. 't Zou de eerste maal zijn, dat hij haar teleurstelde.
Doch neen, daar is hij. Emma vliegt hem te gemoet. Ze opent haastig het hek. Doch zij schrikt terug van de bleekheid van zijn gelaat. Een oogenblik moet ze zich aan het hek vasthouden om haar ontroering te verbergen: ‘Vader, lieve vader!’ brengt ze eindelijk met moeite uit. ‘Wat is er gebeurd? Wat is u overkomen?’
Haar vader schrikt op zijn beurt van de heftigheid dezer vragen. Hij hervat zich. Hij had zich voorgenomen haar niet aanstonds alles te vertellen. Hij wilde haar vooraf voorbereiden, haar langzamerhand door vragen en gissingen op de hoogte laten komen. Hij ziet op eenmaal in, dat dit niet mogelijk en tot zekere hoogte ook onnoodig is.

{==265==} {>>pagina-aanduiding<<}

‘Laat ons naar binnen gaan,’ zegt hij. ‘Ik heb u werkelijk veel te vertellen. Doch houd u bedaard, Emma. Gij ziet, ik ben het ook. Laat mij mogen verwachten, dat gij ook het ontzettendste met gelatenheid zult dragen.’
Zij grijpt in plaats van te antwoorden zijn beide handen. Ze zijn koud als marmer. Ze logenstraffen zijn woorden.
‘Ik zal ook het ergste gelaten aanhooren,’ antwoordt ze evenwel, terwijl zij werkelijk zich geweld aandoet om bedaard te blijven. ‘Ik weet immers reeds dat het niets anders dan ons geld, ons vermogen betreft. Indien gij arm zijt, zal ik de armoede met u weten te dragen. 't Is immers een geluk, een zegen als ik voor u werken moet.’
Ze voelt hoe de handen, die zij in de hare houdt, bij deze woorden beven. ‘Laat ons naar binnen gaan,’ herhaalt haar vader. ‘Ik zal u alles vertellen.’
Ze wandelen zwijgend den kleinen tuin voor het huis door. Daarna treden zij de huiskamer binnen. Meneer van Duren laat zich op een stoel vallen. Een oogenblik bedekt hij zijn gelaat met de handen en schijnt op het punt in tranen uit te barsten, doch hij staat op en plaatst zich voor Emma, terwijl zijn geheele uiterlijk de diepste smart teekent: ‘Emma,’ vraagt hij, ‘zult gij mij verachten omdat ik als een dolle speculant uw fortuin en uw toekomst verspeeld heb; omdat ik dwaas genoeg geweest ben nog rijker te willen worden dan ik was, ten einde u gelijk te maken aan den man, wien gij uwe hand hadt toegezegd?’
‘Ik heb het recht niet u te verachten, vader, omdat ik weet dat gij wel dwalen kondt in de middelen voor mijn geluk, maar nooit in het doel waarmee gij van die middelen gebruik gemaakt hebt. Wat er ook gebeurd zij, ik bid u, beschuldig u zelf van niets, voor zoover 't mij en mijn toekomst betreft. Zeg mij onbewimpeld en open wat het geval is. 't Zal mij minder verontrusten dan de zorg over u, die mij sedert eenige weken kwelt.’
‘Ik heb helaas niet veel te vertellen, lieve. Het verhaal van onzen rampspoed is kort en eenvoudig. Ik had, zooals gij weet, het grootste gedeelte van mijn vermogen in een onderneming gestoken, welke Eduard onder zijn leiding genomen had. Ik vertrouwde op zijn beleid, op zijn doorzicht, op zijn eerlijkheid. Ik ben geruïneerd. Als de zaak verkocht wordt, komt er geen vijf procent van terecht. Wat wij nog bovendien bezitten, is

{==266==} {>>pagina-aanduiding<<}

ternauwernood voldoende om hier op den bestaanden voet te blijven voortleven.’
‘Maar die twintigduizend gulden, die Eduard van u geleend heeft, die hij gewaarborgd heeft met zijn handteekening?’ viel Emma hem angstig in de rede, alles vergetende om die quaestie van eer en goede trouw.
Meneer van Duren haalde diep adem. Hij staarde Emma lang en ernstig aan. Zijn blik ging over van weemoed tot toorn en van toorn tot weemoed. Daarop zeide hij haastig, alsof hij vreesde de woorden te zullen moeten terugnemen en ze dan nog eens te moeten herhalen: ‘Die twintigduizend gulden zijn ook weg.’
‘Ook weg? En de waarborg, de handteekening van een huis als dat van Eduard, de eerlijkheid, de goede trouw?’
‘Van Horst en Co. bestaat niet meer, lieve. Het huis heeft van morgen zijn betalingen gestaakt...’
't Was er uit. Goddank, dat 't er uit was.
‘Zijn betalingen gestaakt?’ vroeg Emma verbaasd en ontroerd. ‘Maar daaruit volgt toch niet, dat het geld door u ter goeder trouw aan Eduard geleend....’
Zij hield eensklaps op. Was 't niet tegen de natuur en alle vormen, dat zij 't eerst aan het geldelijk verlies dacht? Ook haar vader gevoelde dit. ‘Eduard is al ongelukkig genoeg, veel ongelukkiger dan gij vermoedt,’ zei hij met een afwerende beweging. ‘Gave God, dat ik de eenige was, dien hij bedrogen heeft....’
Emma werd doodsbleek. Een rilling voer haar door de leden. Krampachtig kneep zij de handen ineen. ‘Bedrogen? zegt u. Bedrogen...?’
‘Helaas, ja, kind. Blijf bedaard. Ik zal u alles geregeld vertellen. Maar klaag niet over het verlies dat wij persoonlijk lijden. 't Is mijn eigen schuld geweest. Ik had als gewezen koopman mij niet moeten laten verblinden door mooie beloften. Doch het geval ligt er toe. Wat mij betreft is 't niets. Alleen om uwentwil, uw toekomst....’
Emma richtte zich op. Er straalde een vuur uit haar oogen dat van wilskracht en moed getuigde. ‘Ik zal mijn plicht weten te doen, vader,’ zei ze vastberaden. ‘Vertel mij alles. Indien Eduard ongelukkig is geweest, indien hij het slachtoffer van anderen werd...’
‘Gave God, dat 't zoo was. Eduard heeft u, heeft mij, heeft

{==267==} {>>pagina-aanduiding<<}

de heele wereld door zijn soliditeit en den goeden naam van het Huis weten te blinddoeken. Ik vrees, dat de twintigduizend gulden en wat hij van den jongen van den Bosch hiernaast heeft weten in handen te krijgen, heeft moeten dienen om hem ver van hier te brengen...... buiten het bereik van de wet.’
Emma had al haar geestkracht noodig om op deze laatste woorden niet ineen te zakken. ‘Buiten het bereik van de wet?’ steunde ze.
‘Ja, lieve. Ik mag 't u niet verhelen. Eduard is gevlucht, waarschijnlijk naar het herbergzaam Engeland of Amerika.’
Emma slaakte een kreet van verlichting. Was 't enkel omdat door dit bericht de vrees voor de schande van haar afgenomen werd, of lag een andere uitredding haar nog nader aan het hart? Na het gebeurde Eduard te ontmoeten, uit gevoel van plicht misschien haar afkeer van zijn daad te moeten verbergen, om der wille van het ongeluk... o, ze voelde zich in staat tot de krachtsinspanning die daarvoor noodig was, ze had 't beloofd en zij zou zoo noodig die belofte gehouden hebben; maar toch was het een verlichting, dat dat offer niet van haar gevraagd zou worden, zij 't ook dat deze vernedering in den grond der zaak nog grievender was. -Eduard had onder den schijn van soliditeit en degelijkheid den huichelaar gespeeld; wie wist hoe lang? Er was bedrog in zijn hart geweest zoo dikwijls hij haar te gemoet trad met een glimlach op de lippen, en zoo dikwijls hij met haar vader over de kenmerken van den degelijken handelaar sprak. In zijn gaan en komen, in zijn zitten en opstaan, in zijn nederbuigende belangstelling in Willem van den Bosch, in zijn hooghartig veroordeelen van alles wat van den weg der oud-Hollandsche eerlijkheid en goede trouw afweek, ook in zijn verontwaardiging over den hartstocht die anderen voortdreef, ja, in zijn verschoonende barmhartigheid van de drift, waarmee Albert hem was aangevallen, in zijn liefde en in zijn haat, in zijn ernst en in zijn scherts, in zijn aanzoek om haar wedermin, in zijn plannen voor de toekomst... in alles, alles had het bedrog gehuisd, het bedrog en de huichelarij, die nu op zoo ontzettende wijze openbaar waren geworden.
Kon zij dezen man nog achting toedragen? Was 't haar plicht hem ook nu nog als een ongelukkig slachtoffer van zijn eigen zwak menschenhart trouw te blijven, voor 't minst te beklagen? Was de zelfzucht, die medoogenloos allen die hem

{==268==} {>>pagina-aanduiding<<}

hun vertrouwen geschonken hadden, medegesleept had in zijn val, nog medelijden waard? O, hier was geen sprake geweest van den hartstocht voor het spel, die hem te machtig was geworden, waardoor reeds zoo menigeen vóor hem bezweken was, een misdadiger geworden eer hij 't zelf vermoedde. Hier was voor een eerlijk gemoed niets anders dan gewone diefstal, gepleegd onder een masker en bedekt voor het argelooze publiek door een fatsoenlijk kleed en een geaccrediteerden naam. Emma rilde van afschuw.
Doch haar beter gevoel behield weer de overhand. Zij dacht aan de arme moeder en verdere betrekkingen van den man, die zich buiten het bereik van de wet geplaatst had. ‘Zijt u bij mevrouw van Horst geweest?’ vroeg ze. ‘O, die arme geschandvlekte familie......’
Er gleed een akelige glimlach over het gelaat van meneer van Duren. ‘Gij kent de wereld niet, lieve,’ antwoordde hij. ‘Anders zoudt gij de familie van Eduard niet geschandvlekt noemen. Ook ik heb misschien wel wat laat gemerkt, dat dit begrip in onze tegenwoordige maatschappij niet meer past. Men heeft door de algemeenheid van het feit, den ernst en de verantwoordelijkheid buiten overweging gebracht. Alle faillissementen worden op dezelfde lijn gesteld. Ongelijk en opzet staan in dat opzicht volkomen gelijk. Ik vond de familie van Horst bedroefd, alsof zij een lieven doode verloren had. De zaal was vol bezoekers, die hun rouwbeklag kwamen aanbieden. Men nam 't, geloof ik, mij en anderen, die op de gruwelijkste manier bedrogen en benadeeld zijn, kwalijk dat wij ons aangezicht daar vertoonden. Over de vreeselijke gevolgen voor zoovele bedrogenen werd geen woord gerept. Men berekende hoeveel er desnoods nog zou terecht komen, en mevrouw verklaarde zich met engelachtige zelfverloochening bereid haar verdere dagen op een buiten in Gelderland te slijten. Nu, daarvoor zullen de medelijdende curatoren wel zorgen.’
‘Maar, lieve vader, zij kunnen 't toch ook niet helpen dat gij en anderen bedrogen werdt. Zijn zij niet in de eerste plaats de slachtoffers?’
‘Neen, Emma. Het eerste slachtoffer zijt gij, wien 't ten overvloede als een eer, een gunst werd aangerekend dat gij in de familie zoudt zijn opgenomen. Welk bewijs van deelneming en belangstelling hebt gij van den kant van mevrouw of de dochters ontvangen?’

{==269==} {>>pagina-aanduiding<<}

‘'t Is nog pas gebeurd. Hoe kunt u verwachten?...’
‘Ik heb de volle zekerheid, dat de zaak sedert drie dagen geen geheim meer voor mevrouw was. De manier waarop het heengaan van Eduard, zeg maar zijn vlucht, is voorbereid en ten uitvoer gebracht, verraadt een bepaald plan, waarbij niemand dan wij de misleiden waren. Het is hun genoeg, dat hij buiten schot is.’
‘U is bitter, vader. Is 't te veroordeelen dat een moeder haren zoon helpt in omstandigheden als deze, al is het strafbaar voor de wet? Doch ik bid u, vertel mij nog eens geregeld wat er gebeurd is. Ik voel mij nu sterk genoeg om ook het vreeselijkste aan te hooren. Goddank, dat wij elkaar nog hebben, dat ik met u weenen mag en met u strijden tegen het noodlot.’
Er volgde een verhaal, dat Emma geheel op de hoogte bracht. Tegenover haar kloeke houding was 't onnoodig iets te verbergen of te verzachten. Meneer van Duren merkte met welgevallen op hoe zijn kind zelfstandiger en krachtiger was dan hij ooit vermoed had. Ze had reuzenschreden op dat gebied gedaan in de jongste weken. Geen beter troost bij de treurige omstandigheden waarin zij verkeerden, bij de moeilijkheden die hun wellicht nog wachtten.
Van Duren vertelde hoe hij reeds dadelijk aan het station te Abcoude was aangesproken door hun buurman, die ook op de verontrustende geruchten naar Amsterdam ging om, zooals hij 't had uitgedrukt, ‘te kijken of er nog wat van de schipbreuk te redden was.’ Willem van den Bosch had zich niet ontzien daarbij op de onbetamelijkste wijze over ‘den aanstaanden schoonzoon’ van den heer van Duren te spreken. Hij had zijn kennismaking met Eduard in verband gebracht met diens engagement. Zonder dat zou hij nooit ‘de eer’ gehad hebben den grooten financier van nabij te leeren kennen, tot zijn schade en verdriet.
‘Ik hoop toch, papa,’ viel hier Emma in, ‘dat u hem den rug toegekeerd hebt.’ Zij zei dit onder den indruk van een rechtmatigen afkeer van de houding door Willem van den Bosch tegenover haar vader aangenomen, doch tevens met een stille zelfvoldoening, die zij zelfs voor dezen verborg. Was 't niet verachtelijk dat een jonge man, die indertijd lijdelijk had toegekeken toen een ander hem haar genegenheid ontstal, en tegenover wien zij destijds werkelijk een gevoel van schaamte en ongelijk niet had kunnen onderdrukken, sedert zoo vertrouwd en be-
{==270==} {>>pagina-aanduiding<<}
vriend met dezen geworden was... omdat zijn financieel belang er bij betrokken was, zooals hij meende? En behoefde zij zich nog te beschuldigen, dat zij hem verongelijkt had?
‘Ik heb hem natuurlijk mijn rug toegekeerd,’ was 't antwoord op hare vraag. ‘De toon waarop hij over Eduard sprak hinderde mij, ofschoon ik vrij wat meer reden van ontevredenheid heb dan hij. Wie geeft dien jongen het recht mij op die manier toe te spreken?’
't Was voor Emma een uitkomst. Voortaan was zij vrij. Ze verzocht haren vader eenvoudig voort te gaan, alsof die ontmoeting te Abcoude niet had plaats gehad.
Meneer van Duren vertelde nu hoe hij, te Amsterdam gekomen, een zijner beste handelsvrienden uit een vroeger tijdperk geraadpleegd had. Deze was van zeer nabij met de zaken van van Horst en Co. bekend. Hij had hem meegedeeld, hoe er reeds lang gemeesmuild was dat het krediet van die firma niet meer zoo groot was als de massa der beursbezoekers meende; doch er was geen enkel feit geweest, dat die meening of liever dit vermoeden steunde. Men had zich dus stil gehouden in afwachting van de dingen die komen zouden. Het faillissement was dientengevolge als een bom uit de lucht gevallen. 't Had op de beurs een ware paniek teweeggebracht. Hoe groot het passief was, viel nog niet met zekerheid te zeggen; doch reeds noemde men fabuleuze sommen. En wie kon zeggen wat er nog achter zat?
Meneer van Duren had dien voormiddag onderscheiden andere bezoeken gebracht vóór hij zijn opwachting bij mevrouw van Horst maakte. Zooals 't immer gaat, wist de een dit, de ander dat, en bleef 't aan den toehoorder, aan het gerucht, aan de publieke meening, die losse draden en rafels tot één geheel te vereenigen. Hij wist nu met zekerheid, dat het aantal slachtoffers van Eduard legio was. Geen enkele bijdrage, ook de kleinste niet, had deze versmaad. Door het onbeperkt vertrouwen dat de naam zijner firma inboezemde, kon hij 't als een gunst laten gelden, wanneer hij de spaarduiten van den kleinen burger en het zuur verdiende loon van den arbeider onder zijn hoede wilde nemen. Er waren tal van menschen, die op geen anderen grond dan op zijn uitgestreken gezicht hun geheele kleine fortuin in de roekelooze onderneming gestoken hadden. Door de som zijner operaties gestadig te vermeerderen,

{==271==} {>>pagina-aanduiding<<}

had Eduard het onderzoek naar den aard en den stand zijner handelszaken ook voor de zeer scherpzinnigen bijna onmogelijk weten te maken. Men had in geen geval elkander zijn vermoedens en gissingen durven meedeelen. 't Betrof een soort van dynastie. 't Was majesteitsschennis, indien men twijfel opperde aan de deugdelijkheid van een zoo wel verzekerd algemeen vertrouwen.
‘O, gij weet niet, lieve kind,’ vervolgde meneer van Duren nadat hij dit en een menigte andere bijzonderheden, die er mee in verband stonden, breedvoerig had meegedeeld; ‘gij weet niet hoe zwak de grondslagen van ons handelsverkeer zijn, zoodra een handig man zonder geweten zich weet meester te maken van het krediet, dat den eerlijken handelaar wettig toekomt. Er is in den grond der zaak geen lichtgelooviger en lichtvaardiger volk dan het beursvolk. Op het terrein, waar iedereen slim genoeg meent te zijn om zich voor misleiding gewaarborgd te rekenen, wordt men zoo gemakkelijk de prooi van een handigen bedrieger. 't Spijt mij, dat wij dit zoo intiem en tot onze eigen schade en schande hebben moeten ervaren, maar ik meen, dat die les niet te duur zou geweest zijn, indien ik nog in den handel verkeerde.’
‘En wat zullen nu, meent gij, de gevolgen van het gebeurde zijn?’ vroeg Emma.
‘Wat ons betreft, hebben wij ten minste het voordeel de geheele zaak te kunnen overzien,’ antwoordde haar vader, terwijl dezelfde trek van bitterheid, die straks tot zijn vertroosting was te hulp geroepen, ook nu wederom dienst deed. ‘'t Kan ons nog meevallen misschien, doch nooit tegenvallen. Wij welen waar we aan toe zijn. Komt er, zooals ik reeds gezegd heb, een percent of wat terecht, dan mogen wij van geluk spreken. Overigens heb ik onze rekening reeds zoo wat opgemaakt. Voorloopig kunnen wij bij groote zuinigheid hier blijven wonen. Wat daarna... als ik er niet meer zijn zal... uw lot zal wezen, lieve...’
Zij sloeg haastig hare armen om zijn hals en belette hem voort te gaan, terwijl de tranen haar in de oogen sprongen.
‘Laat ons dankbaar zijn, vader, dat mij erger ramp bespaard is; dat ik nog geen deel heb aan de schande, die op zijn naam kleeft; dat ik nog bij u ben en bij u blijven mag om u te troosten en den avond van uw leven te veraangenamen. Laat ons niet spreken van wat daar achter ligt.’

{==272==} {>>pagina-aanduiding<<}

‘Wij zullen zien, mijn kind. Als ik straks kalm en bedaard alles overwegen kan, zal mijn eerste en eenige zorg uw toekomst wezen. God weet, dat ik nooit aan iets anders gedacht heb, dat mijn wensen u rijk te maken mij verleid heeft tot een dwaasheid, die ik diep betreur.’
‘O, ik bid u nog eens, vader, spreek zoo niet. Nooit, nooit zal de gedachte bij mij oprijzen, dat ik u iets anders dan liefde en dank verschuldigd ben. Laat ons het heerlijke feit, dat wij alles voor elkaar zijn gebleven, niet bederven door ons zelf te kwellen met verwijten, die geen grond of reden hebben.’
Dit was wederom kloek gesproken. Met welgevallen rustte het oog van meneer van Duren op zijn kind. Daarop vroeg hij, terwijl zijn toon weeker en zijn blik nog zachter werd: ‘En hebt gij mij verder niets te zeggen, Emma? Zijn er voor u zelve geen idealen in rook vervlogen, die gij gekoesterd hebt met al de teerheid en de liefde van uw jonge hart?’
‘Neen, vader,’ antwoordde zij zonder aarzelen. ‘Indien die idealen leven gehad hebben (en 't is mij alsof het tijdperk, waarin ze leefden en bloeiden, reeds jaren achter mij ligt) dan zijn ze sedert een half uur dood en begraven. Ik heb den man, die mij bedroog, hartelijk liefgehad. Ik heb tot hem opgezien als tot een God. Ik zou dat nog doen; zoowel mijn liefde als mijn vereering zou ongeschonden zijn gebleven, indien hij enkel ongelukkig was of in zijn schuldigheid te beklagen. Geloof mij, ik zou het ongeluk en zelfs de schande met hem hebben willen dragen. 't Zou mij een heilige taak geweest zijn, hem te troosten en te bemoedigen, maar voor den man, die zijn weg bezaaide met leugen en bedrog en aan het eind als een gewone dief de vlucht nam; voor den bedrieger onder het masker van de moderne huichelarij, die de wereld om den tuin leidde door te speculeeren op haar geloof aan de eerlijkheid en goede trouw, die hij tegelijk met den naam zijns vaders heeft geërfd, heb ik geen medelijden. Ik maak mij los van elke gemeenschap met hem en herneem met hoogmoed mijne vrijheid.’
Meneer van Duren stond verbaasd. Was 't Emma die zóó sprak, al verbergde zij op hetzelfde oogenblik haar gelaat aan zijn borst en barstte zij in tranen los?



{==273==} {>>pagina-aanduiding<<}

XXVIII. Eindelijk.

Louise ontwaakte slechts langzaam uit haar diepe bezwijming. Toen ze voor 't eerst de oogen opsloeg, ontmoette haar blik den vriendelijken glimlach van Emy. Die glimlach zei: ‘O, Louise, wij zijn zoo gelukkig, dat gij leeft, dat gij voor ons gespaard zijt gebleven,’ doch de mond sprak: ‘Spreek nog niet, lieve. Alles is in orde. Als gij geheel hersteld zijt van den schrik zal ik 't u altemaal vertellen.’
Dus later! Maar was er dan niet iets wat zij aanstonds moest weten, wat haar reeds gemarteld had in de pijnlijke droomen, die aan het ontwaken waren voorafgegaan? Zij zocht een voorwerp, dat zij miste. Zij hief de zwakke hand op, om zoo 't mogelijk was door een teeken te kennen te geven wat zij verlangde te weten. Ondanks het verbod openden zich hare lippen tot een vraag...
Emy begreep haar. Zij legde haar de hand op den mond en fluisterde: ‘Albert is zelf ook weer beter. Als gij u bedaard houdt, zult ge hem misschien morgen mogen zien en danken.’
Zijn er oogenblikken in het leven, waarin hemel en aarde zich schijnen te vereenigen om een enkelen sterveling gelukkig, zalig te maken? Louise doorleefde zulk een oogenblik. Zij sloot de oogen weer om ongestoord te kunnen genieten van de blijde tijding, die in deze weinige woorden lag opgesloten. 't Was of God zelf haar op het nog bonzend voorhoofd kuste. Haar geheele ziel smolt weg in een innig dankgebed.
En toch.... Emy had gezegd: morgen, misschien morgen. O dat ‘misschien’ was een marteling, en van vandaag tot morgen was zoo eindeloos lang! Had zij geen recht om hem nu, dadelijk, haar dank, haar eeuwigen dank te betuigen? Zou zij nu, juist op dit oogenblik, niet den moed hebben, dien ze zoo dikwijls had gewenscht te bezitten om hem te kunnen zeggen, dat ze hem liefhad en hoe lief ze hem had! Hij had haar het leven gered; behoorde ze dan niet voortaan met lijf en ziel aan hem? Mocht en kon zij aan een andere gedachte voedsel geven dan dat hij haar heer en meester was? O, dat hij daar voor haar stond,

{==274==} {>>pagina-aanduiding<<}

hij, die haar door de wilde golven van het meer gedragen had en haar vroeg of zij de zijne, voor eeuwig de zijne wilde wezen; zij zou 't besterven van blijde verrukking en weelde, maar ze bad om dien dood als om het rijkste geschenk dat de hemel haar kon geven.
Of was het niet ontzettend, te wreed om er zich te kunnen indenken, dat ook na de gebeurtenissen van den vorigen dag Albert in zijn stilzwijgen zou kunnen volharden? Zou 't niet al hard zijn, als de strijd tusschen schuchterheid en hartstocht voor haar opnieuw zou moeten beginnen? Zou 't in dat geval niet barmhartigheid geweest zijn, indien ze den dood gevonden had in het trouwelooze meer?
Emy zag hoe ze trilde onder den invloed van deze laatste gedachten. Met echt vrouwelijk instinct had zij den loop der gewaarwordingen op haar mededeelingen van zoo even gevolgd. Ze begreep wat er in Louise omging. Ze drukte haar dus een kus op het voorhoofd en fluisterde haar toe: ‘Hij zal morgen stellig komen en hij zal u zeggen hoe lief hij u heeft, en dat niets ter wereld u beiden ooit weer zal kunnen scheiden. Maar dan moet ge nu ook over niets denken.’
Een handdruk was haar loon. Daarop vlijde Louise als een kind haar hoofdje tegen de borst van haar jongere zuster en sliep even onschuldig en rein als een kind weder in.
Den volgenden dag werd Albert, bij wien geen spoor van de doorgestane gevaren en vermoeienissen meer te bespeuren was, na de zorgvuldigste maatregelen van voorbereiding bij Louise toegelaten.
Louise zat voor 't eerst op. Zij was gekleed in een eenvoudig wit morgengewaad. De lange pikzwarte lokken en de lichtbruine tint kwamen schitterend uit tegen het neteldoek.
Albert kon niet nalaten bij het binnentreden in zich zelf de opmerking te maken dat zij op dit oogenblik werkelijk schoon was. Een trek, die van lijden en afmatting getuigde, gaf aan haar gelaat een onbeschrijflijk bekoorlijke uitdrukking.
Emy ging Albert te gemoet. ‘Laat haar het genot u te mogen danken,’ zei ze. ‘Spreek niet van het gevaar, waaraan gij haar hebt blootgesteld, alsof 't uw schuld zou wezen. 't Zou haar pijn doen.’
Albert begreep dien wenk. Hij reikte Louise de hand en noemde haar zijn lieve lotgenoote. Toen zij zijn hand vasthield

{==275==} {>>pagina-aanduiding<<}

en kuste, trok hij die niet terug. Dankbaarheid, hij wist 't, is voor de kinderen uit zonnige landen evenzeer een levensbehoefte als in andere omstandigheden de wraak. Door den dank af te wijzen vernedert men hen, zonder zich zelf in hunne oogen te verheffen. Waren hun vaderen niet gewoon voor hunne vorsten te knielen en voor hunne goden het aangezicht in het stof te buigen? Was 't niet evenzeer een behoefte met geschenken hem tegemoet te gaan, wien zij eer wenschten te bewijzen?
‘Ik ben innig gelukkig u weer hersteld te zien, lieve Louise,’ zei Albert, terwijl hij zich naast haar nederzette. ‘Ik vreesde, dat de angst en de schrik u kwaad zouden gedaan hebben.’
‘Ik heb maar éen oogenblik van angst gehad,’ merkte ze argeloos op. ‘Weet ge wanneer dat was?’
‘Toen u de bewustheid ontvlood; toen gij vreesdet te sterven?’
‘Neen, toen niet. 't Was mij toen of een schaar van engelen neerdaalde om mij en u te zamen op te nemen en hoog boven het meer te voeren naar een land vol zon en warmte. Niet toen....’
‘Maar wanneer dan, lieve? Toen wij op den oever geworpen werden, waart gij evenals ik bewusteloos.’
‘'t Was,’ antwoordde zij, en terwijl zij sprak rees tegelijkertijd de bewustheid bij haar op, dat ze wellicht iets zeide wat in zijn oogen ongepast zou wezen, en kleurde een diepe blos hare wangen. ‘t Was toen ik uit de boot viel, nadat gij aan den anderen kant er uitgesprongen waart. Toen ik uw hand weer voelde en gij mij toespraakt, heb ik geen tweede oogenblik van angst gekend.’
‘Ge waart een lichte last,’ zei Albert, een rechtstreeksch antwoord ontwijkend. ‘Ook hebt gij wel opgemerkt, dat ik een geoefend zwemmer ben. Alleen een paar minuten, toen ik met inspanning van alle krachten den stroom van de Rhone gebroken had, viel 't mij zwaar. Ook zou ik liever met u mee verdronken zijn dan u los te laten.’
Dat was bijna een antwoord op haar bekentenis van zoo even, doch in den eigenaardigen vorm van een jongen man, die, terwijl hij onbeschroomd bluft op zijn physieke kracht, voor geen geld ter wereld hetzelfde zou doen op de diepte van zijn gevoel en den rijkdom van edele beginselen, die hij in zijn

{==276==} {>>pagina-aanduiding<<}

hart omdraagt. Daarom schokte haar de tegenstelling meer dan de overeenstemming, die er uit kon opgedolven worden. Ze was zelve te teergevoelig gestemd om ook maar de kleinste afwijking in dien vorm te kunnen verdragen. Ze wendde onmerkbaar het hoofd af en sloot even de oogen. Doch om hem onmiddellijk weer vriendelijk toe te lachen, als vroeg ze vergiffenis voor den vluchtigen indruk, alsof hij haar willens pijn had gedaan.
‘Gij zijt een kloek zwemmer, Albert,’ zei ze. ‘Zonder die eigenschap zou ik en waarschijnlijk gij zelf ook verdronken zijn. O, dat zou vreeselijk geweest zijn voor mijn lieve ouders en voor Emy en de jongens, niet waar?’
‘En ook voor u zelf, Louise. Gij zijt evenals ik nog jong. Ik wil gaarne bekennen dat het denkbeeld van verdrinken voor mij persoonlijk ook niets aantrekkelijks had. Toen ik een oogenblik dacht dat wij naar den kelder gingen....’
Zij hief de hand op en keek hem verwijtend aan, tot hij vervolgde... ‘O, ik begrijp u, ik mag dat niet zeggen. 't Is een slechte gewoonte. Ik moet dat afleeren. Maar ziet gij, toen dacht ik niet aan de toekomst; toen kwam het verleden met alle macht op mij af. Mijn laatste gedachte... Ik herinner 't mij zoo duidelijk alsof ik dat oogenblik nog doorleef... mijn laatste gedachte betrof dingen, die lang en voor eeuwig voorbij zijn.’
Ze keek hem angstig aan. ‘Lang en voor eeuwig voorbij?’
‘Ja,’ antwoordde hij met een lichte aandoening in zijn stem. ‘Maar wat gaat u dat aan, die van het leven nog niets gezien heeft dan vreugde, die ternauwernood weet wat teleurstelling is?’
Zij lei de hand op haar hart. Een grievende pijn getuigde van de smart door deze woorden teweeggebracht. Toch glimlachte ze en antwoordde: ‘Ik wist niet dat gij rijker ondervinding hadt op dit gebied dan ik. Hebt gij andere teleurstellingen gekend dan die van de jongens op school of de kleine misrekeningen in de studentenwereld?’
‘Ja,’ antwoordde hij met een ernst en nadruk, die haar verschrikten, maar tevens alle verdere navorschingen beletten. ‘Doch wat doet dat er toe? De quaestie was alleen maar, dat ik op het punt deze wereld te verlaten niet aan de toekomst, maar, zooals ik zei, aan het verleden herinnerd werd. Doch laat ons over wat anders praten. 't Weer is evenals gisteren

{==277==} {>>pagina-aanduiding<<}

goddelijk schoon. Die leelijke storm schijnt niets dan een gril, een aardigheid geweest te zijn. Zullen wij van avond een bedevaart doen naar de plek waar wij gestrand zijn, of voelt gij u nog te zwak?’
‘Spreekt gij in ernst of is 't gekheid? Bedevaarten vallen gewoonlijk niet in den smaak van de heeren.’
‘Ik spreek in ernst. Ik heb een heimwee naar de plek waar wij den dood ontkwamen, zonder dat ik mij rekenschap kan geven waarom. Ge weet ik ben niet sentimenteel, maar ik wil die plek later niet voorbijgaan zonder haar te herkennen.’
‘Dan zal ik al mijn best doen om met u te gaan,’ antwoordde ze haastig en met verrukking. ‘Ik voor mij ben wel wat sentimenteel misschien, maar ik zou ongaarne van hier gaan zonder den grond gekust te hebben.’
‘Nu, zoo ver zal 't bij mij niet komen. Doch beloof mij dat ge van avond gereed zult zijn en ik laat u nu met rust. Emy heeft mij al een paar malen gewenkt, dat ik te veel van u vergde.’
‘O, Emy is veel te bezorgd. Ik ben al weer geheel beter. Ge zult eens zien hoe vlug ik van avond wezen zal. Geloof mij, uw plan geeft mij nieuw leven.’
‘Gij zijt een dweepster, Louise; doch ik laat u nu met Emy alleen. Beloof mij, dat gij nog wat rust zult nemen.’
Zij reikte hem haar hand, die hij even in de zijne hield om de opmerking te maken, dat zij teer en schraal was en nog verried, dat ze rust behoefde. Daarop ging hij met een vriendelijken groet aan Emy heen en liet de zusters met haar onderscheiden indrukken achter.
Emy was ontstemd. Zij vond Albert koud en gevoelloos, omdat hij niet aanstonds op de knieën gevallen was en Louise zijn gloeiende liefde verklaard had. Louise daarentegen was verrukt over het plan, dat hij voor dien avond ontworpen had. Was 't niet duidelijk, dat hij met haar alleen wilde zijn als hij zijn hart voor haar uitstortte? Was 't niet genoeg dat hij daarvoor dezelfde plek had uitgekozen, waar zij beiden aan den dood ontkomen waren?......
Hoe luchtig Albert gewoonlijk de wereldsche zaken opvatte, moest hij toch erkennen na zijn bezoek bij Louise ernstiger gestemd te zijn dan hij een half uur te voren voor mogelijk zou gehouden hebben. 't Is waar, ook op andere dagen was de ge-
{==278==} {>>pagina-aanduiding<<}
dachte aan een nadere verbintenis met Louise wel eens aan zijn geest voorbij gegleden, maar nooit had hij die gedachte vastgehouden. Ze paste niet in het kader zijner herinneringen en verwachtingen. 't Scheen hem zelfs heiligschennis toe. Hoe zou hij ook maar in gedachte ontrouw kunnen zijn aan zijne eerste en eenige liefde?
Doch zooals Louise daar voor hem zat, had 't hem, gelijk ik zeide, getroffen dat ze schoon was, en het feit dat hij haar uit doodsgevaar had gered, gaf een eigenaardige bekoorlijkheid aan die schoonheid. 't Was of hij daardoor eenig recht verworven had op hare toewijding, of hem de oogen geopend waren, zoodat hij nu pas begreep hoe onbegrensd die toewijding zou wezen. Indien zij hem liefhad (en hij kon er niet langer aan twijfelen dat ze hem liefhad) dan zou zij voor eeuwig met hart en ziel hem toebehooren, dan zou dezelfde hartstochtelijke genegenheid, welke hem had aangedreven om te hopen tegen hoop en tegen alle feiten in, ook hem de borst verwarmen. Was 't dan niet wijs en goed dat hij zich zelven afvroeg of hij haar liefde niet zou kunnen beantwoorden, zijn hart niet losscheuren van haar, die 't versmaad had, om het Louise aan te bieden? En behoorden zij niet werkelijk bij elkaar en aan elkander? Waren zij niet kinderen van éenen bloede en kon de een niet beter dan wie ook de behoeften en eischen van het hart van den anderen verstaan? Was 't een bloote aansporing van plicht en eergevoel geweest, toen hij bij het gevaar, waaraan ze samen ontkomen waren, het eerst aan haar gedacht had en liever zou bezweken zijn dan de poging op te geven om haar te vinden en te grijpen?
Waarom zou hij dit alles niet mogen overwegen? Was 't iets anders dan een dwaas vooroordeel, 'twelk hem tot nog toe teruggehouden had van zich de toekomst voor te stellen, indien straks Emma de vrouw was geworden van den man, dien hij haatte met al de kracht van zijn ziel, maar wien hij haar niet zou kunnen ontrukken? Moest hij in dat geval miskend en verloochend, de rol van martelaar blijven spelen en zijn leven slijten in ijdel gejammer over het onveranderlijke?
Er was op dit oogenblik een stem in zijn binnenste die hem toefluisterde, dat dit niet noodig, dat dit onverstandig, dat dit dwaas zou zijn. Wel lei hij haar verontwaardigd het zwijgen op, maar zij liet zich weder en wederom hooren. Wel hield hij

{==279==} {>>pagina-aanduiding<<}

de verleiding buiten zijn hart, maar van het terrein van zijn verstand kon hij haar niet bannen.
Immers; hier was een lief, edel, bevallig kind, dat hij gelukkig, boven beschrijving gelukkig kon maken.... Was 't niet zijn plicht om harentwil vrij te worden van alle andere banden? Zou 't geen weldaad zijn, indien hij haar eenmaal werkelijk lief zou kunnen hebben en daardoor een deel van de genegenheid vergelden, waarmee allen hier hem omringden? 't Was duidelijk dat hij geen tegenstand bij meneer Wolters en zijn vrouw te duchten had. De ijverige pogingen van Emy om hem en Louise tot elkaar te brengen waren na het gesprek van zooeven voor hem helder als de dag. De goede, lieve menschen, die hem, een vreemdeling, onder hen hadden opgenomen, hadden waarlijk niet verdiend dat hij, zij 't ook buiten zijn schuld, rouw en droef heid in hun kring bracht. En hij had het in zijn macht allen tevreden en gelukkig te maken!
Zoo sprak de bedoelde stem. Doch Albert was geen knaap om haar lang het woord te laten. Hij wierp de gedachte aan het breken met het verleden, ook al wezen de omstandigheden daarheen, ver van zich en besloot desnoods Louise zelf te laten beslissen of zij een hart begeeren kon, dat haar niet geheel en onverdeeld toebehoorde.
Op het bepaalde uur bood Albert Louise zijn arm. De overigen bleven terug, als eerbiedigden zij de heiligheid hunner bedevaart. De avond was even schoon, indien niet nog schooner dan de vorige. 't Scheen, dat de storm, die zoo kort maar zoo gevoelig op het meer had gewoed, nog voortleefde in de golfjes, die met meerder kracht dan gewoonlijk op zulke vreedzame avonden tegen den oever aansloegen. Alles in den omtrek ademde frischheid en nieuw leven. Er was een geur van helderheid en reinheid in de lucht, die het heelal gretig inademde. Zij deed het hart weldadig aan. Ze stemde tot mededeelzaamheid en vertrouwelijkheid.
Louise ondervond er den weldadigsten invloed van. Ze liep naast Albert voort zonder op zijn arm te leunen. Ze gevoelde zich sterker en opgewekter dan ooit. Ze had nog zoo even met een gullen lach verzekerd dat haar niets meer deerde, en haar ouders, die haar met bekommering hadden aangestaard, geheel gerustgesteld. 't Was te vergeven dat deze haar en Albert met welgevallen nastaarden; dat zij elkaar loeknikten alsof ze zich

{==280==} {>>pagina-aanduiding<<}

reeds verheugden in de ontknooping van het kleine drama, waaraan de spannende angst en zorg niet ontbroken hadden.
Waarom deelde Albert juist nu niet in die gelukkige stemming? Waarom gevoelde hij zich bezwaard door de vrome pelgrimage, waarvan het denkbeeld van hem zelven was uitgegaan?
Omdat hij inzag hoe onvoorzichtig hij toegegeven had aan den indruk van medelijden, en hoe hij medelijden en liefde verward had, omdat hij zich zelven roekeloos geplaatst had tusschen de noodzakelijkheid ontrouw te worden aan wat hij zijn plicht rekende en de mogelijkheid, dat een jong en rein hart door zijn lichtvaardigheid doodelijk gewond werd.
O, hij verwenschte die lichtvaardigheid. Hij beschuldigde zich zelf, dat hij er reeds meer dan te veel aan toegegeven had. In de overtuiging dat hij zelf onkwetsbaar was, had hij te weinig in het oog gehouden hoe hij met vuur gespeeld had. Nu kon hij niet meer terug zonder een zee van jammer en ellende uit te storten over haar, die hem liefhad, over de edele en lieve menschen, die hem als een zoon hadden opgenomen.
Deze overwegingen maakten hem stil en somber. Zwijgend liep hij voort, alsof hij zijn eigen vonnis zou moeten uitspreken op de plek waar voor hem en Louise een teeken der behoudenis was opgericht.
Doch Louise vertolkte zijn zwijgen naar haar eigen hart. Ze nam het aan als een hulde aan den ernst van het oogenblik. Ze genoot al de heerlijkheid en weelde, die er in opgesloten lagen.
En zoo naderden ze zwijgend de heilige plaats en stonden ze ieder in zijn eigen gedachten verdiept naast elkander.
Daar verbrak Louise het zwijgen. ‘Noem het kinderachtig indien gij wilt, maar ik moet mijne gelofte vervullen. Laat mij knielen en dezen grond kussen, want hij is heilig.’
Ze knielde neer. Ze boog zich tot op het glad geschuurde zand aan den oever en raakte met haar lippen den bodem aan. Daarop vouwden zich onwillekeurig hare handen, terwijl tranen van ontroering en dank aan hare oogen ontvloeiden. Toen tot hem opziende, vroeg ze zacht maar beslist: ‘Gelooft gij, Albert, dat 't God zelf is, die ons samen hier redding en verlossing aanbracht?’
Op die vraag was hij niet voorbereid. Van dien kant had hij het gebeurde niet bekeken. Hij behoorde wel is waar niet tot hen, die in elke uiting van het vroom geloof een ziekelijk verschijnsel meenen te mogen begroeten; maar de vraag of hij

{==281==} {>>pagina-aanduiding<<}

Emma's beeld in zijn hart behoorde te koesteren, dan wel of hij de liefde van dit hartstochtelijke kind zou mogen beantwoorden, was voor hem een vraag van eer, van natuurlijke neiging en van karakter. 't Was nog niet bij hem opgekomen, dat 't een onderwerp kon zijn waarbij gebeden moest worden en dat door God alleen op billijke en bevredigende wijze kon worden opgelost.
En toch durfde hij zich met geen luchtig woord van het antwoord op haar vraag afmaken. Haar ernst, haar gevouwen handen, de tranen die langs haar wangen vloeiden spraken van meer dan van een hartstocht, die met een andere als gelijke tegenover gelijke te worstelen heeft. Indien hij haar van zich stiet, zou hij tevens haar vonnis vellen. Indien hij aan deze maagd, bij wie vroomheid en liefde als één beginsel voor het leven of den dood te zamen vloeiden, de beslissing omtrent zijn plicht overliet, zou zij hem van alle verplichtingen tegenover haar ontslaan, om te verwelken als een bloem, wie men licht en lucht ontroofd heeft.
Hij had dat jonge leven in zijn macht. 't Was een slechte daad als hij het wreedaardig verwoestte. Niet slechts de dankbaarheid, ook het medelijden... de godsdienst, God zelf verbood 't hem. En tegenover die zekerheid verdwenen alle andere overwegingen in het niet. Indien hij haar bezwoer dat hij haar alleen liefhad, dan zou hij haar het leven schenken, maar haar tevens bedriegen. Doch wat beteekende dit tegenover de wanhoop, waarin hij haar storten zou door zijn oprechtheid? Was 't niet zijn plicht haar gelukkig te maken, haar te behouden gelijk hij haar gisteren zonder eenige andere overweging gered had, zijn eigen hartstocht te breidelen, te leeren in het onveranderlijke te berusten? Indien een van hen beiden een strijd te strijden had, was 't dan niet hij, die zich behoorde op te offeren? Was hij het niet, de sterkere, en verdiende zij niet meer dan hij gelukkig te wezen?..............
.......................
Toen Albert en Louise een uur later, terwijl de avondschemering reeds gevallen was, in de villa terugkwamen brandde de lamp in de huiskamer vriendelijker dan ooit en lachten niets dan gelukkige gezichten hen tegen. Zonder opheldering begrepen allen wat er geschied was. Meneer Wolters drukte zijn kind aan zijn hart, terwijl hij Albert zijn zoon noemde.

{==282==} {>>pagina-aanduiding<<}

Mama en Emy waren uitgelaten van blijdschap en de jongens dansten en sprongen jubelend, alsof er voortaan louter goud en zilver van den hemel zou regenen en de boomen eeuwig groen zouden zijn.
Daarbij zag Louise zelve in het licht van al die liefde en deelneming er zoo bekoorlijk uit, dat Albert trotsch op haar was. Alle bekommeringen over haar schenen op eens geweken. De pijnlijke trek van vermoeidheid, die haar ouders zoo vaak het hoofd had doen schudden, was verdwenen, om plaats te maken voor een vroolijken lach, die prettig en gezellig door de kamer klonk, en al de anderen aanstak.
Is 't dan wonder dat Albert overtuigd was, dat 'tgeen hij gedaan had, edel en goed was geweest; dat zijn besluit het beste besluit verdiende te heeten 'twelk een jonge man in zijn omstandigheden nemen kon? Hier was een heel gezin door hem gelukkig gemaakt, ginds, waarheen zijn hart hem getrokken had en had blijven trekken, ook nadat men hem versmaad had, werd hij niet begeerd. Hij was onder de zijnen. Hij werd verstaan en begrepen. Men droeg hem op de handen. Indien hij anders besloten had, zou hij daarentegen jammer en droefenis gezaaid hebben onder hen aan wie hij de grootst mogelijke verplichtingen had.... O, voorzeker, zijn besluit was een wijs besluit geweest. Wat hem hier wachtte was wel een weinig strijd tegen zijn eigen hart waard. Louise zou hem dien strijd gemakkelijk maken. Allen zouden hem steunen, zonder dat zij wisten hoe welkom hun hulp was. Met meneer Wolters kon hij er desnoods over spreken. Doch zijn besluit..., ja, zijn besluit was goed, volkomen goed geweest.


XXIX. Men begint den hartstocht beter te begrijpen.

Toen de eerste schrik voorbij was, kon men de schade door den storm veroorzaakt overzien. Er werd elken dag meer licht verspreid en, gelijk ons publiek dit gewoon is, er werden ook elken dag meer verdichte verhalen en losse praatjes te Lerde

{==283==} {>>pagina-aanduiding<<}

gebracht. Doch wat als feit overbleef was genoeg om de vlucht van Eduard van Horst begrijpelijk te maken. Tot in de onderste lagen der maatschappij vond men zijn slachtoffers. Er was geen zilver, geen koper zelfs binnen zijn bereik geweest, 'twelk hij versmaad had. 't Scheen daarbij dat hij er genoegen in gevonden had om het treurige spel tot de uiterste kansen op te voeren. Hij had al de sluwe zetten van beroemde zwendelaars nagemaakt alsof 't een schaakpartij betrof, er eer te behalen viel bij elke nieuwe combinatie. 't Was zijn glorie geweest, dat hij de wereld bedrogen had, en hij had zich blijkbaar verkneukeld in de gedachte, hoe raar diezelfde wereld op haar neus zou kijken als alles aan het licht kwam. Ook moest men erkennen dat hij zich bij de keus zijner slachtoffers door geen nepotisme, geen armzalige gehechtheid aan vriendschap of bloedverwantschap had laten besturen. Zijn boezemvriend kwam een paar ton aan hem te kort, en een nichtje, aan wie voor eenigen tijd onverwacht een groote erfenis ten deel gevallen was, had haar geheelen schat in den afgrond zien verdwijnen.
Waar was al dat geld gebleven? Het faillissement bedroeg meer dan een millioen. Waar zaten die guldens en die rijksdaalders en bankbiljetten, nu ze in de brandkast van van Horst en Co. niet meer aanwezig waren? Eduard had een ordentelijk sommetje meegenomen, maar dit was een kleinigheid tegenover het geheele passief. De wereld peinsde er zich stom op. Zij raadde en giste, maar kwam slechts voor een klein bedrag tot een resultaat 't welk haar zelve bevredigde. Zij gaf't dus eindelijk op en liet 't over aan een paar knappe advocaten, die door de rechtbank werden aangewezen om den boel in orde te maken, dat is de boeken na te kijken of te laten nakijken, het actief in bewaring te nemen, crediteuren bijeen te roepen en na een maand of wat aan ieder zijn pover aandeel uit te keeren, na aftrek van de door hen gemaakte kosten met leges, voorschotten, zegels, peperdure handteekeningen enz. enz. Als dat alles zou afgeloopen zijn, zou van Horst en Co. dood en begraven zijn, de familie ergens in Gelderland zitten en in de rij der dorpsaristocratie zijn opgenomen. De Amsterdammers zouden, zonder onderscheid van zedelijk gehalte, weer op de beurs als mieren door mekaar wriemelen. Alleen in den mond van de ongelukkigen, die door zijn schuld tot aan hun dood met armoede

{==284==} {>>pagina-aanduiding<<}

of ontbering moesten voortsukkelen, zou de naam van Eduard van Horst voortleven als een vloek.
Mevrouw van Horst had 't betamelijk gevonden Emma een beleefd briefje te schrijven, waardoor zij haar op een afstand hield. Ze vooronderstelde, dat de kieschheid het bedrogen meisje wel zou terughouden van een bezoek in de hoofdstad. Om dezelfde reden zouden zij en hare kinderen hun hartelijk verlangen om Emma te zien, bedwingen. De ontmoeting zou voor beide partijen te pijnlijk zijn.
Meneer van Duren schudde, nadat Emma hem dat briefje had laten lezen, het hoofd. Hij dacht van die kieschheid het zijne. De familie van Horst behoorde tot zijn oudste vrienden. De betrekking tusschen Emma en Eduard stelde de eerstgenoemde op den rang van de kinderen des huizes. ‘Zou die vrouw haar eigen kinderen in deze treurige dagen ook ontwijken?’ vroeg hij met bitterheid.
‘Ik beklaag mij niet,’ antwoordde Emma. ‘Ik wil niet onderzoeken uit welk beginsel mevrouw van Horst aldus handelt. 't Zou mij werkelijk vreeselijk zwaar vallen haar te ontmoeten en door hen beklaagd te worden, nu Eduard zonder een woord van berouw is heengegaan, geen enkelen letter voor mij schijnt te hebben achtergelaten. O, indien hij dat nog maar gedaan had.’
‘Laat 't u een troost wezen, Emma, dat gij van uwen kant door niets een zoodanige behandeling van hem of die zijner familie hebt verdiend. Ik verwacht niet, dat gij ooit iets van Eduard hooren zult. Ook heb ik weinig lust mevrouw opnieuw te bezoeken. De eerste ontmoeting was meer dan voldoende. Gij begrijpt dat ik als een van de crediteuren van nu af in een geheel andere verhouding tot hen sta. Ik mag met het oog op u niet nalaten mijn eigen belangen boven de hunne te trekken.’
‘Och, papa, handel niet te hard met hen. Bedenk, dat zij 't niet helpen kunnen. Wij zijn maar met ons beiden. Wij kunnen ons wel bekrimpen. Ik ben al bezig geweest een lijstje te maken van wat wij zouden kunnen uitzuinigen. Hoe eer ik weer uw oude, lieve, vriendelijke gezicht zie, hoe spoediger ik getroost zal zijn. Mag ik u mijn plannen eens even voorleggen?’
‘Waartoe zoo'n haast, lieve! Ik vind 't recht flink van u dat gij dadelijk handen aan het werk geslagen hebt en onzen toestand onder de oogen durft zien, maar de slag is nog zoo pas gevallen. Laat ons wachten tot wij alles weten. Ik kan

{==285==} {>>pagina-aanduiding<<}

niet zeggen over hoeveel wij nog te beschikken hebben, eer de zaken geredderd zijn.’
‘Daarom heb ik ook maar aangenomen dat er niets van te recht komt,’ antwoordde Emma met een weemoedigen glimlach. ‘Ik zal mij minder ongelukkig gevoelen wanneer ik weet wat er gedaan moet worden. Niets is pijnlijker dan hier in de eenzaamheid van ons stille dorp te zitten jammeren en klagen. Ik heb er behoefte aan iets te doen.’
‘Ik geloof dat gij gelijk hebt. Geloof mij, ik waardeer uw kloekheid, lieve. Indien ik bezwaar maakte, was 't omdat ik vrees dat gij te veel van uw krachten vergt.’
‘Integendeel. Stel u dienaangaande gerust. Ik geloof, dat de lijdzaamheid erger is dan het ongeluk zelf.’
‘Laat ons dan maar eens kijken. Valt 't u te zwaar dan moet gij 't zeggen, hoor.’
‘Ik beloof 't u.’
Ze gingen nu aan het rekenen en becijferen alsof het lief hebberijwerk was. Emma had werkelijk reeds veel voorbereid wat de volle goedkeuring van haar vader erlangde, doch toen ze aan de bezuinigingen kwamen, die zij voor zich zouden moeten invoeren, verzette hij zich tegen elke opoffering van haar kant. 't Was een strijd, die al de warmte hunner wederzijdsche liefde aan het licht bracht, die hen meer dan eenige vergoeding van anderen aard troostte en bemoedigde. Emma had zich zelve voor 't vervolg zoo stiefmoederlijk bedeeld wat haar kleed- en huishoudgeld betrof, dat ook in den bestaanden toestand haar vader niets zou behoeven te ontberen van de kleine geriefelijkheden en versnaperingen waaraan men in den gezeten burgerstand gewend is. Dat ging, meende haar vader, volstrekt niet. 't Was noodig, dat Emma evengoed als tot nog toe voor den dag kwam. De wereld moest niet aan haar kunnen zien, dat de dagen van weelde voorbij waren. Daardoor zou hij meer gecompromitteerd worden, dan wanneer men elkaar in het oor fluisterde, dat 't hem bezwaarlijk viel een gast te ontvangen of dat zijn wijnkooper geen cent langer aan hem verdiende.
Er ontstond op dit punt een levendige schermutseling. Geen van de partijen wilde een voetbreed wijken. 't Bleek dat er zelfs geen gemeenschappelijk overleg mogelijk was. Noch de een noch de ander wilde van accordeeren hooren.
‘Als ik u 's avonds niet tegenover mij zie zitten met uw pijp

{==286==} {>>pagina-aanduiding<<}

en uw glas wijn,’ meende Emma, ‘dan weet ik niet waar ik den moed vandaan moet halen om den volgenden dag mijn taak als huishoudster weer op te vatten.’
‘Maar, lieve kind, dat is een dwaasheid. Ik beloof plechtig niet knorrig te zullen kijken, omdat ik dingen missen moet die wezenlijk tot ons levensgeluk niets afdoen. Daarentegen ben ik er op gesteld, dat gij...’
‘Ik ga in het eerste jaar toch niet uit,’ viel Emma in. ‘Ik heb er geen lust in. Ik zal heel blij zijn als niemand naar mij omkijkt. Ik heb genoeg van de wereld.’
‘Ho, ho, wat een wanhopige uitdrukking voor zoo'n kloek en flink meisje als gij. Gij zult over een poos wel weer uitgaan. Ik verlang dat gij u wat verzet. Ge gaat hier en daar bij de vrienden en kennissen logeeren. De oude Kee zorgt dan voor mij, en ze doet het heel goed. Gij toont aan de wereld, dat gij u niets te verwijten hebt. Als ze over het schandaal van Eduard uitgepraat zijn, zullen allen zich haasten u te toonen hoe lief men u heeft en hoe men 't betreurt, dat gij het slachtoffer werdt van bedrog en list. Daarna krijgt gij uw kleur ook weer terug, al was 't alleen om uw ouden vader pleizier te doen.’
‘Och, laat ons de toekomst niet zoo vooruit loopen. Vooreerst verlang ik niets dan 't hier zoo gezellig en huiselijk mogelijk te maken. U zult mij niet hooren klagen, en de kleur, die u mist, zal van zelf wel terugkomen.’
‘Gij overschat uw krachten, lieve. Ik herhaal, dat gij u kloek en flink houdt, dat gij al mijne verwachtingen overtreft, maar ge kunt dat niet op den duur blijven doen. 't Is hier te stil en te eenzaam. Ik weet bij ondervinding welke wonderen de afleiding doen kan. Ge zult mij toch niet willen wijsmaken, dat gij niet diep geschokt en beleedigd zijt.’
‘Ik ken op 't oogenblik nog maar één gevoel, en dat is droefheid. Ik heb Eduard innig liefgehad. Ik meende in hem den beschermer gevonden te hebben aan wien ik behoefte had. Ik had mij zoo geheel vereenzelvigd met de gedachte, dat hij altijd het beste koos en deed, en dat niemand hem evenaarde in eerlijkheid en goede trouw, in degelijkheid van karakter en... ook in genegenheid voor mij. O, 't is hard dergelijke idealen te moeten laten varen... Daarbij, hebben wij niet om hem een ander...?’
Haar vader raadde wat zij verder zeggen wilde. Hij begreep,

{==287==} {>>pagina-aanduiding<<}

hoe haar geest zich onledig hield met de vraag, die in de jongste vier en twintig uren ook hem had verontrust: hoe zij beiden Albert hadden kunnen miskennen voor een man, die in zedelijk gehalte zoo ver beneden hem stond; hoe ze blind waren geweest voor de schaduwzij van een bezadigdheid, die tegenover elken edelen hartstocht in 't niet verzonk.
‘Ik begrijp wat gij bedoelt,’ viel hij in. ‘Gij zijt dubbel bedroefd omdat gij om Eduard een, die 't meer waard was, uit uw hart hebt gebannen. Albert zou u niet bedrogen hebben. Hij was daarvoor ondanks al zijn gebreken te eerlijk, niet waar?’
Ze was opgestaan. Ze had den arm op zijn schouder gelegd en weende stil en vredig aan zijn hals. ‘Zoo is 't,’ zei ze. ‘En toch was ik oprecht en verkoos ik de liefde van Eduard boven de zijne.’
Zij lieten 't voor ditmaal hierbij. Op de financieele quaestie zouden zij terugkomen, edoch zonder een van beiden iets toe te geven wat de bedoelde bezuinigingen betrof.
Emma had werkelijk in de jongste vier en twintig uren een geheele levensbaan afgelegd. 't Was of zij op eenmaal gerijpt was tot een zelfstandigheid, die haar boven alle vooroordeelen verhief. Ernstig had ze haar hart onderzocht en was voor haar zelf tot een bevredigende overtuiging gekomen. Over haar kinderachtige connectie met Willem van den Bosch schaamde zij zich. Albert had zij onrecht gedaan zonder het te willen, omdat zij zich niet had kunnen losmaken van zekere huisbakken opvatting, die den hartstocht onder alle vormen schuwt en de koelheid van hoofd en hart steeds als een deugd vereert. Indien zij alle dingen ongedaan kon maken zou zij aan die fout niet schuldig hebben gestaan. Ze zou in Albert haar broer en vriend hebben behouden, door hem zachtmoedig op zijn gebreken te wijzen. Ze zou nooit haar hand en hart gegeven hebben aan Eduard, voordat ze zich met Albert verzoend had.
Hoe zou ze het gebeurde hebben kunnen voorkomen?
Indien ze open en rond aan Albert gezegd had, welke betrekking er tusschen Willem van den Bosch en haar bestond, zou hij haar hebben uitgelachen, maar zijn jaloezie zou geen verkeerde richting genomen hebben. Ze zou in hem haar raadsman en steun hebben behouden, zonder de kloof tusschen hen zoo breed te maken, dat ze niet meer te dempen was.
O, indien ze Albert zeggen kon, hoe haar hart bloedde om hem, nu zij zich meer dan ooit verlaten gevoelde, ondanks de

{==288==} {>>pagina-aanduiding<<}

liefde van haar braven vader. Als zij door een woord van berouw en boete zijn vriendschap kon terug koopen, hoe gelukkig zou ze zijn, hoe zou ze zich haasten om de eerste schrede te doen. Maar ook dat was onmogelijk. Nu ze arm waren, verbood een rechtmatig gevoel van eigenwaarde elke poging van haren kant. Ook had haar vader immers grieven, die niet zonder toenadering van den kant van Albert over het hoofd gezien konden worden? Was 't niet al veel, dat de brave man op zoo verzoenenden toon over zijn pupil gesproken had?
Emma ontdekte aldus redeneerend en peinzend tot haar schrik, maar ten deele ook tot haar geruststelling, dat de liefde voor Eduard niet zoo diepe wortels geschoten had, dat zij niet in staat was den feitelijken toestand te overzien. In de laatste weken had hij haar, gelijk wij weten, meer dan eens reden gegeven om zich gekrenkt te voelen. Indien hij haar, zij 't ook maar met een enkel woord, voorbereid had op hetgeen gebeurd was, zou zij dat op rekening van zijn drukte en zorgen geschreven hebben. Nu bleef haar niets dan de grievende gedachte dat zijn koele houding ook destijds reeds bestudeerd geweest was; dat hij haar opzettelijk beleedigd had; dat ook dit paste in het kader der onverklaarbare handelingen, waardoor hij met de achting van alle eerlijke lieden ook de liefde en vriendschap, die enkelen hem toedroegen, had verspeeld.
In deze stemming trof Kee haar aan, toen zij op haar eigenaardige manier haar juffer kwam troosten. ‘Ik dacht allang dat er wat aan haperde,’ zeide Kee, ‘en gisteren was Holland in last; maar nou weet ik er alles van. Die akelige jongen van hier naast stond daar even met zijn vader aan den anderen kant van de schutting op meneer Eduard te schelden, dat 't puur schande en ik honderdmaal op het punt was hem mijn luiwagen naar 't hoofd te gooien, want u en onze meneer kwamen er ook bij te pas. Maar ik wou niet laten merken dat ik hem hooren kon en ik was ook veel te nieuwsgierig. Maar o lieve God, wie had kunnen denken dat 't zoo in mekaar zat. Arm, lief, best kind, ik heb jou op mijn armen gedragen, maar ik had nooit gedacht dat jou zoo iets zou worden aangedaan. Van dat geld wil ik nog niet eens spreken. Wij zijn maar met ons drieën en niet groot van eten en aan gastreeren en uitgaan zouden wij 't toch niet verdoen. Ook heb ik voor mij wel zooveel overgespaard, dat je vader, als hij 't

{==289==} {>>pagina-aanduiding<<}

soms niet meer missen kan, mijn huur wel in zijn zak mag houden. Denk daarom, 't kon te pas komen. Maar dat hij jou heeft laten zitten en voor de heele wereld te schande heeft gemaakt, dat is erger dan erg, dat schreit tegen God in den hemel en dat zal hem in de eeuwigheid nog op zijn geweten branden. Maar je moet 't je niet te veel aantrekken. Ik zou in jou geval blij wezen, dat ik van hem af was. Ik heb ook eens een vrijer gehad, die mij met een mooi praatje aan 't lijntje gekregen had. Achterna merkte ik dat hij dronk, de menschen zei'en dat hij zooveel als een lap was. Toen heb ik op een mooien zondagmiddag, toen hij me af kwam halen om samen uit te gaan, hem even onder handen genomen, en toen hij zei dat dat niemendal was, dat al zijn kameraden wel eens een borrel te veel dronken, toen heb ik hem gezeid dan hij dan maar bij die karnuiten blijven moest, dat een eerlijke en fatsoenlijke meid veel te goed voor hem was, en toen is hij afgedropen en kon 't mij weinig schelen, dat hij naderhand overal kwaad van me vertelde. Doe jij net als ik, juffer, en denk niet meer om dien vent. Ik zeg 't niet omdat ik 't nooit op hem gehad heb, maar omdat hij niet waard is dat je jou mooie oogen om hem rood zoudt schreien. Ik zeg, dat 't zonde en schande is en dat ze die lui niet moesten laten loopen. Als ik of een van mijns gelijken....’
Emma wenkte haar, dat ze zwijgen zou. Al viel de juistheid van de vergelijking, welke Kee op de lippen zweefde, niet te ontkennen, zoo wilde zij toch niet, dat deze op dien toon zou voortgaan. De persoon, wien 't gold, had in te nauwe betrekking tot haar gestaan om in haar tegenwoordigheid, zij 't ook naar recht, gevonnisd te worden.
Kee begreep dit, en daar zij zich niet geheel wilde onderwerpen en toch ook niet ongehoorzaam durfde zijn, gooide zij 't over een anderen boeg en begon aan haar geliefkoosd thema.
‘En voor zoo iemand heeft onze brave, beste jongeheer Albert de vlag moeten strijken!’ zei ze met heftige gebaren. ‘Is dat niet verschrikkelijk? Is 't geen schande, dat zoo'n uitgestreken gezicht, dat een minder mensch zooals ik nooit een goed woord gaf, meer geloof vond dan een eerlijke jongen, alleen omdat ie wat heet gebakerd was en wat veel zei, wat hij liever maar voor zich had moeten houden? Zoo iets zouden we van Albert nooit beleefd hebben. Maar zoo gaat 't in de wereld. Toen

{==290==} {>>pagina-aanduiding<<}

ik zei, dat hij een hart van goud had, toen heette 't, dat ik hem voortrok en dat hij bij mij nooit kwaad kon doen. Nu vraag ik op mijn beurt wie gelijk gehad heeft.’
‘Mij dunkt, Kee, dat 't niet meer noodig is over die dingen te praten. Wat gebeurd is, is gebeurd.’
‘Ja wel, juffer, als 't daarmee uit is; als wij alle gedane dingen weer ongedaan konden maken en 't niet morgen misschien weer hetzelfde liedje zal zijn. Als de jongeheer Albert weer thuis kwam en weer alles vergeven en vergeten wou hebben, dan ben ik er niet zeker van, dat 't niet weer zou wezen: hij is een driftkop en veel te ruw, net zooals 't geweest is.’
‘Maar dat is en blijft immers ook waar? Al zijn er anderen, die in een ander uiterste vallen, zoo zul je toch niet ontkennen, dat Albert wezenlijk veel te hartstochtelijk is.’
‘Och kom, daar weten we alles van, zou ik denken. 't Zit 'm niet in den jongen, 't zit'm in 't soort, in 't bloed, en daar is nooit niks tegen te doen. Maar zie je, juffer Emma, zijn hart is goed, en als dat goed is dan zou ik meenen, dat 't er met de rest zoo precies niet op aan komt. Als u en Albert mekaar beter begrepen hadden dan zou dat van zelf wel terecht zijn gekomen. Zoo'n heele deftige en bedaarde is de ware toch ook niet; dat hebben wij met uw verlof met onze eigen oogen gezien. Maar 't is waar, u hebt liever niet dat ik daarover spreek. Als een mensch van zijn hart maar een moordkuil kon maken.’
Emma beduidde nu aan de babbelzieke doch eerlijke dienstmeid, dat zij een eind aan het gesprek wenschte te maken. Toch kon ze niet boos op haar wezen. Ze wist hoe goed de trouwe ziel 't meende. Ook was zij haars ondanks wel genoodzaakt haar op één punt gelijk te geven. De hartstochtelijkheid en drift van Albert verschenen tegenover de figuur van Eduard van Horst in een geheel ander licht dan vroeger. Ook zij meende dat ze nu veel minder tegen die drift zou opzien dan vroeger.
Het toeval wilde dat er dien eigen dag een brief uit Montreux kwam, waarin Albert in weinige woorden aan zijn oom en voogd meedeelde dat hij de liefde van Louise Wolters verworven had en hem verzocht ten zijnen behoeve formeel aanzoek bij hare ouders te doen, ofschoon die reeds met het geval bekend waren en hun toestemming niet zouden onthouden. Hij twijfelde niet of deze mededeeling zou met ingenomenheid ontvangen worden, al was er tot zijn spijt en gedeeltelijk ook door zijn schuld een ver-
{==291==} {>>pagina-aanduiding<<}
wijdering ontstaan, die hem innig leed deed, welke hij volgaarne wilde wegnemen, wanneer 't daarvoor voldoende was de verzekering zijner blijvende belangstelling en erkentelijkheid te geven. Zijn oom kon zich voorts overtuigd houden, dat hij geen overijlde keus had gedaan. Het voorwerp zijner genegenheid was een zachtaardig meisje, dat hem stellig hoogst gelukkig zou maken. Hij had ten overvloede geleerd met een matig geluk tevreden te zijn. Wat de familie betrof, wist zijn oom alles wat hij weten wilde. Die familie stond goed aangeschreven. De betrekking, waarin hij reeds tot meneer Wolters stond, en diens aanvankelijke tevredenheid waarborgden dat zijn carrière bij oppassendheid verzekerd was.
Meneer van Duren vertelde het groote nieuws, terwijl ze aan tafel zaten, doch bemerkte niet hoe doodsbleek Emma werd. Immers zij wendde zich onder voorwendsel van het een of ander te krijgen van hem af en vroeg daarna, zich geweld aandoende, schijnbaar bedaard of hij haar den brief niet even wilde voorlezen.
‘Ik kan niet zeggen, dat hij mij bijzonder bevalt,’ zeide haar vader, voor hij aan dit verzoek voldeed. ‘Er is iets gedwongens in. Ik schrijf 't toe aan de min of meer stijve verhouding waarin wij ter kwader ure geraakt zijn. Intusschen hebben wij reden om elkaar te feliciteeren. Meneer Wolters is een schatrijk man, en wat meer zegt, naar 't mij voorkomt, iemand die zijn dochter niet zal weggeven aan een jongen van wiens degelijkheid en eerlijke bedoelingen hij niet ten volle verzekerd is. Dat hij Albert tot zijn schoonzoon wil hebben bewijst beter dan honderd brieven met mooie getuigenissen, dat onze wildeman op den goeden weg is. Die meneer Wolters schijnt een bijzonderen tact te hebben om met zulk soort van heertjes om te gaan en er wat van te maken.’
Emma had zich onder deze woorden, welke genoegzaam verrieden dat er geen zweem van boosheid meer in het hart van Albert's oom en voogd was overgebleven, van den eersten indruk hersteld. Zij kon nu haar vader kalm in de oogen zien en verzekeren dat 't ook haar innig veel genoegen deed, dat Albert zich gelukkig gevoelde. ‘Wat u stijf en gedwongen noemt,’ zei ze, ‘zal een gevolg zijn van zijn vrees, dat u het misschien niet aardig zult vinden, dat hij u niet vroeger over deze zaak schreef. God geve, dat hij het recht goed getroffen

{==292==} {>>pagina-aanduiding<<}

hebbe. U moet hem vooral dadelijk schrijven. Zult u dit niet verzuimen?’
‘Ik ben blij, dat ik deze aanleiding heb. Ik had er toch al plan op, hem van het een en ander wat hier gebeurd is op de hoogte te brengen. Ik kan dat nu zoo veel gemakkelijker doen. Zaken van dien aard gaan als een loopend vuurtje de heele wereld door. Waarschijnlijk laat meneer Wolters zich de hollandsche kranten zenden. Dan komt wat heeft plaats gehad misschien half of heelemaal verknoeid tot hem. 't Is alleen maar jammer dat die Jobstijding nu juist komt. De arme jongen zal erg bedroefd zijn, als hij niet woedend wordt en tegen hemel en aarde in opstand komt, wat ik nog eer verwacht.’
Emma glimlachte bitter. 't Was zoo, de tegenstelling was in alle opzichten treffend. Bijna op hetzelfde oogenblik, waarop zij bedrogen en schandelijk verlaten werd, had Albert de hand en het hart gewonnen van een meisje,'twelk zeker ten volle geschikt voor hem was, daar zij in hetzelfde land geboren was als hij en van gelijke bloedsmenging. Daarbij was hem het vooruitzicht op rijkdom en een eervolle maatschappelijke loopbaan geopend, terwijl zij van de toekomst niets dan zorg en moeite verwachtte.
Doch mocht zij hem zijn geluk benijden, omdat zij zelve ongelukkig was? ‘Och, schrijf hem toch vooral,’ herhaalde ze, om als 't ware antwoord te geven op deze vraag, ‘zeg hem, dat de droevige omstandigheden waarin wij verkeeren ons volstrekt niet beletten ons oprecht met hem te verheugen. Schrijf hem, dat ik vooral daarom zoo blij en dankbaar ben, omdat er nu niets is wat belet dat wij als van ouds als broer en zuster aan elkander denken.’
‘Dat is braaf gesproken. Ik wou dat Albert nooit aan een andere betrekking gedacht had, al zou ik persoonlijk, zooals gij weet, er niets tegen gehad hebben. Dan hadden wij hem hoogst-waarschijnlijk niet zoo gauw van ons weg laten gaan en zou hij ons in deze dagen tot steun en hulp zijn geweest. Doch dat is nu eenmaal zoo. Laat ons eens zien hoeveel wij nog kunnen terecht brengen.’
Het groote nieuws werd natuurlijk ook aan Kee verteld, die er weer haar eigen oordeel over had.
‘Dat is alles mooi en goed,’ zei ze, ‘maar niemand kan mij wijs

{==293==} {>>pagina-aanduiding<<}

maken dat 't nu heelemaal in orde is. Als de jongeheer Albert zijn eigen hart eens onderzoekt, zal hij moeten erkennen dat er meer achter zit. Ze zullen hem daarginds wel hebben opgevreën, net zoolang tot hij toetastte. Uit zijn eigen zou hij nooit naar een ander meisje hebben omgekeken. Hij is daarvoor veel te trouw en te koppig. Ook bevalt mij dat gelijk bij gelijk in dit geval maar half. Twee van die wilde, hartstochtelijke, opvliegende luitjes bij mekaar deugt niet. De jongeheer had een bedaarde, verstandige vrouw noodig en die Indische dametjes... daar behoeft ge mij niets van te vertellen, hoor.’
‘Hij schrijft, dat ze heel zacht en lief is,’ merkte Emma op.
‘Ja, daar heeft hij ook verstand van! Als ze niet ieder oogenblik in brand staan dan noemt hij ze al bedaard. 't Zal wat wezen. En dan zijn 't gewoonlijk mooie huishoudsters ook. Ik heb van mijn leven Indische dames genoeg gekend om er alles van te weten. Neen, de jongeheer Albert had een degelijke, hollandsche vrouw moeten nemen, voor wie hij door een vuur had willen loopen. Maar dat is nu allemaal onmogelijk en 't moet nu maar gaan zooals het kan. Ik vind 't jammer van den jongen.’
‘Maar Kee, je zult toch moeten erkennen dat 't een mooie partij is. Een fatsoenlijke, deftige familie en een meisje met een groot fortuin in de toekomst,’ zei haar meester met een glimlach. ‘Waar zou hij dat alles zoo bij elkander gevonden hebben?’
‘Ik geloof niet dat 't goed is voor jongens als de jongeheer Albert wanneer ze zoo makkelijk aan het geld komen,’ antwoordde Kee, ‘en ik weet zeker dat u er precies zoo over denkt. De jongeheer Albert had hard moeten werken; dat zou hem beter geleken hebben dan zooals nu op een luien stoel te zitten en zich te laten bederven. Maar ik zal 't wel weer mis hebben.’
‘Ik denk 't ook, Kee. In elk geval zal die familie Wolters hem wel niet hebben opgevreën, zooals jij 't noemt. Die meisjes behoeven niet bang te wezen dat ze zullen blijven zitten.’
‘Da's mogelijk, maar ze zullen toch werk hebben om zoo'n besten, braven jongen te vinden als onze Albert is. Maar laat dit allemaal nu eens wezen wat 't is. Ik vraag maar, wanneer komt hij nu weer hier? Er is geen een hindernis, zou ik zeggen. Laat 'm des noods die Indische jongedame meebrengen. We zullen haar hier wel bergen, al zal ze 't een beetje moeten nemen zooals het valt. Wilt u wel gelooven dat ik mijn kleinen vinger gaf als hij weer net als van ouds hier bij ons zat?’

{==294==} {>>pagina-aanduiding<<}

De oude trouwe dienstbode kreeg bij deze laatste woorden de tranen in de oogen, doch ze veegde ze niet eenmaal af, omdat zij er zich niet over schaamde. Haar aandoening was bovendien aanstekelijk, want de stem van meneer van Duren was ook al niet zoo vast als gewoonlijk toen hij zei: ‘Dat waren goede dagen, Kee. Ze komen helaas nooit weer terug. Laat ons dankbaar zijn dat wij ze genoten hebben.’
Er was nog iemand in de kamer, doch deze zei niets. De herinnering aan het verleden was door al wat er tusschen dat tijdperk en het heden lag zoo pijnlijk, dat ze bang was hare gedachten in die richting den vrijen teugel te laten. Zij staarde peinzend voor zich, doch knikte reeds in het volgend oogenblik de oude Kee vriendelijk toe, als wou zij haar danken voor haar trouw en liefde jegens den afwezige.


XXX. Verontwaardiging en trouw.

De eerste dagen na hun engagement waren voor Louise en Albert dagen van innig geluk. Ronduit gezegd bekommerden zij zich of liever twijfelden zij zoo weinig aan den goeden uitslag van het verzoek aan zijn oom, dat zij diens toestemming en de verdere formaliteiten vooruit liepen. 't Was immers bij slot van rekening toch eigenlijk hun zaak en hun zaak alleen.
Louise was zoo dankbaar en tevreden als een kind van God maar wezen kan. Zij kon niet nalaten Emy duizend en nogmaals duizend keer te vertellen hoe alles zich had toegedragen en in welke een verrukking haar de bekentenis van Albert's liefde gebracht had. En Emy van haar kant toonde haar innige liefde door de taaiheid van haar geduld. Ze had immers onderwijl haar eigen heerlijke observaties te maken? Louise zag er weer even gezond en blozend uit als toen er van haar wilde hartstocht voor Albert nog geen sprake was. 't Moest iedereen frappeeren, meende Emy. Ze begreep niet dat mama en papa dit nog maar niet wilden gelooven. Ze konden 't met hun eigen oogen zien. 't Was waar, Louise was een beetje overspannen, ze was 's avonds altijd erg moe; maar dat waren nog overblijf-
{==295==} {>>pagina-aanduiding<<}
selen van den schrik; dat ging van zelf over nu zij haar hoogsten wensch verkregen had. Men kan toch niet zalig en lijdend tegelijkertijd wezen!
Albert verkeerde die eerste dagen in een gestadige opwinding. Hij was overtuigd dat hij goed en verstandig gehandeld had. Hij had ten overvloede niet anders kunnen doen. Hij werd van uur tot uur versterkt in de meening dat Louise een engel was. Hij voelde hoe de oude wond mooi aan 't genezen raakte. Hij kende zich zelven geheel vrij van eenigen schijn van ontrouw of wat daarnaar zweemde. Waarom zou hij zich dan muizenissen in het hoofd halen? Waarom zou hij niet ten volle genieten van wat hem met beide handen werd aangeboden? Wat geweest was, was voorbij. Het heden was bekoorlijk genoeg om naar het verledene niet om te kijken.
Meneer Wolters toonde zich ook nu weer een goed menschenkenner. Open en rond besprak hij de quaestie met Albert als een man tegenover een man.
‘Ik heb 't niet noodig geacht u te vragen of uw hart wel vrij is,’ zeide hij. ‘Ik heb genoegzaam vertrouwen in u om te weten dat gij zonder dit mijn kind niet zoudt gevraagd hebben. Ik wist, dat zij u liefhad, lang voordat gij dit vermoeddet. Indien gij niet door andere droombeelden verblind waart geweest, zoudt gij 't ook al veel vroeger opgemerkt hebben.’
‘Ik mag en wil tegenover u niet beter schijnen dan ik ben,’ antwoordde Albert. ‘Mijn hart was tot voor weinige dagen niet vrij, maar ik heb het met geweld vrij gemaakt. Ik heb mij zelven overtuigd dat die genegenheid geen grond en geen recht van bestaan had; dat zij, die ik met heel mijn ziel aanhing, niet slechts mijne liefde versmaad heeft, maar dat zij een ander toebehoort. Ik heb daarnevens mij tegenover de waarheid geplaatst dat ik hier in uw kring, aan de zij van Louise, alles vind wat mij gelukkig kan maken. Toen daarbij de liefde voor Louise ontwaakte, was er geen twijfel aan het verstandige mijner keus meer mogelijk. U ziet, 't is alles deugdelijk beredeneerd, te veel misschien.’
‘De redeneering maakt bij liefdesgevallen in den regel een slecht figuur,’ was het antwoord. ‘Maar er is geen regel zonder uitzondering. Bij u, hartstochtelijke en driftige lieden, is 't niet kwaad wanneer er schijnbaar een weinigje te veel geredeneerd wordt. Breedvoerigheid van overleg en nauwgezetheid van besluit zijn uw volksgebreken niet.’

{==296==} {>>pagina-aanduiding<<}

‘Ik begin gaandeweg iets van een echten Europëer te krijgen. Wie weet of ik nog niet een model van bezadigdheid word.’
‘Daarvoor bestaat geen gevaar,’ merkte meneer Wolters lachend op. ‘Intusschen, daar er van ons gewone werk in de eerste drie dagen toch niet veel zal terecht komen, geef ik u al dien tijd de volle vrijheid om met Louise door velden en wegen te zwerven. Als gij haar een beetje ontziet, zal 't haar goed doen. Ze heeft afleiding en beweging noodig om niet in dweperij te vervallen.’
Meneer Wolters liet met deze woorden Albert los, en deze maakte onmiddellijk een ruim gebruik van de ontvangen vergunning. Louise doorleefde een paar dagen van stillen vrede, die zich aan hem meedeelde.
Of was 't slechts verbeelding, dat de zon nog nooit zoo vriendelijk geschenen had en dat de bloemen liefelijker geuren verspreidden dan ooit het geval geweest was? Verbeeldde hij 't zich maar, dat de vogels lustiger zongen en dat de wolkjes, die voortdreven aan 't luchtruim, zich sneller voortspoedden, als waren zij beschaamd over de schaduwen die zij op de aarde wierpen, welke twee zoo gelukkige menschenkinderen droeg? Spiegelden zich al die voorwerpen boven en om hem heen niet af in een paar oogen waaruit de hemel hem regelrecht tegenlachte? Was 't niet op zich zelf een genot, de opoffering van alle andere illusiën en droomen waard, om in dien hemel te staren? Argeloos gaf Louise zich over aan elken indruk die door hem werd teweeggebracht op haar ontvankelijk gemoed, en rein als een engel keek ze tot hem op, die haar alles, haar heden en haar toekomst, haar leven en sterven was.
‘Hebt gij mij dan waarlijk zóó lief?’ had Albert gevraagd, en zij had op haar manier haar liefde omschreven en weder omschreven, maar hoe ze ook zocht geen enkel beeld kunnen vinden waaronder zij haar brengen kon.
‘Ik heb u zóó lief... als ik u heb,’ had ze ten laatste gefluisterd. ‘Indien gij ooit van eenige genegenheid getuigen moet als van de krachtigste en hechtste, die gij u kunt voorstellen, zeg dan, dat zij als mijne liefde voor u is.’
Zou 't niet een wonder geweest zijn wanneer Albert, die zich zoo gaarne geheel onder de macht van het oogenblik buigen wilde, weerstand had geboden? Ook voor hem waren welhaast het beeld en de vergelijking in werkelijkheid overgegaan.

{==297==} {>>pagina-aanduiding<<}

‘Ik begrijp de kracht van uwe liefde voor mij,’ fluisterde hij. ‘Ik wil haar nooit anders afmeten dan naar de mijne voor u.’
Daarbij kwam nog een schijnbaar onbeduidende omstandigheid, doch die bij kinderen van gemengd bloed als Albert en Louise ook haar invloed liet gelden. De gebeurtenis op den bewusten avond had furore gemaakt in den geheelen omtrek. Klein en groot sprak van de vreemde jonge dame, die door haar vaders secretaris met gevaar van zijn leven gered was, en men vond 't echt romantisch en niet meer dan betamelijk, dat die beiden, ondanks het verschil in vermogen, een paar werden. Men wees hen elkander aan als ze voorbijgingen. Men knikte hen toe als bekenden en waagde 't, indien men maar even kans zag om dit zonder onbescheidenheid te doen, hen geluk te wenschen of met een eenvoudig: God zegene u beiden, te beweldadigen. 't Was een zaak die allen aanging, waaraan allen hoofd voor hoofd hun toestemming hadden gegeven. Er gebeurde zooveel in de wereld wat niet in den haak was. Dit was nu eens precies zooals 't behoorde.
En wat was de deelneming daarbuiten vergeleken bij die binnenshuis. 't Was of allen slechts in de wereld waren om hen te dienen en te vertroetelen, of er niets anders was wat de aandacht vergde en verdiende dan de quaestie wanneer zij een wandeling onder hun tweeën wenschten te doen en hoe laat ze verlangden dat de familie op de stoep zou staan om hen uit de verte toe te wuiven en hun voor de zooveel en zooveelste maal te vertellen, dat men 't overheerlijk vond, dat zij zoo gelukkig waren.
Wederom was er een dag vol heerlijkheid voorbijgegaan. Albert en Louise kwamen van een lange wandeling terug. Louise was doodmoe. Zij leunde zwaar op zijn arm. Doch 't beteekende niets. Hij moest vooral morgen niet luisteren naar papa of mama, als die beweerden dat 't voor haar niet goed was zulke verre tochten te doen. Zij wist 't beter. Ze voelde dat elk uur met Albert doorgebracht haar nieuw leven schonk. Als zij geslapen had en zoo heerlijk gedroomd als ze in de laatste dagen deed, dan zou zij weer sterk zijn. De lucht was zoo rein en zuiver en alles lachte hun zoo vriendelijk toe. O, ze werd met den dag beter en krachtiger.
Toen ze thuis kwamen, zat de familie reeds om de tafel, die voor een groot gedeelte met couranten en papieren van meneer

{==298==} {>>pagina-aanduiding<<}

Wolters bedekt was. ‘Gij ziet 'tzelf,’ riep deze lachend Albert toe, toen het gelukkige paar binnentrad. ‘Ik kan u niet lang meer missen. Gij zult u moeten haasten met de vacantiedagen. Ze overladen mij met brieven en stukken van allerlei aard. Sinds gij mijn assistent zijt, ben ik, naar ik merk, zelf van een groot gedeelte mijner zaken niet recht meer op de hoogte... Maar wacht eens,’ ging hij voort, een van de brieven, die in sierlijke verwarring naast hem lagen, opnemend, ‘hier is een particulier schrijven voor u. Ik vooronderstel uit het kabinet van uwen gestrengen oom en voogd.’
‘Dat is de toestemming,’ juichte Louise. ‘O, Albert, doe hem eens gauw open.’
‘Alsof gij daar op gewacht hadt’ plaagde mama. ‘Mij dunkt gij zoudt raar staan te kijken, als meneer van Duren, vernomen hebbende dat gij zoo weinig eerbied voor zijn opinie aan den dag gelegd hebt, eens neen zei.’
‘Meneer van Duren heeft geen neen gezegd. Niet waar, Albert? Hij is net zoo blij met het engagement als wij, en moe en pa ook.... Die goede oom! Hoe verlang ik hem te zien en te omhelzen. 't Is zeker ook zoo'n brave, lieve man als mijn vadertje. In afwachting dat mijn galant mij behoorlijk en op de gebruikelijke wijze met deze heuglijke tijding feliciteert, zal ik dien besten aller papaas eens zoenen, dat 't klapt. O, lieve, beste, ik ben zoo gelukkig.’
Albert antwoordde niet dadelijk. Hij was nog bezig den brief te lezen. Doch na de eerste regels had hij Louise vriendelijk toegeknikt. ‘Alles in orde,’ had hij gezegd, doch verdiepte zich nu weer in de lectuur.
De Woltersen waren allen blij en gelukkig. Ofschoon niemand een oogenblik vrees gekoesterd had voor de wijze waarop het bericht te Nichtevecht ontvangen zou worden, vonden zij de gelegenheid tot uitbundig gejubel toch te mooi om haar te laten voorbijgaan. Groot en klein verdrong zich om Louise. 't Was een aantrekkelijk en bevallig tableau.
Doch waarom bleef Albert ter zijde staan, nog steeds turend op den brief, ofschoon hij dien nu stellig al wel tweemaal ten einde had kunnen lezen? Zijn gezicht was pijnlijk verwrongen. Een onheilspellend vuur schoot bij tusschenpoozen uit zijn kool-zwarte oogen.
‘In Godsnaam, Albert, wat mankeert er aan? Je ziet zoo bleek

{==299==} {>>pagina-aanduiding<<}

als een doode!’ 't Was Louise, die 't eerst met deze woorden aller indruk uitsprak, terwijl ze op hem toesnelde. ‘Geef mij dien brief. Staat er iets akeligs, iets treurigs, iets ontzettends in?’
‘Laat mij den brief houden,’ antwoordde Albert met heesche stem, terwijl hij de hand terugtrok. ‘Ik zal u alles vertellen, maar ik moet er mij eerst geheel en al indenken. Ik moet mij verplaatsen in een toestand waaraan ik op dit oogenblik meer dan ooit vreemd ben. Stel u gerust. 't Betreft niet u of mij. Mijn oom trekt zijn woord niet weer in. Maar och, laat mij twee tellens rust. Ik word gek als ik denk hoe ik niets, niets doen kan om het gebeurde ongedaan te maken, om den ellendeling zijn loon te geven. O, die schurk, die huichelaar, die kerel met zijn visschenbloed...’
Ze hadden de kieschheid en het beleid hem niets te vragen. Louise schoof hem een stoel toe en Albert liet zich daarop vallen. Daarna las hij, terwijl allen den adem inhielden en hem angstig aanstaarden, den brief nog eens.
't Was merkwaardig hoe zijne bewegingen en de uitdrukking van zijn gelaat met de lectuur op en neer gingen. Nu eens zwollen de aderen van zijn voorhoofd hoog op, dan weder balde hij de vuist of stampte hij driftig met den voet. Doch aan het einde overmande hem de diepste weemoed. Hij barstte in hartstochtelijk snikken uit en verbergde zijn gelaat in de handen.
Dat was voor Louise het oogenblik om naderbij te treden. Ze raapte den brief, die op den grond gevallen was, op en legde hem omgekeerd op de tafel. Daarop drong ze zich zacht tegen hem aan en wachtte tot hij zijn hoofd zou neervleien aan haar borst.
Doch Albert werd nog door te heftige aandoeningen bestormd om al de zachtheid en kieschheid van dit dienstbetoon te waardeeren. Wild sprong hij op en liep met groote schreden de kamer door, tot zijn oog op het kalme gelaat van meneer Wolters viel en hij daarop een verwijt meende te lezen.
‘Vergeef mij,’ zei hij. ‘Ik kan mijzelven zoo niet dadelijk meester worden. Lees zelf den brief. Ik weet alles wat er aan voorafgegaan is. Ik kan 't nog niet geregeld vertellen.’
Meneer Wolters nam den brief op, en hoe bedaard ook, kon ook hij niet nalaten zijn diepe verontwaardiging uit te spreken. ‘Dat is een laag en gemeen gedrag,’ zei hij. ‘Meneer van Duren is door zijn aanstaanden schoonzoon totaal geruïneerd.

{==300==} {>>pagina-aanduiding<<}

Er is maar een zaak gelukkig. De schurk heeft de vlucht genomen voordat de arm der wet hem bereiken kon.’
Albert had onder deze korte mededeeling van het gebeurde somber voor zich gekeken. Bij de laatste woorden evenwel veranderde zijne houding, als had een adder hem gestoken. ‘De arm der wet!’ riep hij heftig. ‘O, er zijn nog langer armen dan die van de wet. Zulke honden moet men doodslaan.’
Meneer Wolters keek hem weer stilverwijtend in de oogen. ‘Door den hond dood te slaan wordt de man, die gebeten is, niet behouden,’ zei hij. ‘Ook is het geen eervol baantje als men het werk van den beul overneemt.’
‘Maar zulke ellendelingen kunnen toch niet ongestraft blijven voortloopen,’ viel Albert in. ‘Er loopen er al meer dan genoeg. 't Gaat niet aan, dat eerlijke en brave menschen voortdurend de prooi worden van zulke oplichters en bedriegers. Ge hadt hem moeten kennen met zijn uitgestreken gezicht. 't Was een model jongmensch. Men wees op hem als een voorbeeld. Zijn geveinsde bedaardheid stak ons de oogen uit. En die ellendeling is in het huis van mijn oom gedrongen, heeft hem bedrogen en bestolen, terwijl ze hem bewonderden en als een halven god vereerden. Daarbij.... o, zeg niet dat men zoo'n schurk niet mag doodslaan. Als de wet onmachtig is om ze te grijpen dan moet ieder, die 't wel kan, zijn eigen gang maar gaan.’
‘'t Gaat niet, lieve vriend, wezenlijk 't gaat niet, al hebt gij in den grond van de zaak gelijk, doch wij zullen dit punt nog wel eens kalm en rustig met mekaar bepraten. Doe nu uw best om den brief voor te lezen. De dames weten er toch alles reeds van. Ge weet, gij zijt een lid van ons gezin. Wat u bedroeft dat gaat allen aan.’
Deze vriendelijke woorden deden waf de beweging van zoo-even niet had vermocht. Albert gaf zich geheel aan den indruk, dien ze op hem maakten, over. Hij reikte Louise de hand, zette zich naast haar neer en zei: ‘Vergeef mij. Ik ben veel te heftig.’
Hij las nu werkelijk, zij 't ook met horten en stooten, den brief van zijn oom voor. De deelneming, welke daardoor gaande gemaakt werd, en de verontwaardiging, die uit aller oogen sprak, deden hem weldadig aan. Daarbij waardeerde hij de kieschheid, dat men hem geen enkele maal in de rede viel met vragen of opmerkingen. Ze wisten dat dit olie in het vuur zou zijn.
Albert sliep dien nacht niet. Alles en allerlei woelde hem

{==301==} {>>pagina-aanduiding<<}

door 't hoofd. Zijn eerste en laatste gedachte was, dat hij niet werkeloos kon blijven in deze, dat een brief, hoe hartelijk ook, een brief bleef, dat hij zelf naar Nichtevecht moest en daar in de eerste plaats al het verledene ongedaan maken, voor zoover noodig met boete en schuldbelijdenis. Dan pas zou hij waard en geschikt zijn om in het ongeluk, dat zijn oom getroffen had, te deelen. De oude plaats behoorde hij weer in te nemen. 't Was hem of hij ook een huichelaar en een schurk was zoolang dit niet was geschied.
Den volgenden morgen deelde hij dit gevoelen aan meneer Wolters mee, en deze, ofschoon hij werkelijk Albert's hulp hoog noodig had, aarzelde geen oogenblik zijn toestemming te geven. Hij voegde er het aanbod bij om meneer van Duren, indien dit voor het een of ander noodig mocht wezen, zijn onbeperkte hulp te verleenen. Raad en daad waren voor hem beschikbaar.
‘'t Spijt mij alleen maar, dat Louise u een dag of wat zal moeten missen,’ zei hij glimlachend. ‘Maar wij zullen ons best doen om haar te troosten. Hebt gij 't haar reeds meegedeeld?’
‘Neen. Ik wilde eerst uw advies vragen. 't Kon zijn dat ik mij vergiste in wat ik mijn plicht reken.’
‘Gij kunt en moogt niet anders. Uw komst zal voor uw oom en nichtje de beste vertroosting zijn. Tevens is dit het meest gewenschte oogenblik, om weer met hen op den vroegeren voet te komen, waarop ik, zooals gij weet, hoogen prijs stel, ook in het belang van Louise.’
Albert ging nu regelrecht naar de woonkamer, waar hij wist mevrouw met hare beide dochters te zullen vinden, en deelde onbewimpeld mee dat hij voor een dag of tien op reis ging. Hij herhaalde dat hij 't zijn plicht achtte zijne familie in deze treurige omstandigheden ter zij te staan. Hij twijfelde niet of, evenals haar vader, zou Louise dit met hem eens zijn.
't Kostte Louise moeite ja te zeggen; maar ze zei toch ja, al schoten tegelijkertijd haar oogen vol tranen. 't Was dwaas, 't was kinderachtig van haar, zei ze, maar ze was nog maar zoo kort gelukkig. Ze kon zich een leven zonder hem niet meer voorstellen. Tien dagen waren zoo oneindig lang. Doch ze zou er in berusten. 't Was waar. Hij kon, hij mocht niet anders handelen. Albert moest op haar maar niet letten. Wat hij doen wou dat was goed. Ze vertrouwde hem ten volle. Hij had een veel beter inzicht in die dingen dan zij.

{==302==} {>>pagina-aanduiding<<}

Ze zei dit laatste met een lieven lach, die toonde hoe gelukkig zij in haar minderheid was en hoe innig ze zich aan hem, haren meerderen, gehecht had! ‘Zeg mij nu nog eens,’ fluisterde ze hem toe, ‘nog maar een enkelen keer hoe lief ge mij hebt, en ik zal die lange, lange dagen niets doen dan die woorden herhalen, totdat je terug bent’.....
Hij boog zich over haar en kuste haar op het voorhoofd alsof ze een kind was dat van hem bezieling en adem ontvangen moest. ‘Ik heb u zoo lief... als gij mij lief hebt,’ herhaalde hij.
‘O, dat is de oneindigheid, de onbeperktheid, de eeuwigheid. Ik zal mij nu niet verlaten voelen als gij weg zijt. Kom zoo gauw ge kunt terug om het antwoord te hooren. Zoo lief als ik u heb, kunt ge mij niet hebben, maar ik zou ook zóóveel niet kunnen dragen.’
‘Ge zijt een engelachtig dweepstertje. Stel u voor dat er geen uur zal voorbijgaan waarin ik niet aan u denk.’
Ze keek hem ongeloovig aan, maar wees onmiddellijk den twijfel terug, want hij dreigde haar paradijs te verstoren. Haar blik ging over in dankbaarheid en liefde. ‘En ik zal u elke minuut, elke seconde met mijne gedachten en gebeden volgen’ zei ze.


XXXI. Oude banden weer aangeknoopt en oude wonden losgereten.

Albert reisde nog dien eigen middag af. Zijn hart was vol. Wat zou er van hem geworden zijn, indien hij deze brave en goede menschen niet ontmoet had? Meneer Wolters had hem door zijn verstandig beleid van een dollen, wilden jongen tot een werkzaam man gemaakt. Hij voelde dat hij op dien weg reeds reuzenschreden gedaan had. De hartstocht, zooals hij in hem gewoed had, toen hij goed en kwaad door mekaar gooide en zijn eigen toekomst roekeloos bedierf, lag ver achter hem. Wat er ook nog te overwinnen bleef, met een gedeelte zijner teugellooze natuur had hij afgerekend. En hoe goed en lief waren allen van den

{==303==} {>>pagina-aanduiding<<}

eersten dag af voor hem geweest! Welk een schat had hij ten slotte in Louise gevonden! O, hij was zooveel goedheid niet waard, maar hij zou zich haar waardig maken. Hij zou haar, die hem met al de kracht van haar ziel aanhing, op de handen dragen. 't Zou zijn hoogste zaligheid zijn uit haar mond te hooren dat zij gelukkig was. Hij hehoefde haar daartoe immers maar lief te hebben, gelijk zij verdiende...?
Albert reisde zoo snel hij kon door. Ternauwernood gunde hij zich den tijd zich onderweg te verfrisschen. 't Kwam er immers op aan spoedig te Nichtevecht te wezen... en weer even spoedig te Montreux terug te zijn?
Toen hij te Nichtevecht kwam en de woning van zijn oom in de verte zag, klopte hem het hart met hoorbare slagen. Onder welke omstandigheden was hij van daar gegaan en wat was er sedert niet gebeurd aan deze stille Vecht, waar de hartstochten buitengesloten waren en het leven kalm voortgleed als het kabbelende water!
De oude Kee stond bij het hek. Met een schreeuw vloog zij naar buiten, en eer Albert wist wat er gebeurde drukte zij een hartelijken kus op zijn wang. Daarop sprong ze twee schreden terug en greep zijn beide handen, die hij haar had toegestoken. ‘Hij is 't; waarachtig, hij is 't!’ riep ze uit, als gold 't een moeilijk probleem. ‘Wat ziet hij er goed uit, en wat is 't goed dat hij gekomen is. O, jongeheer Albert, ik ben zoo blij dat ik dat leelijke schurkengezicht nu nooit meer zal behoeven te zien. Ik heb van den eersten dag af een hekel aan hem gehad.’
‘Waar is mijn oom, Kee?’ vroeg Albert, zonder reeds dadelijk op haar verontwaardiging in te gaan, wat anders wel in zijn aard lag. ‘En waar is juffrouw Emma? Zijn ze niet vreeselijk ontsteld? Heeft oom niet gezegd dat hij wel dacht dat ik komen zou?’
‘Neen, uw oom niet, maar juffrouw Emma zei van morgen, toen ik haar vroeg of er nog geen brief van u gekomen was, dat 't haar erg verwonderen zou als gij zelf niet kwaamt. Toen heb ik er nog om gelachen, want 't is geen gekheid heel uit Zwitserland eens eventjes hier naar toe te reizen.’
‘'t Doet mij pleizier, dat juffrouw Emma beter gedachten van mij had dan jij, Kee, en dat ze ook beter haar aardrijkskunde kent, want zoo'n reis is 't niet, en al was 't een reis van

{==304==} {>>pagina-aanduiding<<}

drie weken, dan zou ik na al wat hier gebeurd is toch gekomen zijn.’
‘Ja, maar, jongeheer Albert, ik dacht dat ze je daar ginder niet losgelaten zouden hebben, weetje. Je hebt je daar zoo goed als vastgemetseld zal ik zeggen, en als ze je nou...’
‘Ho, ho, Kee, ik merk wel dat je de familie Wolters niet kent. Anders zou je zoo niet praten. Ze zijn de eersten geweest om mij toe te geven, dat 't schandelijk zou wezen als ik in deze omstandigheden niet naar huis ging. Ik mag immers nog wel zeggen dat 't hier mijn thuis is? We hebben 't wel bont gemaakt, maar alles zal wel weer terecht komen.’
Hij keek bij deze laatste woorden Kee uitvorschend aan. 't Was duidelijk dat hij er niet zoo gerust op was, als hij 't wilde doen voorkomen. Doch Kee zei:
‘O, wat dat betreft behoef je niet bang te wezen. Ik geloof dat ze jou met open armen zullen ontvangen. Die leelijke huichelaar heeft gemaakt dat ze een heelen boel dingen heel anders inzien dan vroeger, en ik voor mij geloof dat alle dingen nog zouden terecht komen, als jij niet daar ginder...’
‘Stil, Kee. Zwijg daarvan. Wat gebeurd is dat is gebeurd. Ik ben zoo gelukkig geweest een meisje te vinden, dat mij innig liefheeft en dat ik wederkeerig...’
Doch Kee had geen plan zich stil te houden. Zij viel hem in de rede en zei kortaf: ‘Ja, maar je hadt dat toch niet moeten doen, jongeheer.’
En daarmee had ze nu ook haar gewichtigste woord gesproken. Zonder verder over het een of ander uit te weiden, opende zij het hekje en liet Albert naar binnengaan. ‘Meneer vindt u in zijn eigen kamer,’ riep ze hem nog even na. ‘Juffrouw Emma is binnen, in de huiskamer.’
Wat bewoog Albert eerst naar de huiskamer te gaan en Emma te ontmoeten, nog eer hij met haar vader gesproken had? Was 't deelneming, belangstelling, vriendschap, drie banden die zich tusschen personen van gelijken leeftijd krachtiger laten gelden dan bij verschil van jaren? Of was 't de gedachte, dat zij het eerst recht had op de verzekering, hoe hij als vroeger weer een broer voor haar wenschte te wezen, omdat die band wreedaardiger dan eenige andere, die hem aan dit huis hechtte, was verscheurd geworden?
Hoe het zij, hij opende 't eerst de deur van de hem zoo wel

{==305==} {>>pagina-aanduiding<<}

bekende woonkamer en trad op den drempel. Emma keek op van haar naaiwerk en rees met blijde verrassing van haar stoel. Ze kwam naar hem toe met een weemoedigen glimlach. Ze reikte hem haar beide handen. ‘Ik dank u, Albert,’ zei ze ontroerd maar vast. ‘Ik wist dat gij komen zoudt.’
Albert greep haar beide handen. Hij trok haar met zacht geweld aan zijn borst. ‘Gij wist, dat ik komen zou?’ vroeg hij. ‘Ge hebt er dan wel zeker op gerekend?’
‘Ik begreep, dat gij geen minuut zoudt verliezen, zoodra onze brief u bereikte, te midden van een geluk dat wij u zoo har telijk gunnen. Moogt gij gelukkig zijn. Geloof mij, wij zijn niet ongelukkig meer nu wij weten dat 't u goed gaat.’
‘En hebt gij mij niets te verwijten, Emma? Hebt gij mij reeds vergeven, dat ik door mijn dwaze opvliegendheid en mijn ruw optreden tegen uw vader mijzelven buitengesloten heb, toen ik hier had moeten wezen om u als een man te beschermen en te steunen, als een man, Emma, en niet als een jongen, gelijk ik tot nu geweest ben?’
‘Ik heb u niets te vergeven, Albert. Ik heb u vergiffenis te vragen. Ik had oprechter en eerlijker met u moeten omgaan. Ik had mijn hart voor u moeten openleggen als voor mijn broer, in plaats van het te sluiten uit vrees voor een hartstochtelijkheid, die ik niet op haar waarde wist te schatten. O, moge 't haar, die uwe liefde wist te verwerven, gegeven worden u te waardeeren gelijk gij verdient, terwijl zij een open oog houde voor uw gebreken. Gij ziet, ik spreek al op den toon van een zuster, een oudere zuster, Albert, want het ongeluk en de droefheid maken ons spoediger oud dan de jaren....’
‘Wees mijn oudere zuster,’ antwoordde Albert met vuur. ‘Wees 't ook voor mijn Louise. Zij zal het u met liefde en gehechtheid vergelden, als gij haar wilt liefhebben. Zij verdient 't, Emma.’
Er voer Emma een lichte rilling door de leden bij het hooren van den naam van Louise. Doch zij vermande zich, en om als 't ware al het ijs dat er tusschen hen gezeten had tot het laatste brokje stuk te slaan, voegde zij hem haastig toe: ‘Breng haar maar heel gauw hier bij ons. Ik zal als een zuster voor haar wezen. Indien ik nu en en dan bedroefd ben, zal zij mij de tranen van de wangen kussen.’
‘Gij moogt niet bedroefd wezen, Emma. Ik beef bij de gedachte dat gij niet wakker geschud waart uit uwen droom; dat gij de

{==306==} {>>pagina-aanduiding<<}

vrouw waart geworden van een, die zijn naam, die ook de uwe zou geweest zijn, met schande bedekt heeft; dat gij uw leven hadt moeten doorbrengen onder den smaad zijn vrouw geweest te zijn... O, ik voel dat ik den ellendeling....’
‘Noem zijn naam niet, Albert, en vloek hem niet. Laat ons gelooven, dat gij gelijk hebt en laat ons berusten. Mijn goede vader heeft noodig, dat ik hem zooveel ik kan de rest van zijn leven veraangename, dat ik voor 't minst zijn leed niet verzware.’
Ze gingen nu samen naar de kamer van haarvader en Emma trad 't eerst binnen. ‘Zooals ik gezegd heb,’ riep ze triumfantelijk. ‘Albert is dadelijk op reis gegaan, toen hij uw brief gekregen had. Hier is hij.’
Meneer van Duren sloeg even de hand aan zijn voorhoofd als om een pijnlijke gewaarwording te bedwingen. Daarna stond hij op en stak, alsof 't een afspraak was, op zijn beurt beide handen aan Albert toe. ‘Goddank, dat ik u zie, mijn jongen,’ zei hij op den ouden hartelijken toon. ‘Men zou wenschen ongelukkig te wezen om op die manier vertroost te worden.’
De tranen sprongen Albert in de oogen. Hij was op het punt zich aan de voeten van zijn oom en voogd neer te werpen, maar hij deed 't niet, weerhouden door de algeheele afwezigheid van eenig effectbejag in diens welkomstgroet. Hij zei dus niets van al wat hij zich voorgenomen had te zeggen, doch zijn stilzwijgen en de welsprekende uitdrukking zijner oogen zeiden meer dan genoeg. Alleen kon hij niet van zich verkrijgen door geen enkel woord van boete verzoening te doen over het verledene. Daarom sprak hij: ‘Ik heb u beleedigd en miskend, Oom. Ik beken en belijd dit met berouw. Kunt u 't mij vergeven?’
‘Ik vergeef je alles, mijn jongen. Ik ben veel te blij dat ik je weer zie en je weer heb, om af te dingen op dit of dat wat werkelijk een beetje al te erg was. Ziedaar, ik haal een schrap door de heele rekening.’
Albert werd nu tot in de kleinste bijzonderheden ingewijd in de gebeurtenissen van den laatsten tijd. Zijn oom ontzag zich zelfs niet hem te belijden, dat hij zelf schromelijk lichtvaardig gehandeld had, dat hij zich door een deftig gelaat en een beslissenden toon had laten bedriegen. Doch alles was nu voorbij en er was niets verloren dan een kapitaal en een paar illusiën. ‘Hebben wij daarentegen u niet terug en zijn we niet meer

{==307==} {>>pagina-aanduiding<<}

dan ooit voor elkander aangewezen als de beste en vertrouwdste vrienden?’
Emma gaf dien dag een klein feestje ter eere van den verloren zoon, zooals zij Albert noemde. Zij zelf-bereidde daarvoor het noodige. 't Was haar een genoegen Kee te kunnen meedeelen, dat zij zich ten behoeve van deze roekelooze uitgave een dag of drie erg zouden moeten bekrimpen, doch dat verdiende de verloren zoon wel. Hij toch kon 't niet helpen, dat tijdens zijn afwezen het gemeste kalf uit de ouderlijke woning gehaald was; dat de muziek er verstomd was....
Na het middagmaal wandelde Albert met Emma een eindwegs den straatweg op, terwijl haar vader een oogenblik rust zocht in zijn eigen kamer. Ze liepen zwijgend naast elkander voort, ieder in zijn eigen gedachten verdiept. Doch bij de plaats gekomen waar een half jaar geleden hunne wegen uit-een geloopen waren, stonden ze als door dezelfde herinnering getroffen stil en werden hunne oogen onweerstaanbaar tot elkaar getrokken. ‘Hier was 't, dat ge mij vroegt of ik niet uw broer, de speelmakker uwer kindsche jaren wilde blijven,’ zei Albert rustig. ‘Ik had dat aanbod moeten aannemen. Ik had uw vrijheid moeten eerbiedigen. Ik had het recht niet u een genegenheid op te dringen die gij niet deelen wildet. Ik heb 't ingezien, Emma. Ik heb leeren erkennen dat 't dwaasheid was, het mindere te versmaden omdat ik op het meerdere geen aanspraak mocht maken. Is 't niet te laat, nu ik van mijn kant slechts het mindere heb aan te bieden? Zal 't nooit in u opkomen, dat gij te edelmoedig waart, toen ge mij hedenmiddag weer als vroeger uw broer noemdet?’
Wederom gevoelde Emma een rilling waarvan zij zich geen rekenschap kon geven, en naar de oorzaak van welke zij niet zocht. Toch was 't waar dat de verhoudingen nu precies omgekeerd waren, en dat Albert haar nu meer aanbood dan hij destijds van haar gevraagd had. Ze antwoordde:
‘Niet ik ben edelmoedig als ik het verledene vergeet en alleen denk aan wat ik nog uit de schipbreuk heb mogen redden. De edelmoedigheid is aan uw kant. Toch aanvaard ik uw vraag. 't Zal nooit, nooit in mij opkomen dat ik te edelmoedig ben, als ik het een genot reken u weer mijn broer te noemen.’
Albert schreef nog dien avond een langen brief aan Louise. Hij weidde daarin breed uit over de ontvangst ten huize van

{==308==} {>>pagina-aanduiding<<}

zijn oom en sprak met warme vereering over de voorbeeldige wijze waarop zijn nichtje de ondervonden teleurstelling en miskenning verdroeg. ‘Als ik haar aanzie,’ schreef hij, ‘dan kan ik mij niet weerhouden den schurk, die haar en haar goeden vader ongelukkig maakte, te vloeken. Een paar malen toen mij een verwensching op de lippen zweefde heeft ze mij de hand op den mond gelegd en gesmeekt dat ik zijn naam niet zou noemen. 't Kostte mij moeite, maar ik eerbiedigde haar wensch. Ik geloof evenwel dat ik daardoor mij zelf te kort gedaan heb, want als ik mij voortdurend zoo bedwingen moest dan hield ik 't niet uit. Gelukkig kan ik nu en dan mijn hart eens lucht-geven bij de oude Kee, zooals gij weet zoo goed als een lid van de familie. Zij heeft den ellendigen huichelaar evenals ik nooit kunnen uitstaan en is in haar haat even hartstochtelijk, zooals mijn oom en Emma 't noemen, als ik.’ De brief bevatte verder een stroom van liefdesbetuigingen en verzekeringen van eeuwige trouw, zooals ze in alle brieven van geëngageerden te vinden zijn. Eindelijk berichtte Albert, dat hij na drie dagen de terugreis zou aanvaarden. Hij verlangde naar zijn schat, maar die drie dagen waren hoognoodig. Hij had het een en ander met zijn oom te regelen, en wie weet wanneer de gelegenheid weer kwam. Bovendien was 't zoo heerlijk de oude gerafelde banden weer te herstellen!
Was er een enkel woord in dezen brief, dat minder warm en liefdevol klonk dan Louise recht had te verwachten? Emy zei: ‘neen, geen enkel’, en Louise ontgaf 't zich daarom, hoe ze tusschen de regels had meenen te lezen dat die oude gerafelde banden nog sterk genoeg waren om Albert de reis een heelen dag langer te doen rekken dan direct noodig was. 't Was verkeerd van haar, zij erkende dit graag. 't Was heel leelijk zelfs, want Emy had gelijk, dat drie dagen rust tusschen twee paar dagen van rusteloos voortstoomen langs de ijzeren rails niet te veel waren. Ook kwam Albert immers veel vroeger terug dan hij bij zijn vertrek gezegd had!
Intusschen genoot Albert zooveel als bij zijn kort verblijf maar mogelijk was en voelde hij met innige voldoening hoe werkelijk alle rafels weer werden vastgeknoopt en tot een stevig koord gedraaid; hoe hij zich als vroeger omstrikt gevoelde door al wat het kleine huis te Nichtevecht aan gezelligheid, huiselijkheid, onderling vertrouwen en wederkeerige liefde op-
{==309==} {>>pagina-aanduiding<<}
leverde. Hij begreep nu zelfs niet, hoe hij er zich ooit had kunnen vervelen; hoe de eenzaamheid en de stilte niet van den eersten dag af voor hem dezelfde bekoorlijkheid hadden gehad als nu; hoe hij het woelige leven had verkozen boven den vrede, die hier woonde.
Daarbij ontvouwde zich voor hem bij elk gesprek met Emma meer en meer al de rijkdom van het jonkvrouwelijk hart, dat de vreugde en het leed beide met kloekheid in het aangezicht durft zien; dat niet teruggehouden wordt van de waarheid door valsche schaamte of schuchterheid, omdat zij de waarde van oprechtheid en openhartigheid juist voor het zwakkere deel der menschheid heeft leeren kennen.
Emma sprak over haar toekomst en die van Albert zelf met een rustigen moed, die eerbied afdwong. Zij maakte zich geen illusiën, maar zij aanvaardde met kloekheid en beslistheid het leven zooals 't was. ‘Wij kunnen bij groote zuinigheid hier stil blijven leven, doch niet zonder jaar op jaar in te teren en dus achteruit te gaan. Mijn goede vader mag geen enkele kleinigheid, waaraan hij gewend is, missen. Ik heb hem weten te beduiden dat dit op de hoofdsom weinig uitmaakt. Doch daarentegen heb ik van ons kleine kapitaaltje een deel voor mij bedongen, dat dienen moet om hem en mij, als 't noodig is, nieuwe fondsen te bezorgen. Gij begrijpt mij?’
‘Neen,’ antwoordde Albert. ‘Hoe zou ik dat begrijpen?’
‘'t Is anders eenvoudig genoeg. Ik ben voornemens mijn examen te doen. Ik heb daarvoor privaatlessen noodig, die een niet onaardig sommetje zullen vereischen. Ik meen dat het om te slagen beter is mij bij de keus van een onderwijzer, niet enkel door den prijs van het onderwijs te laten leiden. Als ik slaag, dan heb ik, dunkt mij, genoegzame zekerheid dat ik, wat er ook gebeure, mijn braven vader zal kunnen helpen.’
‘Maar dat is afschuwelijk, Emma. Weet ge wel dat er niets armzaligers is dan het lot van zoo'n juffrouw, die les geeft?’
‘Gij vergist u, Albert. Ge praat het vooroordeel na en niet je eigen gezond verstand. Zou de hoogste eeretitel zijn weggelegd voor een professor, maar daarentegen een hulponderwijzer een armzalig baantje bekleeden? Ligt hun beider werkkring niet in dezelfde lijn?’
‘Gij kunt wel gelijk hebben, ofschoon ik voor mij het lot van een professor ook armzalig zou durven bestempelen. Maar wij

{==310==} {>>pagina-aanduiding<<}

spraken over onderwijzeressen meen ik, en bij die is 't stellig een heel ander geval. Ik heb de arme schepsels, die van den morgen tot den avond in een vunzig lokaal domme kinderen moeten staan te doceeren voor een karig loontje, altijd in mijn hart beklaagd. Bovendien is de zaak in ons geval een heel andere dan gij meent.’
‘Nu begrijp ik u niet. Is 't niet waar, dat ik op de een of andere wijze zal moeten bijspringen als onze fondsen tot een zeker peil verminderd zijn? Zoudt gij liever willen dat ik mij op de zoogenaamde nuttige handwerken ging toeleggen om daardoor misschien....’
‘Zwijg daarvan stil. Gij doet mij rillen. Dat is de laatste toevlucht voor meisjes, die anders zouden doodhongeren. Neen, ik heb een heel andere beschouwing van de zaak.’
Zij keek hem glimlachend aan. ‘'t Zal wat wezen,’ zei ze. ‘Practisch stellig niet’.
‘Uiterst practisch. Uit het leven en zijn verhoudingen gegrepen,’ antwoordde hij op den ouden vroolijken en luchtigen toon. ‘Hoe gaat 't in huisgezinnen waar de moeder bijvoorbeeld met een stuk of wat jongens en meisjes blijft zitten? Wie halen daar voor de arme weduwe den kost op, de jongens of de meisjes? En hoe gaat 't, indien er maar éen jongen en maar éen meisje overblijft, en in de plaats van een weduwe bijvoorbeeld een oude hoog bejaarde vader, die vroeger zelf hard gewerkt heeft, maar nu niet meer kan?’
Zij begreep hem en zweeg om de bekoorlijkheid van het tafreel niet te verstoren.
‘Ik zou denken, dat in zoo'n geval die eene jongen voor zijn vader en straks voor zijn eenige zuster werken moet en dat hij een ellendeling is als hij 't niet doet,’ riep Albert triumfantelijk.
‘Maar hoe komt dat hier in ons geval te pas?..’ vroeg Emma opzettelijk.
‘O, 't komt hier precies te pas, zoo mooi als ergens elders. Hebt ge mij niet weer als je broer aangenomen? Heb je mij niet den verloren zoon genoemd, die weer thuisgekomen is? Heb je niet beloofd dat jij 't nooit als een daad van edelmoedigheid zoudt beschouwen, dat je mij weer in genade aannaamt en dus als iets natuurlijks, als iets waarop ik recht had, dat ik wel voor een poos verbeuren, maar niet verliezen kon? Welnu, ik

{==311==} {>>pagina-aanduiding<<}

herneem mijn recht, ik herneem het ten volle. Ik eisch, ik vorder, Emma, dat gij, wanneer de nood aan den man komt, op niemand anders, ook niet op je zelf, zult rekenen voordat ge mij hebt opgeroepen om mijn plicht te doen.’
‘Ik mag dat niet beloven.’
‘Gij moogt 't mij niet weigeren,’ viel hij met hartstocht in. ‘Ik herhaal dat ik er recht op heb. Gij moogt mij niet weer onmiddellijk verloochenen, nadat ge mij uw broeder genoemd hebt.’
Emma reikte hem de hand. ‘Ik dank u voor de goede bedoeling, Albert,’ zei ze met aandoening, ‘maar dat is ook alles. Wij zijn beiden de periode der overspanning voorbij. Laat ons elkaar geen beloften vergen, die door omstandigheden buiten ons zoo gemakkelijk kunnen verijdeld worden. Gij zijt niet vrij, mijn vriend, om over u zelven en uw toekomst te beschikken. Ik behoud het woord broer als dat van een raadsman, maar als een steun in den zin door u bedoeld, moet ik het afwijzen.’
Albert beet zich op de lippen. Hij gevoelde dat zij gelijk had. Hij had het recht om over zijn hoofd en armen te beschikken verbeurd. Toch gaf hij zich niet zonder slag of stoot gewonnen. ‘'t Eene sluit het andere niet uit,’ zeide hij. ‘Ik hoop door de gunstige omstandigheden waarin ik geplaatst ben spoedig meer te verdienen dan ik noodig heb. Ik ben overtuigd, dat Louise geen aanspraak zal maken op het uitsluitend recht op mijn armen en mijn hersens...’
‘En ik hoop, dat zij 't wel zal doen, Albert. Ik hoop 't om uwent-wil en om haar. 't Is geheel iets anders of gij met u beiden gezamenlijk van hetgeen gij het uwe moogt noemen wat wilt afzonderen tot ondersteuning van anderen - doch daarvan spreken wij natuurlijk in ons geval niet - of een deel van uwe krachten dienstbaar stellen voor uw vrouw en misschien voor uw gezin en een ander deel voor.... vrienden. Zie, lieve vriend, dat is eene onhoudbare en ondenkbare positie.’
‘Maar gij zijt geen vreemde voor mij. Ik meende, dat wij 't daarover eens waren.’
‘Gij hebt gelijk, doch als de zoon het ouderlijk huis verlaten en zelf zich een huis gebouwd heeft, dan rusten andere plichten op hem.’
‘Maar menigeen neemt toch zijn moeder of zuster in zijn huis op, wanneer ze niet langer in hun stand kunnen voortleven....’ viel Albert haastig in.

{==312==} {>>pagina-aanduiding<<}

Emma bloosde diep. Ze keek een oogenblik voor zich, als zocht ze naar de geschiktste woorden om te zeggen wat er in haar omging, zonder de oude wonde in zijn hart weer open te scheuren. ‘Dat zou in ons geval stellig het minst van allen gaan,’ antwoordde ze nauw hoorbaar.
Albert schrikte op. Hij bloosde op zijn beurt en wist geen gepast antwoord te vinden. ‘Laat ons er niet langer over spreken,’ zei hij eindelijk. ‘Komen die tijden, dan komen die plagen. Beloof mij, dat gij, indien 't ooit zoover mocht komen, bij niemand eer te rade zult gaan dan bij mij.’
Zij had zich onderwijl hervat en kon hem nu weder met een kalmen blik hare hand reiken. ‘Dat beloof ik u,’ zeide ze plechtig.
De drie dagen waren spoedig genoeg om. Kee merkte op dat de tijd veel gauwer liep dan anders, en ze maakte den tijd daarvan in ernst een verwijt. Zij begreep eigenlijk niet, waarom Albert, nu hij weer thuis was, ook weer weg moest. Die lui daar ginder hadden niet meer recht op hem dan de eigenaar van een logement op zijn gasten. Ze hadden Albert best behandeld, dat wou ze wel op zijn verzekering aannemen. 't Was heel aardig dat die jongejuffer daar ginds zoo dol veel van hem hield, dat wou ze ook wel op gezag gelooven, en dat verwonderde haar ook niemendal, maar dat was eigenlijk een zaak die heelemaal buiten de quaestie viel. De zaak was, dat Albert hier bij zijn oom en voogd thuis behoorde; dat hij hier altijd weer moest terecht komen hoever hij ook stoof en vloog, en dat alle andere schikkingen tegen de natuur waren.
‘Maar Kee,’ merkte Albert lachend op. ‘Ik verdien daar-ginder geld. Binnenkort ga ik voor meneer Wolters op reis. Later ga ik voor hem naar de Oost op een van zijn plantages en ik trouw met zijn dochter. Is dat alsof ik in een logement was?’
‘Redeneeren kan ik niet tegen je, jongeheer, maar als ik vraag waar nou eigenlijk je hart is blijven zitten en waarheen je je heele leven lang zult getrokken worden, of je in de Oost of in Siberië zit, dat is 't zelfde..... maar ik zou zeggen dat je daar thuis hoort en nergens anders. Is 't waar of niet?’
Albert maakte er zich met een aardigheid af. Hij zei dat zijn hart, zooals Kee wel wist, voor Montreux en niet voor Nichtevecht gesproken had, maar 't leek hem toch geen echte aardigheid toe en 't kwam hem voor, dat Kee 't ook niet als zooda-
{==313==} {>>pagina-aanduiding<<}
nig opnam. Ten minste ze bromde weer zoo wat van lui die hem hadden ingepakt, en van dingen die heel anders zoud en wezen dan ze waren, als ze anders waren.... en ze ging onmiddellijk daarop aan haar werk, nogmaals verzekerend dat ze niet redeneeren kon.
Albert had vóór zijn vertrek nog een ernstig gesprek met zijn oom en voogd, nu in de laatstgenoemde qualiteit. 't Betrof zijn eigen toekomst. Van Duren Senior vond 't verstandigst wat zijn pupil doen kon, dat hij vooreerst onder de leiding van meneer Wolters bleef, doch zich tevens voornam met diens goedvinden te trachten gedurende een paar jaar een zelfstandigen werkkring in Indië te krijgen. ‘Wil meneer Wolters u daarna, wanneer gij uit u zelven de middelen gevonden hebt om te trouwen en uw vrouw in haar stand te onderhouden, ten bate van zijn eigen ondernemingen gebruiken, dan kunt ge met hem in onderhandeling treden en uwe conditiën maken. Mij dunkt op die manier wordt uw positie in de familie zuiver.’
Albert dankte zijn voogd voor dezen wenk. Hij moest bekennen dat de verhouding, zooals ze door zijn engagement geworden was, hem meermalen zwaar op het hart lag. Hij voelde zich aan meneer Wolters ten duurste verplicht. Hij moest erkennen dat die verplichting nog nimmer als een verwijt hem was voorgehouden. De manier waarop een nog vertrouwelijker omgang tusschen hen ontstaan was, had voor hem niets beschamends of vernederends gehad. Allen zonder onderscheid rekenden 't zich een eer dat hij onder hen was opgenomen. Maar dit belette niet dat zijn fierheid, zijn hoogmoed op 'tgeen hij was of door zijn eigen kracht worden kon, een gevoeligen knak gekregen had. Alleen langs den weg, door zijn vaderlijken vriend hem gewezen, zou hij weer ten volle zich zelf worden.
Doch nu was het uur van scheiden daar en verdrong de weemoedige gedachte, dat men elkaar wie weet in hoe lang niet zou weerzien, alle andere. Van Duren Senior stond er op dat hij zijn pupil naar Amsterdam zou vergezellen. Emma meende dat dit voor haren vader tevens een afleiding zou wezen, waaraan hij na de laatste gebeurtenissen wel behoefte had. Zij zelve verkoos te Nichtevecht te blijven. Ze nam liefst afscheid van Albert op dezelfde plek waar zij hem de hand van welkom en verzoening had gedrukt.

{==314==} {>>pagina-aanduiding<<}

En zoo geschiedde 't ook. Terwijl Kee de kleine bagage beredderde en van Duren Senior nog even op zijn kamer was om zich gereed te maken, reikte Albert Emma voor 't laatst de hand. Zijn hart was vol, maar geen enkele van de gedachten en gewaarwordingen, die elkaar verdrongen, kwam over zijne lippen. Eerbied voor het ongeluk en de beproeving, maar ook een aantal andere overwegingen verboden hem te zeggen, hoe gehee anders ze tegenover elkander zouden gestaan hebben, had zij haar eigen hart zoo goed gekend als hij 't kende. Was 't geen hartverscheurende gedachte, dat hij haar alleen moest laten om misschien straks diezelfde gedachten bij zich te voelen opkomen, als zij zich zou herinneren wat ze in deze beide dagen hadden besproken... en wat ze niet hadden durven uitspreken?
‘Wees om mij niet bekommerd, Albert,’ zei Emma, als raadde zij zijne gedachten. ‘Ik heb geleerd in plichtbesef en liefde voor mijn vader het verledene te begraven.’
‘Alles?’ vroeg hij zacht.
‘Ja, mijn vriend en broeder,’ was het antwoord, ‘alles, ook wat ik zou wenschen wederom leven en bezieling te kunnen verleenen. Doe gij als ik. Plichtbesef en liefde!...’


XXXII. Een strijd tusschen neiging en gevoel.

Albert was op de terugreis weemoedig gestemd. Er gingen allerlei gedachten en gewaarwordingen door zijn hoofd en hart die hij niet durfde ordenen en, zoolang een mensch dat niet durft doen, komt hij niet tot rust. Waren 't zondige gedachten? Waren al die gedachten pijnlijk? Neen, niet alle. Nu en dan gelukte 't hem zich uitsluitend te bepalen bij de ontvangst die hem wachtte. Hij wist dat Louise en Emy met de jongens aan het station zouden staan, dat aller aangezicht van vreugde zou blinken. 't Was zalig zich bemind te weten. 't Zou heerlijk wezen zijn arme Louise, die hem zoo gemist had, te vertroosten en aan zijn hart te drukken. God wist dat hij haar liefhad, innig lief! Doch daar verrees op eenmaal de herinnering aan

{==315==} {>>pagina-aanduiding<<}

Nichtevecht, aan zijn braven oom, die hem zoo hartelijk ontvangen had en zoo royaal alles vergeven; aan de goede, trouwe dienstmeid, die in hem geloofde als in haar God; aan Emma, Emma, zooals ze daar voor hem stond met de tranen in de oogen, en toch zoo kloek, zoo fier, zoo waar. Zij ook had hem alles vergeven. Ze herdacht het verleden als een onrecht dat zij zelve hem had aangedaan. Indien de verhouding niet precies omgekeerd was geweest, dan zou hij nu niet te vergeefs gevraagd hebben om haar wederliefde.
Of dit laatste zijn ijdelheid streelde? Zonder twijfel. Albert was ijdel. 't Ras waaraan hij verwant was, koestert de ijdelheid als een deugd. Maar boven de ijdelheid liet zich het mededoogen hooren, het mededoogen met de arme, die dubbel bedrogen was, die door haar gemis aan zelfkennis en aan kennis van de wereld haar geluk had gezocht in het najagen van een schaduw. Doch wat kon hij er in de gegeven omstandigheden aan veranderen? Kon en mocht hij iets anders doen dan haar beklagen, zich voornemen om haar zooveel hij vermocht te toonen, dat de broeder niet was ondergegaan in den miskenden aanbidder? O, Louise zou zonder twijfel om zijnentwil straks een vriendin, een zuster voor Emma willen wezen. Beide zouden zij een plaats innemen in zijn hart, beiden die eigenaardige plaats welke voor ieder aangewezen was.
Doch waarom week de weemoed, die hem bleef vervullen, niet, indien in dit laatste de oplossing aller tegenstrijdigheden gevonden was; waarom drong de herinnering aan de ontvangst en het afscheid te Nichtevecht zich telkens en telkens weer aan hem op? 't Was te vergeefs dat hij tot zichzelf zeide, dat alles nu volkomen in orde was, dat hij zoowel het verleden als de toekomst met een open oog mocht aankijken, dat hij zich niets meer te verwijten en alles te hopen had. Zelfs toen hij in den voormiddag van den tweeden dag Montreux en zijn vriendelijke omgeving naderde, moest hij zich met geweld losrukken van de stille natuur van Holland en haar beperkte romantiek. 't Was of hij tegen deze gezondigd had door haar bekoorlijkheden te miskennen, het geluk elders te zoeken dan daar, waar de bergen tot heuvels en tot minder dan heuvels inkrimpen, de wateren ternauwernood bewogen worden als de avondwind er overheen glijdt.
Doch weg met dit alles! Daar hield de trein stil. Daar

{==316==} {>>pagina-aanduiding<<}

stonden wie hij verwacht had en heetten hem uit éénen mond welkom. 't Was een gul, een prettig welkom, een kinderlijk welkom, 'twelk het hart goed deed.
‘Ge ziet bleek, lieve,’ zei Albert, toen hij met Louise langzaam huiswaarts wandelde, terwijl Emy en de jongens vooruit gevlogen waren, om zijn aankomst te melden, alsof 't een wonder was dat iemand, die verwacht werd, op zijn tijd aankwam. ‘Heeft papa zijn woord niet gehouden en niet elken dag mijn plaats vervuld op uwe wandelingen?’
‘Ik heb moeite genoeg gehad om papa te beduiden dat hij mij liever rustig thuis moest laten,’ antwoordde ze met een weemoedigen glimlach. ‘Hoe kondt ge denken, dat ik zonder u zou willen ronddwalen op de plekjes, die wij samen bezocht hebben?’
‘Dus hebt ge mij wel erg, heel erg gemist?’
‘Ik heb op u gewacht. Wat kon ik anders doen dan wachten?’
‘Maar uw gezondheid, lieve. Gij weet, ge zijt nog niet sterk. De lucht is medicijn voor u.’
‘Dat was ze straks toen ik naar het station ging en nu. Zoo-lang ge weg waart, zou de lucht mij immers niets te zeggen gehad hebben, dan dat gij er niet waart en in de eerste lange uren en dagen niet komen zoudt? O, Albert, indien gij eens niet waart teruggekomen! Indien gij vandaag ook nog niet gekomen waart!’
‘Dwaas kind, dan zou ik immers een telegram gestuurd hebben? Zoudt ge meenen dat ik u een oogenblik in ongerustheid zou gelaten hebben?’
Ze keek vertrouwend en geloovig tot hem. op. ‘Ik ben niet ongerust geweest,’ fluisterde zij. ‘Ik zou door een telegram niet gerustgesteld zijn. 't Was het gemis, de zekerheid dat gij er niet waart.’
‘Ge zijt nog altijd dezelfde dweepster. 't Wordt er niet beter op. 't Is zelfs erger, vrees ik. Weet ge wel, dat gij mij heele-maal bederven zult? En weet ge niet, dat ook ik u gemist heb, maar dat ik niet vroeger terug komen kon? Er was zoo-veel te bepraten en te beredderen.’
Zij zweeg een oogenblik, terwijl ze peinzend voor zich keek. ‘Ze hielden u daarginder natuurlijk zoo lang als ze konden,’ zei ze zacht. ‘Ik mag niet jaloersch op hen zijn. Ze hadden u in zoo lang niet gezien.... En ze zijn immers zelf zoo diep ongelukkig, niet waar?’

{==317==} {>>pagina-aanduiding<<}

‘Dat is braaf van u. Wel moogt gij zeggen, dat mijn oom en nichtje ongelukkig zijn. En toch zoudt ge verbaasd gestaan hebben over hun kalmte. Zij waren zoo blij mij te zien, dat ze al het andere vergaten.’
‘Vertel mij recht veel van hen,’ zei Louise nu met warmte.
Albert voldeed gaarne aan dat verzoek. Hij gaf haar een kort verhaal van wat er te Nichtevecht had plaats gehad, daarbij alles vermijdende wat Emma en hem zelven betrof. Louise had dan ook waarlijk al genoeg aan de nadere bijzonderheden, hoe Emma door Eduard van Horst misleid was. Haar oogen schitterden van verontwaardiging. Zij haalde zwaar adem en zei gejaagd: ‘Hoe is 't mogelijk zoo slecht te wezen? Waarom, indien zijn zaken toch al in de war waren, haar nog ten overvloede die schande aangedaan. 't Is ontzettend zoo te spelen met het hart van een meisje.’
‘Met recht noemt gij 't: spelen, lieve. Doch daarvoor moet men zoo'n koude, berekenende ellendeling wezen als er in Holland en andere Westersche landen nu en dan rondloopen. Ze vragen niet naar de gevolgen. Ze hebben geen begrip van eer en goede trouw. Bovendien zou 't mij niet verwonderen of Eduard van Horst heeft van den beginne af een oog gehad op het fortuin van mijn oom. Als ik dat met zijn ijdelheid in verband breng, dan wordt mij alles eerst duidelijk. Geloof mij, 't is voor hem en zijns gelijken soms maar de vraag hoe ze aan een luim van het oogenblik kunnen voldoen. Ik zou u van dien van Horst nog meer kunnen vertellen, als ik niet begreep dat gij te rein en te goed zijt om alle dingen te hooren. Ik ben ook geen heilige geweest. Ik weet heel goed dat er op velen van mijn vrinden en landgenooten dikwijls heel wat te zeggen is, maar als wij kwaad doen, is 't omdat wij door den hartstocht worden voortgedreven. In Holland zijn ze doodsbang voor hartstocht en houden er voortdurend preken tegen als tegen het gevaarlijkste wat er is. Maar God weet, dat ze daarom niet beter zijn dan wij. Zij doen de gemeenste dingen met een effen vroom gezicht. 't Zijn hyena's die 's nachts rondsluipen. Als ze zich niet zoo wisten te maskeeren zouden er misschien nog wel fatsoenlijke lui genoeg zijn, die op zich wilden nemen om ze dood te slaan.’
Louise keek hem niet met angst maar met onverholen welgevallen en bewondering aan. Zij voelde de waarde en het goed

{==318==} {>>pagina-aanduiding<<}

recht van wat hij zei. Zijn opvatting kwam haar voor de eenvoudigste aller oplossingen te wezen. Waarom zou de hartstocht, die uit de woorden en gebaren van Albert sprak, zich zelf aan banden moeten leggen? 't Was immers een blijk van zijn koninklijken zin voor eerlijkheid en goede trouw?
‘Gij zoudt niet in staat zijn zoo iets te doen,’ zei ze met haar vriendelijksten glimlach.
‘Goddank neen. Ik kan veel doen wat verkeerd is, misschien zou ik in staat wezen in een opwelling van drift iets te doen wat zelfs slecht en gemeen was, maar iets dergelijks gaat buiten of, zooals ze in Holland zouden zeggen, boven mijn macht.’
‘Gij kunt niets slechts of gemeens doen, zelfs niet in drift.’
Albert antwoordde niet dadelijk. Hij liep een poos zwijgend voort. Daarna zei hij op eens, alsof hem een pak van het hart was gevallen: ‘Ik zou dat wel kunnen doen, lieve, maar zoodra ik 't inzag, zou ik het herstellen; waarachtig dat zou ik.’
Ze waren nu in de nabijheid van de villa gekomen. De geheele familie stond op de stoep en verwelkomde hen opnieuw met uitbundig gejuich.
‘Ik bezwijk onder den hoop papieren, die op mijn lessenaar ligt. Gelukkig dat gij terug zijt,’ riep meneer Wolters vroolijk.
‘Och, praat niet van die leelijke papieren,’ viel zijn vrouw in. ‘In de eerste drie dagen krijgt ge Albert niet. Hij is niet voor zijn pleizier uit geweest. Onze arme Louise heeft hem pas terug, of ze zou hem weer moeten afstaan? Foei, gij leelijke man!’
‘Maar moet ik er dan maar onder?’ vroeg meneer Wolters weer op denzelfden toon. ‘Ik zie 't al. Albert heeft u allemaal ingepakt en ik zal voor mijn loon en moeite, in plaats van een secretaris voor mij, niets overhouden dan een cavalier voor de dames.’
‘Maar Louise heeft veel meer recht op hem dan gij. Hij moet met Louise wandelen. Ze hebben mekaar natuurlijk heel veel te vertellen. Louise ziet er weer zoo bleek en akelig uit, dat ik er 's nachts niet van slapen kan. Verbeeld je, Albert, ze was al die dagen met geen goede woorden de deur uit te krijgen.’
‘Dat heeft ze mij al gezegd, lieve mevrouw. Ik vond het recht jammer. 't Heeft mij ook getroffen, dat ze er weer minder goed uitziet.’
‘Och, dat komt volstrekt niet van het thuis zitten,’ viel Louise in. ‘Nu Albert weer hier is, zullen wij bovendien onze scha wel gauw inhalen.’

{==319==} {>>pagina-aanduiding<<}

Meneer Wolters merkte nu op, dat hij zelf en zijn heele familie groote egoïsten waren. ‘We vragen onzen vrind niet eenmaal naar de familie te Nichtevecht,’ zei hij, ‘en kibbelen onderwijl, wie zich 't eerst van hem zal meester maken. Vergeef 't ons. Ge weet niet, Albert, wat ik tijdens uw afwezen met de dames te stellen heb gehad.’
Ze waren onderwijl naar binnen gegaan. De huiskamer was door de jongens met vlaggen en groen versierd. Een keurig dejeuner stond in het midden gereed. Nadat allen gezeten waren deed Albert een omstandig verhaal van zijn wedervaren. De algemeene deelneming en de diepe verontwaardiging, waarmee vooral de dames daarbij lucht gaven aan haar toorn en haar mededoogen, deden hem goed. 't Was hem op dat oogenblik zelfs te moede alsof de herinneringen aan Nichtevecht nu pas haar hooger wijding kregen.
Welk een schat van liefde en belangstelling omringde hem hier. Hij kon niet nalaten zijn ingenomenheid en dankbaarheid herhaaldelijk uit te spreken. Hij tilde de jongens op zijn knie en liet hen vertellen hoeveel tijd en moeite zij wel besteed hadden aan de guirlande boven de deur en waar ze al de bloemen, die op de tafel prijkten, hadden weten machtig te worden. Hij herkende in elke schikking van de tafel de hand van Louise en dronk herhaaldelijk op de goede zorgen van mevrouw en Emy. Hij verwierp op zijn beurt het denkbeeld van morgen reeds met meneer Wolters de droge correspondentiën in te kijken. Hij bood aan over een paar dagen dubbel hard te werken, maar vorderde vooreerst zijn volle vrijheid in het belang van Louise. Hij was uitgelaten van blijdschap over al de plannetjes, die door mevrouw en Emy werden op touw gezet. Hij liet zich niet meesleepen; hij ging voor en sleepte de anderen mee.
Waar bleven onder die uitgelatenheid de herinneringen aan Nichtevecht? Ze vloeiden nog steeds met de indrukken van het oogenblik saam, doch om gaandeweg op den achtergrond te treden. De bekoorlijkheid van den kring, waarin hij zich bewoog, gedoogde geen treurige gezichten. Albert was veel te veel een kind van het morgenland om de vroolijkheid, die hij zelf in het leven riep, te matigen.
Doch straks, toen hij alleen op zijn kamer zat, in afwachting dat de dames hem zouden laten weten dat ze gereed

{==320==} {>>pagina-aanduiding<<}

waren voor een rijtoer, die ter zijner eer georganiseerd was, kwam diezelfde uitgelaten vroolijkheid hem als een misdaad voor, een vergrijp aan de rechten, die zijn bloedverwanten te Nichtevecht op hem hadden. Zij, die hij den vorigen dag verlaten had, waren ongelukkig. Hoe kon hij zich dan zoo gelukkig gevoelen? Zij zaten hoogstwaarschijnlijk op ditzelfde uur bij elkaar en spraken over hem en zijn jongste bezoek met tranen in de oogen. Hoe kon hij 't verantwoorden, dat hij reeds zoo kort na het afscheid zich geheel had overgegeven aan de dartelheid, alsof hij reeds geen heugenis meer had van den ernst, die elk woord uit hun mond gekenmerkt had?
Was 't zondig zich zoo geheel over te geven aan de indrukken van het oogenblik? Neen, 't was niet zondig. Er was niets verkeerds of veroordeelingswaardigs in. Maar waarom hinderde 't hem dan toch, nu hij aan Nichtevecht dacht, en beschuldigde hij zich zelf, dat 't niet hartelijk was?
Albert kwam omtrent dit punt tot geen volkomen bevredigend antwoord. Hij was daardoor de rest van den dag min of meer in zich zelf gekeerd en mismoedig, een contrast dat sterk in het oog viel en door mevrouw Wolters werd aangemerkt als een teeken dat hij moe van de reis was en dien nacht maar eens ferm moest uitslapen.
‘Ik geloof, dat u gelijk hebt,’ zei Albert. ‘Werkelijk voel ik mij afgemat, hoe gemakkelijk de reis ook mag geweest zijn. 't Zal morgen weer wel over wezen.’
‘Ook hebt ge u voor iemand, die nacht en dag doorgereisd heeft, straks wel wat veel opgewonden,’ meende meneer Wolters. ‘'t Is misschien een dwaasheid geweest u zoo feestelijk te ontvangen, maar mijn vrouw en Emy stonden er op en de jongens waren niet te houden. Louise hield zich eerst of zij 't niet goed vond, maar toen zij merkte dat ze u toch niet alleen van den trein zou mogen halen, gaf ze toe, en deed ook mee zoo goed als ze kon. Ik heb toen ook maar mijn deel aanvaard.’
‘Ik weet niet hoe ik ooit dankbaar genoeg zal wezen voor zooveel liefde en vriendschap,’ antwoordde Albert. ‘Morgen zal ik weer geheel de oude zijn.’
Doch de nacht, die rust moest brengen, bracht voor Albert slechts onrustige droomen en pijnlijke vragen. De eersten voerden hem weer terug, altijd weer terug naar Nichtevecht

{==321==} {>>pagina-aanduiding<<}

en tooverden beelden voor zijn geest, die hij bij het ontwaken wel verjagen kon, doch niet beletten telkens in andere combinaties terug te keeren. Daar stond Emma voor hem, diep rampzalig door de zekerheid dat hij haar niet meer liefhad, gegriefd door de bewustheid dat hij haar tijdens zijn kort verblijf in haar vaders huis dit onverholen voor de voeten gegooid had als zijn wraak over de miskenning, waaronder hij zooveel had geleden. Zijn oom stond er bij en verweet hem, dat zijn beloften van eeuwige trouw aan zijn eerste liefde bedrog en misleiding geweest waren. Achter hen vertoonde zich de oude Kee en schreide, omdat haar geloof in hem zoo wreed was verstoord. Hij was al even slecht en laag als de anderen.
Doch het tooneel bleef niet altijd zoo nabij de waarheid, ronder daarom minder onvriendelijk te worden. Er kwamen voorstellingen, die Albert in toorn deden opstuiven en opnieuw een kloof groeven tusschen hem en de zijnen, die nooit weer te dempen zou zijn door boete noch berouw. Ze verweten hem, dat hij Emma had verloochend toen het ongeluk, dat haar vader trof, hem ter oore kwam; dat hij de dochter van den rijken Indisch-man verkozen had boven haar, omdat zij arm was, ofschoon hij wist dat haar verbintenis met Eduard haar was opgedrongen, dat zij hem, den vriend harer jeugd, haar broeder, nooit een oogenblik ontrouw geweest was. Uit dien droom ontwaakte Albert met het angstzweet op het voorhoofd. 't Was of hij een ter dood veroordeelde was en hij zich nooit weer onder de oogen van een eerlijk man zou durven vertoonen. 't Duurde geruimen tijd eer hij zich zelven overtuigd had, dat 't niets dan een spel zijner verbeelding geweest was.
En toch kon hij met gerustheid zijn gehouden gedrag telkens ter toets brengen en als de slotsom van alle overwegingen tot zich zelven zeggen, dat hij zich niets te verwijten had; dat hij eerlijk en oprecht gehandeld had; dat hij niet anders had mogen doen dan hij deed. Maar indien dit zoo was, - en 't was immers zoo? - waarom dan die sombere wolk op zijn voorhoofd, die Louise maar niet weg kon kussen, ofschoon ze er beurtelings lachend en schreiend al haar best voor deed; waarom die afgetrokkenheid, dat plotseling afdwalen van zijn geest te midden van de vroolijkste stemming in den kring zijner huisgenooten, 'twelk zelfs de aandacht van mevrouw Wolters trok en meneer de wenkbrauwen deed fronsen?

{==322==} {>>pagina-aanduiding<<}

Albert leed onbeschrijfelijk. Hij pijnigde zich met het bitterst zelfverwijt. God wist hoe ernstig hij streed tegen elken zweem van ontrouw en miskenning, hoe hij zijn hart bedwong als 't in opstand kwam tegen den gang van zaken, tegen de plichten, die hij vrijwillig op zich genomen had, de ondankbaarheid waaraan hij zich schuldig maakte. Had Louise hem niet nameloos lief? Zou 't geen misdaad, geen moord zijn, dit vertrouwend en geloovig kind den grondslag van haar zijn en denken te ontnemen? Was ieder van deze hartelijke en goede menschen niet duizend maal waard, dat hij zich opofferde om hunnentwil? Wat deed 't er toe of hij zelf daarbij te gronde ging of niet?
En nog eens, was hij niet vrij van elke verplichting jegens Emma? Was 't iets anders dan een verleiding van den booze, dat zijn geest telkens weer terug doolde naar een tijdperk dat afgesloten, voor altijd afgesloten, was? Emma zelf had niet anders begeerd dan te berusten in hetgeen door het lot haar en hem was opgelegd. Zij zelve had een sluier geworpen over het verledene. Mocht hij zwak zijn, terwijl zij sterk was?
Aldus het verstand! Doch redeneer eens, indien uw hart zich uitsluitend met zijn eigen droomen wil bezighouden?...
Het hart van Albert meende, dat aan het bovenstaande betoog een paar schakels ontbraken en dat daardoor de geheele keten verbroken lag. Emma had niet met vrije keus de voorkeur aan Eduard gegeven, want ze was toen blind geweest voor haar waarachtig geluk. Nu haar oogen waren opengegaan hernam zij haar volle recht op zijn aanbidding en liefde, ja, had zij zelve het recht niet anders te beslissen. Indien Louise haar wensch verkregen had, was 't ten koste van de rust van Emma. 't Was gemakkelijk te verzekeren dat ze haar leed zou weten te dragen, maar kende zij ook nu zich zelve? Had het ongeluk, 'twelk haar getroffen had, niet weer de volle verantwoordelijkheid voor haar toekomst op zijn schouders gelegd? Was 't niet zijn plicht haar te laten beslissen, nadat hij zich vrij gemaakt had van alle andere banden?
Albert rilde zoo dikwijls deze laatste gedachte bij hem opkwam. Zou hij dan weder vrij willen wezen? Zou hij 't een weldaad achten indien Louise hem zijn woord teruggaf? Neen, hij voelde dat dit niet zou kunnen geschieden dan wanneer hij zijn vrijheid begeerde, en die wensch zou nooit toegang vinden tot zijn hart. Integendeel. Drukte hij haar, die zoo diep weemoedig

{==323==} {>>pagina-aanduiding<<}

tot hem opzag, als wilde zij vragen of hij haar niet meer liefhad, in die oogenblikken niet onstuimiger dan ooit aan zijn borst; zocht hij niet juist dan zich zelven te overtuigen dat hij haar nooit zou mogen verloochenen, zonder alle eergevoel, plicht en roeping met voeten te treden?
O, er waren oogenblikken waarop het schaamrood zijn gelaat overdekte en zijn hart stilstond. 't Was als Louise zich ophief, om met angst en zalige verwachting hem toe te fluisteren dat ze niemand, niemand ter wereld zoo beminde als hem, om er onmiddellijk de vraag op te laten volgen waarin haar gansche ziel zich uitstortte: waar zijne liefde voor haar bij te vergelijken was? Waarom antwoordde Albert dan niet wat hij geantwoord had op dien eersten avond van hun bedevaart naar de plek hunner behoudenis? Waarom ontweek hij telkens behendig een rechtstreeksch antwoord, om haar met woorden zonder zin, met uitvluchten en soms met een paar aardigheden tevreden te stellen? Of moest de onstuimigheid, waarmee hij nu en dan lofliederen op haar lieftalligheden en haar kinderlijken zin aanhief, als vergoeding gelden? Zag hij 't niet, dat zij wegkwijnde van onbevredigd verlangen naar betuigingen van liefde en trouw zonder arabesken en guirlandes? Louise huiverde blijkbaar terug van een vermoeden, dat haar den dood zou aanbrengen, indien zij er voedsel aan gaf. Was Albert nu en dan afgetrokken en stil... wat wonder, bij de treurige gebeurtenissen te Nichtevecht, die zijn oom totaal geruïneerd hadden en waaraan niets te doen was. Wat bleef haar anders over dan geduld te oefenen en hare liefdebetuigingen te verdubbelen, opdat de tijd bij Albert die eerste indrukken van leed en mededoogen mocht uitwisschen, niet om het gebeurde te vergeten, maar om ten minste weer vroolijk en opgeruimd te zijn als vroeger?


XXXIII. Hartstocht en liefde.

Er ging een maand en nog een maand voorbij, zonder dat er uiterlijk eenige verandering in den kring van de familie Wol-
{==324==} {>>pagina-aanduiding<<}
ters plaats had. Reeds spoedden de warme zomerdagen heen, werd men nu en dan door de avondkoelte herinnerd aan het feit, dat er op den zomer een najaar volgde, 'twelk voor zieken en zwakken wellicht nadeelig, ja, gevaarlijk kon worden, al zou het alle bergen en heuvels doen weerklinken van het vroolijke gezang, wanneer straks de gouden trossen, die van alle kanten de bezoekers toelachten, werden ingezameld.
Ook Albert en Louise waren in de oogen van ieder, die hen tegenkwam en vriendelijk groette, gelijk men vriendelijke en gelukkige kinderen gaarne toeknikt, voortdurend dezelfden. Zij maakten onafgebroken een deel uit van het paradijs waarbinnen zij rondwandelden. Hoe zou er dan juist nu, nu alles van overvloed en weelde sprak, iets aan hun gelukzaligheid ontbroken hebben?
En toch schudde meneer Wolters soms met angst en bekommering het hoofd als hij hen nastaarde, en kostte 't hem moeite de pijnlijke vermoedens, die bij hem oprezen, tot zwijgen te brengen. Immers in éen opzicht vergiste hij zich niet. Zijne vrouw, die anders niet zwaartillend was, had hem er ook reeds een paar malen op gewezen, hoe Louise er met den dag teerder en bleeker uitzag, hoe een onrustig vuur uit haar oogen straalde, 'twelk de koorts aankondigde of op den voet volgde.
En ook Albert was, voor wie hem nauwkeurig gadesloeg, niet meer dezelfde. 't Is waar, hij verdubbelde zijn vriendelijke zorg voor Louise. Nooit te voren had hij zich zoo beijverd om al hare wenschen te voorkomen. Er lag vroomheid in den toon waarop hij haar toesprak. 't Was of ze in zijn oogen een heilige was en niet langer het bevallige kind, dat hij luchtig in zijn armen had opgevangen wanneer ze een berghelling afdaalde of dat hij over de beken, die zij op hun wandelingen tegenkwamen, getild had. Hij bedwong elke hartstochtelijkheid, om te overvloediger te wezen in zijn rustige verzekeringen, dat hij haar boven alles vereerde. Geen ruw woord kwam over zijne lippen. Zijn oordeel over menschen en zaken was zacht en toegevend als van een, die zich bewust is dat hem zelven veel moet vergeven worden. Wanneer Emy of de jongens met hem den ouden toon aansloegen, berispte hij hen of keerde hij zich onwillig af.
Emy meende dat dit de uitwerking was van den omgang met Louise. Zij noemde deze gelukkiger dan ooit en maakte haar

{==325==} {>>pagina-aanduiding<<}

aardige complimentjes over haar zedelijk overwicht. De wildeman was getemd. Dit wonder was door haar mooie oogen verricht. Wat wilde ze meer? Was 't niet zondig, dat zij desniettegenstaande hoe langer hoe bleeker werd, dat zij er nu en dan net uitzag alsof ze geschreid had, dat zij haar zoo diep weemoedig kon aankijken als Emy vroeg of er nog iets ter wereld aan haar geluk ontbrak?
Op deze en soortgelijke vragen antwoordde Louise niet. Als zij geantwoord had, zou 't met een stortvloed van tranen geweest zijn. Het arme kind wist zelve niet wat er in haar omging. Zij beschuldigde zich elken dag, elk uur van grove ondankbaarheid. Ze drong zich, wanneer de demon van den twijfel zich van haar wilde meester maken, tegen Albert aan. Ze had geen recht te twijfelen. Er ontbrak niets, letterlijk niets aan haar geluk. Albert werd met den dag zorgzamer en vriendelijker en hartelijker. Ja waarlijk, wat wou ze meer? Had zij niet het toppunt van haar wenschen bereikt?
En toch!... voelt het hart van de vrouw en ziet waar alle andere organen te kort schieten. Voor haar, die met al haar kracht en vermogens bemint, is het vermoeden zoo goed als de zekerheid. Het bewijs voor 'tgeen zij vooronderstelt, ligt in haar zelve. Zij herkent de gedwongenheid welke zich achter zorgzaamheid en vriendelijkheid poogt te verbergen aan de schaduw, aan de nuances van het licht dat haar moest bestralen en verwarmen.
Dus hield Louise haar twijfel voor zich, lachte ze pijnlijk wanneer haar ouders haar bezwoeren, dat zij haar hart bij hen zou uitstorten. Ze had niets wat haar drukte. Haar eenige geheim was, dat zij Albert liefhad. Ze kon toch niet veinzen, ongelukkig te zijn, terwijl alles haar toelachte en iedereen haar benijdde?
Maar was 't dan niet waar, dat zij zich moe en mat gevoelde, en was 't verbeelding dat zij van tijd tot tijd onheilspellend kuchte?
Ja, dat was verbeelding. Ze had kou gevat. Ze voelde dat de nazomer scherper was dan andere jaren. Ze had in de laatste weken misschien een beetje veel van haar krachten gevergd. Zij beriep zich op den dokter.
De dokter aanvaardde dat beroep op zijn wetenschap en ervaring. Louise had gelijk. Hij hield vol wat hij reeds meer dan

{==326==} {>>pagina-aanduiding<<}

eens gezegd had: waar het hart gezond was, waar de heele wereld haar toelachte, konden haar zwakte en haar bleekheid niet anders dan voorbijgaande zijn. Gelukkige en tevreden menschen stierven te Montreux niet dan van ouderdom, ten minste wanneer ze, zooals in dit geval, niet te laat waren aangekomen. Hij kreeg meestal vreemde patiënten als hun gewone dokter geen raad meer wist, maar de familie Wolters was dadelijk hierheen gekomen, toen men zich over Louise bekommerd had gemaakt. En sedert.... Hij was immers ingewijd in de heele historie! De oorzaak van de vroegere kwaal was, zij 't dan ook buiten zijn praktijk om, weggenomen. Hij wou wel dat 't met alle patiënten zoo gemakkelijk ging.
Maar zag de dokter dan niet, dat Louise er wezenlijk akelig uitzag?
Wel zeker. De dokter zag dat heel goed en de dokter wist ook wel waardoor dat kwam. Sedert die scène op het meer was Louise koortsig gebleven, zonder dat iemand 't opgemerkt had. Hij zou een flinke dosis quinine voorschrijven en men zou zien, dat hij gelijk had.
De quinine werd voorgeschreven en aan de zorg van mama en Emy aanbevolen. Doch de quinine scheen ditmaal lust te hebben om den dokter in de wielen te rijden. De quinine wou niet meewerken. Zelfs nadat haar gelederen versterkt waren en de dokter ten overvloede het staalpoeier als hulpbende gezonden had, bleef de quinine nog onwillig. De dokter werd er in ernst boos om en stond op 't punt zijn geloof in de quinine prijs te geven. Immers ook in de gedaante van chinoïdine liet zij hem in de steek. Er bleef dus niets anders over dan 't op de lucht te Montreux te gooien, iets wat de dokter om redenen ongaarne en slechts in den uitersten nood deed. Als de familie 't eens hooger op, bijvoorbeeld in Davos, zocht?
Maar Louise, aan wie dat voorstel gedaan werd in den vorm van een prettige afwisseling die den aanstaanden winter wat zou inkorten, wilde er niet van hooren. Montreux was haar dierbaar geworden boven alle steden en dorpen der aarde. Hier was haar geluk begonnen. Hier zou zij eeuwig willen blijven. Hier zou ze wenschen te sterven en begraven te worden... als ze sterven moest.
Sterven? Wie sprak van sterven? De dokter lachte, dat hij schudde om dat origineele denkbeeld!... Hier in Montreux

{==327==} {>>pagina-aanduiding<<}

kwam men om gezond te worden. Als zij die leelijke gedachte uit haar hoofd zette en weer lachen wou als vroeger, dan mocht ze blijven.
De dokter verspeelde door deze redeneering, waarin slot noch zin was, zijn krediet, en Louise werd er niet beter door. De opwekking om vroolijk te zijn maakte haar verdrietig, en omdat ze niet aan den dood mocht denken, dacht zij er den geheelen dag aan.
Meneer Wolters begreep nu, dat hij er zich mee moest bemoeien. Hij had Louise reeds lang gageslagen en Albert, vooral in de jongste weken, bestudeerd. Hij had zijn combinatiën en conjecturen gemaakt en was zeker van zijn zaak.
‘Lieve Louise,’ zei hij daarom op zekeren morgen, toen ze alleen met hem was en blijkbaar wanhopige pogingen deed om haar mistroostigheid te verbergen. ‘Er is iets wat je hindert. Waarom zou je 't mij niet vertellen?’
‘Gij verbeeldt 't u, pa; wezenlijk, gij verbeeldt 't u. Als het zoo was, zou ik 't u immers wel zeggen?’
‘Als jij zeker van je zaak waart, lieve meid; als je niet zelf bang waart dat 't maar een idee is, dat gij u zelf kwelt met vermoedens zonder grond, niet waar? Zeg mij eens eerlijk, gebeurt 't u niet honderdmaal op een dag dat gij tot u zelf zegt: 't is verkeerd van me, 't is leelijk, Albert verdient niet dat ik hem wantrouw en... dat gij het toch niet van u af kunt zetten?’
Ze keek hem verbijsterd aan. Haar oogen schoten vuur, doch vulden zich bijna op hetzelfde oogenblik met tranen. ‘Ik begrijp u niet, pa,’ antwoordde ze zacht en aarzelend.
‘Gij begrijpt mij wel. Zeg niet, dat ge mij niet begrijpt. Is er iets wat gij mij niet zoudt durven toevertrouwen?’
Ze keek een poos strak voor zich op den grond. Ze streed een zwaren strijd eer zij besluiten kon zelfs haren vader tot haar vertrouwde te maken, waar 't een zaak tusschen Albert en haar betrof; doch plotseling het hoofd opheffend, zei ze gejaagd:
‘U weet er meer van; ten minste u hebt vermoedens zoo goed als ik. Is er ooit iets gaande geweest tusschen Albert en... zijn nichtje?’
‘Je bent veel te haastig en te driftig, lieve meid. Hoe zal ik je die vraag beantwoorden?’
‘Naar waarheid. Alles, alles wat u er van weet.’
‘Wat ik er van weet! Gesteld, ik wist er van; ik wist dat er

{==328==} {>>pagina-aanduiding<<}

vroeger iets tusschen hen beiden bestaan heeft, zou dit dan iets bewijzen voor het tegenwoordige?’
‘Martel mij niet met vragen, maar antwoord mij kort en bondig, bid ik u. Zijn Albert en zijn nichtje ooit meer voor elkaar geweest dan broer en zuster?’
Ze vroeg dit met bijzonderen aandrang, terwijl ze haar arm om zijn hals sloeg en haar hoofd op zijn schouder liet rusten. Hij voelde, dat met zijn antwoord een hemel of een hel voor haar zou opengaan. Daarom antwoordde hij alweer ontwijkend:
‘Ik weet toevallig, dat de dochter van meneer van Duren vóor haar engagement met van Horst nooit geëngageerd geweest is.’
‘Dat is geen antwoord op mijn vraag, pa.’
‘Ge hebt gelijk, mijn kind. Ik meen u er wel bij te kunnen verzekeren dat zij voor dien tijd voor niemand een bijzondere genegenheid gekoesterd heeft. Zij en Albert zijn als broer en zuster opgegroeid. Ziedaar alles. Ik bemerk intusschen, dat mijn vermoeden juist was en gij u zelve kwelt met droombeelden.’
Zij liet zich zoo gemakkelijk niet vangen. ‘Ik wil 't gelooven,’ antwoordde ze. ‘Maar Albert....?’
‘Laat ons vooronderstellen, kindlief, dat Albert een stap verder is gegaan; dat hij vroeger, versta mij wel, vroeger, voordat hij u kende, wel eens gedacht heeft over een nadere betrekking tot zijn nichtje, met wie hij, zooals ik zei, opgevoed is; wat zou dat? Zou daarin voor u de minste reden gelegen zijn om u te verontrusten? Behoort zijn hart niet sedert lang uitsluitend aan u? Is Albert niet te edel en te braaf om zijn woord te breken? Heeft hij u niet als 't ware van den hemel ontvangen, u gered en behouden met zijn eigen armen? O, ik ben recht blij, dat wij nu het vermoeden hebben geraakt 'twelk uw gemoedsrust sinds eenigen tijd verstoort. Ik wist wel dat gij 't maar behoefdet uit te spreken en het in al zijn ongerijmdheid voor u zien om genezen te worden. Wat beduidt 't of Albert vroeger wel eens gedacht heeft aan een inniger band tusschen zijn nichtje en hem dan dien van broer en zuster?’
Hij hield eensklaps op. Hij schrikte van de ontroering, die zich van haar had meester gemaakt. Haar arm drukte zwaar om zijn hals en 't kostte haar moeite zich staande te houden.
‘Heeft hij daar ooit over gedacht?’ vroeg ze beesch.
‘Heb ik u niet gevraagd: wat 't zijn zou, al had hij er over gedacht?’

{==329==} {>>pagina-aanduiding<<}

‘Maar ik wil weten of hij er over gedacht heeft,’ herhaalde ze nu heftig en met bitterheid. ‘Ik wil weten of hij er over gedacht heeft. Bij al wat u heilig is, antwoord mij kort en zonder omwegen.’
Hij maakte haar arm van zijn hals los. Hij hief haar hoofd op en keek haar ernstig en doordringend aan, zooals hij gewoon was, wanneer hij met den hartstocht van de kleurlingen rekening moest houden en dien bedwingen wou om hun zelfs wil. ‘Ja,’ antwoordde hij daarop langzaam. ‘Albert heeft zijn nichtje liefgehad met al de kracht en gloed van zijn hart, maar zij heeft hem afgewezen. Toen hij aanzoek deed om u of liever uwe liefde reeds verworven had, heeft hij mij bezworen dat die genegenheid sedert lang door die voor u verdreven is. Albert liegt niet. Hij is eerlijk. Indien hij zijn nichtje desondanks nog liefhad, zou hij 't zeggen.’
Hij zweeg en wachtte bedaard haar antwoord af, terwijl hij haar weer tegen zich aandrukte. ‘Gij ziet, 't is niets dan uw verbeelding, kindlief,’ zei hij bij bijna op vroolijken toon.
‘Albert bemint haar nog,’ antwoordde zij. ‘Praat in Godsnaam niet van verbeelding.’
‘Maar toch nooit met het voornemen om u ontrouw te worden.’
‘Wat baat 't mij of ik dat weet, of ik dat geloof. Albert bemint haar. Zijne liefde voor mij is geen liefde, maar medelijden. Ik zie 't aan elk zijner blikken. Ik hoor 't in elk van zijne woorden. Ik weet, dat zijn heele hart van haar vervuld is. Als hij met mij spreekt, dan denkt hij aan haar. Als hij mij kust, dan pleegt hij verraad, want zijn kus geldt mij niet.’
Ze had onder deze woorden haar hoofd met fierheid opgeheven. De gedachte, dat zij om eene andere versmaad zou kunnen worden; dat Albert haar misleidde; dat zijn hart ver van haar was als zij het voelde kloppen tegen het hare, was haar ondragelijk, was een marteling, waarbij al het bloed naar haar hart terugvloeide. Ze had geen tranen, maar haar lippen trilden van toorn.
‘Blijf bedaard, lieve,’ zei haar vader. ‘Zooals altijd overdrijft ge weer schromelijk, en ge weet dat is niet goed voor u. Laat ons de feiten nemen zooals ze zijn. Laat ons niemand beschuldigen van wat niemand helpen kan. Indien gij gelijk hebt en Albert werkelijk na zijn bezoek aan Nichtevecht weer in twee-
{==330==} {>>pagina-aanduiding<<}
strijd geraakt is, dan zal dat wel van zelf overgaan nu hij hier dagelijks bij u is. Ik weet, dat hij den strijd tegen zijn eigen hart niet zal opgeven. Hij gevoelt wat hij aan u en aan zich zelf verschuldigd is. Bedenk daarbij welk een invloed het ongeluk, dat zijn familie getroffen heeft, op hem heeft uitgeoefend. Doch dat zal van zelf beter worden. Hij wil niets anders dan zijn woord gestand doen’.
‘Ik begeer zijn liefde niet, als ik die met een andere moet deelen,’ antwoordde ze met verheffing.
‘Dat is natuurlijk. Maar laat hem den tijd om zich zelf geheel meester te worden. Als ik mij niet vergis dan worstelt hij tegen de herinneringen van vroeger, die hem nu en dan te machtig zijn. Wees lankmoedig, Louise. Hij zal 't u straks rijkelijk loonen.’
Ze schudde onwillig het hoofd. Zij gaf zich met heel haar hart aan de jaloezie over en vond blijkbaar troost in dien wellust. ‘Ik haat haar,’ fluisterde ze, trillend van toorn. ‘Ze heeft hem mij ontstolen. Ze had geen recht op hem.’
Meneer Wolters was te verstandig om haar tegen te spreken. Hij wist, dat de onrechtvaardigheid van dit oordeel het beste tegengif tegen het oordeel zelf bevatte. Alleen zei hij zacht maar beslist: ‘Onderzoek zelf, kindlief, of uw oordeel wel op een juiste waardeering van de feiten berust. Gij zult den strijd, dien Albert naar ge meent te strijden heeft, niet verlichten door iemand, die er geheel onschuldig aan is, te veroordeelen. Spreek liever rond en open met hem. Hij is te nobel om u te misleiden...’
Hij had onmiddellijk spijt dit gezegd te hebben, want 't schokte haar meer dan al wat er was voorafgegaan. ‘Ik durf niet,’ antwoordde ze nauw hoorbaar.
‘En waarom niet, lieve? Ge wilt immers zekerheid?’
‘Neen. Ik verlang geen zekerheid. Ik wil liever voortleven tusschen hoop en vrees, dan weten, dat hij mij niet of niet onverdeeld liefheeft. Ik weet, dat 't zwak, verkeerd van mij is, dat u ons geleerd hebt kloek en moedig de waarheid onder de oogen te zien; maar deze waarheid zou mij dooden.’
‘Gij vergist u. Wat u dooden zal, is het vermoeden, de verdenking, omdat gij u daarbij allerlei dingen in het hoofd haalt, die geen grond noch recht van bestaan hebben. Wilt ge liever, dat ik met Albert spreek?’
‘In Gods naam, neen. Veel liever overreed ik mij zelve dat

{==331==} {>>pagina-aanduiding<<}

ik me vergis; dat Albert even hartelijk, even trouw is als hij geweest is. Och, misschien bestaat de geheele verdenking maar in mijn dwaas hoofdje en in uw al te groote vaderlijke zorg.’
Zij poogde bij deze laatste woorden te glimlachen, maar 't was als een zonnestraal op een regenachtigen dag. Meneer Wolters kreeg er de tranen van in de oogen. Hij trok zijn kind dichter tot zich en kuste haar. ‘In elk geval blijft gij ons lief en goed kind, niet waar?’ zei hij op den toon, waarop men verlatenen troost en bemoedigt. ‘Uit het hart van je vader en moeder zal niemand je ooit verdrijven.’
Ze gaf hem den kus, dien hij op haar voorhoofd drukte, terug, maar daarbij bleef 't ook. Ze kon zich blijkbaar niet opheffen tot het standpunt van waar wij alle uitingen van liefde waardeeren. Voor haar bestond er geen meer of minder. Voor haar bestond slechts éen bron van leven en levenslust. Indien die troebel werd gemaakt, zou 't haar vernietigen. Van al wat aan haren geest voorbijtrok, zoo dikwijls zij sriederzat om te peinzen over het gesprek met haar vader, bleef slechts de liefde voor Albert en de haat tegen ieder, die met haar durfde wedijveren, over. Wat was de genegenheid en de vriendelijke deelneming van vrienden en bekenden? Wat zelfs de liefde van vader en moeder?
Albert bemerkte wel dat er iets buitengewoons in Louise omging, maar hij van zijn kant durfde den eersten stap tot de openhartigheid niet doen. Zijn hart kromp ineen zoo dikwijls hij haar in de oogen keek. Vermoedde zij wat er in hem omging? En was 't niet slechts een quaestie van tijd? Emma zelve had hem den weg gewezen om te leeren berusten in hetgeen hem door het lot was opgelegd. Plicht en eergevoel lieten dienaangaande geen twijfel over.
Maar waarom verteerde dan een nameloos verlangen om Emma te zien en te spreken meer en meer zijn hart? Waarom, indien hij vorderde op den voorgeschreven weg, moest hij dag aan dag den inzet bij het oneerlijk spel met Louise verdubbelen? Zoo dikwijls hij tot zich zelven zeide, dat alles wat braaf en goed in hem was hem aan zijn woord bond, was 't hem of hij tevens zijn doodvonnis hoorde. Hij zou zijn plicht doen, hij deed zijn plicht, maar zijn hart liet zich daardoor niet tot zwijgen brengen. En daardoor gebeurde 't maar al te dikwijls, dat hij midden in een vriendelijk gesprek met Louise steken bleef,

{==332==} {>>pagina-aanduiding<<}

merkte meneer Wolters met innige deelneming op, hoe het hoofd van zijn jongen secretaris zich vaak boog over de brieven en kantoorboeken, waarmee hij zich zoo 't heette onledig hield. Meneer Wolters was tienmaal op een dag op het punt het ijs te breken en hem ter hulp te snellen. Maar hoe zou dit mogelijk zijn geweest zonder Louises geheim te verraden, wellicht een crisis in het leven te roepen, die voor 't arme kind moordend kon wezen?
Waarlijk, de najaarszon mocht daarbuiten dag aan dag vroolijk aan den hemel klimmen, in de villa van de familie Wolters heerschte de avondschemering. Angst en vrees vervulden de harten, ofschoon niemand een zoo droevig lot had verdiend.


XXXIV. Gods vrede daalt op de zachtmoedigen.

De winter was streng en het voorjaar geleek meer het slot van dit dan de voorbode van een vriendelijker en zachter jaargetij. Voor Louise bracht het geen van de heerlijkheden waarmee de dokter en al hare vrienden en verwanten haar dag aan dag getroost hadden. Zelfs toen straks een warmer zonnestraal door de ruiten van de ziekenkamer viel, had die straal haar niets anders te zeggen dan dat hij ook ginds op het kerkhof scheen. Bij die eerste waarschuwing kromp haar hart ineen. Doch in afgematheid en loomheid ging elke andere gewaarwording onder. Deze vroegen uitsluitend haar aandacht. Als die niet van haar werden genomen, was het leven onder het rooskleurigst licht toch immers geen leven?...
Meneer Wolters zag 't eerst van allen, dat het onverbiddelijke noodlot zijn besluit had genomen. Met de geestkracht, die hem kenmerkte, aanvaardde hij den toestand en begreep hij onmiddellijk welke verplichtingen op hem in 't bijzonder rustten. De laatste weken van haar jonge leven mochten niet verbitterd worden door teleurstellingen die hij haar besparen kon. Hij zelf zou met haar over de naderende scheiding spreken. Doch hoe?

{==333==} {>>pagina-aanduiding<<}

De kloeke man rilde voor de taak die hij begreep te moeten volvoeren.
‘Ik vrees, lieve, dat de zomer voor ons een tijdperk van zorg zal wezen,’ zei hij op zekeren morgen, terwijl hij naast den grooten ziekestoel ging zitten en haar bleeke doorschijnende vingers als een bittere ironie op zijn bruine forsche hand lei. ‘Ook al wordt ge beter, dan zal 't toch stellig nog maanden duren eer Albert en jij weer in den omtrek zullen rondzwerven. Van 't bergklimmen zal zeker wel 't allerminst iets in komen. Maar wat kunnen wij anders doen dan in hooger wil berusten en geduld hebben; niet waar, mijn lieveling?’
Ze keek hem ernstig en vorschend aan. Daarop dwaalde haar oog naar de bergen, wier toppen van haar venster uit zichtbaar waren en antwoordde ze met een glimlach: ‘Ik ben ook bang dat het bergklimmen mij in den eersten tijd wel wat zwaar zal vallen. Als ik maar ooit weer daar boven kom.’
‘En indien dat eens zoo was, lieve; zoudt gij er erg bedroefd om wezen?’
‘Neen,’ zei ze wederom met een poging om het pijnlijke dier gedachte weg te nemen. ‘Ook hier beneden in het dal is voor mij ruimte genoeg. Al mag ik maar hier in dezen stoel voor het raam blijven zitten en naar buiten kijken. Albert en gij allen komt immers elk oogenblik bij mij en allen hebben mij zoo lief en zijn zoo goed voor me. Als ik maar niet zoo ondankbaar was.’
‘Ondankbaar? Jij, lieve engel? Je bent het geduld en de zachtaardigheid zelve.’
‘Och neen, zegt u. dat niet. Ik ben ondankbaar en ik ben slecht geweest. Ik heb veel te weinig naar uw goeden raad geluisterd. Ik heb aan mijn jaloezie toegegeven, niettegenstaande ik zag hoe Albert tegen zich zelf worstelde, hoe hij nog dag aan dag zijn best doet... Vader,’ vervolgde zij eensklaps, en reeds die titel verkondigde dat 't een hoog ernstige gedachte was, die zij aan zijn oordeel ging onderwerpen, ‘Vader, zeg mij oprecht, houdt gij 't er niet voor, dat Albert eindigen zal met mij en mij alleen lief te hebben?’
Ze wachtte zijn antwoord met ingehouden adem. Haar oogen getuigden van de hevige gemoedsbeweging, waarin zij verkeerde. Meneer Wolters begreep dat dit moment beslissend moest zijn, dat 't wreed zou wezen het vonnis, 'twelk zijn mond had uit te spreken, te splitsen.

{==334==} {>>pagina-aanduiding<<}

‘Ik vrees, lieve, dat 't toch te laat zal wezen,’ zei hij zoo zacht alsof hij haar een geheim toefluisterde. ‘God weet hoe graag wij allen u nog lang behouden hadden en hoe zeer we u zullen missen, maar 't is Zijn wil.’
‘Maar zal Albert mij beweenen als de eenige die hij ooit zóó warm en vurig zal hebben liefgehad als ik hem?’ vroeg zij, alsof het overige de onverschilligste zaak der wereld was. ‘Zal hij 't als een verlies, een onherstelbaar verlies beschouwen als ik daar ginds op het kerkhof rust, of...’
Zij durfde den volzin niet voleindigen. De gedachte dat haar dood voor Albert een verlossing zou kunnen zijn was te ontzettend. ‘Vergeef mij,’ vervolgde ze daarom op een toon van berouw. ‘Maar mij dunkt, dat 't minder verschrikkelijk zal wezen om te sterven, als ik weet dat Albert mij zal beweenen, dat hij aan mij zal denken als aan zijn goede engel.’
‘Dat zal hij stellig, lieve. Ik heb den moed niet gehad om hem een enkel woord van verwijt toe te voegen, omdat ik zag en nog dagelijks zie hoe hij zich zelven geweld aandoet om voor u en u alleen te leven. Maar ge zijt dus wel zeker overtuigd, mijn lieveling, dat gij niet beter worden zult?’
‘Ik geloof niet, dat de zomer en de warmte ooit meer komen zullen,’ antwoordde ze met een weemoedigen glimlach, ‘'t Is te koud voor mij in Europa. Op Java zou ik gezond en sterk gebleven zijn... als Albert mij ook daar had liefgehad.’
‘Maar zoudt ge dan nog willen dat wij daarheen trokken?’ vroeg meneer Wolters haastig, alsof 't mogelijk zou geweest zijn dat plan tot werkelijkheid te maken.
‘O neen,’ zei Louise. ‘Ik heb u immers al meer dan eens gezegd dat Montreux voor mij dierbaarder is dan eenige andere plek, want hier ben ik zoo gelukkig geweest als ik wezen kon.... en zoo ongelukkig ook, vader. Hier wil ik sterven en begraven worden.’
Hij antwoordde niet. Door de groote tranen, die in zijn oogen opwelden heen, staarde hij zijn kind met verbazing en bewondering aan. Was dat hetzelfde vroolijke en dartele meisje van een half jaar geleden? Als in een enkelen nacht was uit haar een kloeke en welberaden maagd gegroeid, die over den dood sprak alsof hij voor haar geen verschrikkingen had, over haar heengaan, als lachte niet de weelde van het leven en aller liefde haar tegen. 't Ging zijne stoutste voorstellingen te boven. De-
{==335==} {>>pagina-aanduiding<<}
majesteit der liefde, die al haar denken en gevoelen uitsluitend beheerscht had, openbaarde zich in den heerlijken vorm van berusting in het onvermijdelijke, zonder een zweem van bitterheid of wrevel. Doch hield zij ook niet haar liefde vast tot aan gindsche zijde van 't graf?...
‘Hebt gij ook reeds met Albert over de naderende scheiding gesproken?’ vroeg meneer Wolters eindelijk. ‘Zou 't niet goed wezen indien gij dit deedt?’
‘Ik heb er den moed niet toe,’ antwoordde ze zacht. ‘Albert zou mij toch niet gelooven. Hij maakt om mij te troosten en moed in te spreken niets dan plannetjes voor den zomer. Hij is er zoo gelukkig mee!... Soms kan ik niet nalaten er zelf ook aan te gelooven, ofschoon ik weet dat 't niet mogelijk is.’
Nog dien eigen middag kon meneer Wolters zich persoonlijk overtuigen dat deze opvatting, wat Albert betrof, volkomen juist was. Albert begreep zijn bedoeling niet, toen hij zinspeelde op de mogelijkheid dat Louise niet beter zou worden. De gedachte aan den dood was hem ten eenenmale vreemd. ‘Over een dag of wat komt het voorjaar,’ zei hij, ‘dan wordt Louise met elken dag sterker en gezonder. Ik verbeeld mij, dat zij er in de laatste dagen al beter uitziet. Vindt u dat ook niet?’
Meneer Wolters schudde treurig het hoofd. ‘Ik zie niet veel vooruitgang,’ zei hij, een rechtstreeksch antwoord ontwijkend. ‘Ik zie nog niet veel vooruitgang, mijn jongen.’
‘Maar ze zien 't toch allemaal. De dokter zei 't van morgen nog. Als we maar warmte krijgen, meende hij. En mevrouw en Emy en de jongens zelfs. Vraag hun of zij 't niet met mij eens zijn.’
‘Ik wil niets liever dan 't mis hebben. Praat maar niet te veel met haar over allerlei groote plannen. 't Windt haar te veel op, vrees ik.’
‘Geen nood. De dokter heeft het tegendeel gezegd. Louise is soms erg gedrukt. Ze moet niet zoo voelen dat ze nog zwak en moe is. Als ze maar eerst weer in de lucht geweest is!’
Meneer Wolters had den moed niet verder te gaan. Hij bezat genoeg menschenkennis, om te begrijpen welke machtige beweeggronden Albert dreven om zichzelf desnoods het ongerijmdste wijs te maken. Als straks de vreeselijke slag viel, zou elke redeneering te kort schieten om den jongen man voor volslagen wanhoop te behoeden. Hij zou dan zich zelven beschul-
{==336==} {>>pagina-aanduiding<<}
digen, dat hij haar gedood had door zijn ontrouw, ofschoon niemand beter dan Louises eigen vader getuigen kon, dat hij zich in geen enkel opzicht iets behoefde te verwijten. 't Was hem immers niet euvel te duiden, dat het verledene zich telkens en telkens weer opdrong aan zijn geest? 't Is toch niet de vraag of de verzoeking zich aanmeldt, maar of wij haar koesteren en aanmoedigen. Albert streed sedert den eersten dag met mannenmoed. Wie durfde een steen op hem werpen? Verdubbelde hij niet zijn vriendelijke zorgen voor Louise, naarmate het beeld van Emma hem tot ontrouw verlokte? Wat kon hij meer doen om zijn dankbaarheid te toonen en zijn woord eerlijk in te lossen?...
Doch geen zorgen en gebeden vermogen iets tegen het noodlot. 't Duurde niet lang of de dokter sprak geen woord langer over beterschap, en naar gelang het fatale oogenblik nader en nader kwam, gingen ook de oogen van Louises moeder open. Haar man sprak toen ernstig en openhartig met haar over Albert, en ofschoon haar eerste indruk dien van gekrenkten trots niet gansch ongelijk was, eindigde zij met de erkentenis, dat Albert zich niets te verwijten had. Doch haar hart brak bij de voorstelling, wat haar arm kind onder dit alles moest geleden hebben.
‘Ik verbeeld mij evenwel,’ zei meneer Wolters toen, ‘dat wij hierbij niet mogen blijven staan. Louise is verzoend met de gedachte dat zij sterven moet, en ik dank God voor die weldaad; maar zij houdt zich krampachtig aan haar liefde voor Albert vast en zal die zelfs in den dood niet loslaten.’
‘Maar waarom zoudt ge dit ook van haar vergen?’ vroeg zijn vrouw verbaasd. ‘Is 't geen deugd, dat zij haar hart geen geweld aandoet?’
‘Ik weet 't niet. Nu en dan komt het mij voor, dat ook deze verfijnde vorm van trouw niet geheel onberispelijk is; dat Louise nog meer vrede zou hebben indien zij zich verzoenen kon met het denkbeeld...’
Zijn vrouw keek hem verschrikt en niet zonder ergernis aan ‘Wat bedoelt ge?’ vroeg zij. ‘Grij zoudt toch niet verlangen dat zij zich gemeenzaam maakte met het denkbeeld vergeten en straks misschien vervangen te worden?’
‘Ik zeg nog eens dat ik 't dienaangaande met mij zelf niet volkomen eens ben, maar zoo eenvoudig als gij meent is 't

{==337==} {>>pagina-aanduiding<<}

zeker niet. Ik zal er eens over denken. 't Eerste en eenige daarbij is de wensch om het heengaan voor Louise zoo vredig en zalig te maken als mogelijk is.’
Meneer Wolters sprak aldus niet zonder doel. Hij wist dat de gedachte, die op den bodem van zijn betoog lag, voor zijn vrouw in éen greep onbereikbaar was. Toch had hij haar hulp noodig en rekende hij op haar om zijn kind te verzoenen met een beginsel van eerlijkheid en rechtvaardigheid, dat hem in de laatste dagen geen rust liet.
Nadat hij eenmaal voor zich zelf tot de overtuiging was gekomen dat Albert eerlijk spel speelde, stuitte 't hem tegen de borst, dat deze op zijn beurt het slachtoffer zou kunnen worden van een fatalen samenloop van omstandigheden, die den rouw weldra brengen zou in het huis waar allen hem als een bloedverwant liefhadden. Meneer Wolters behoorde tot die menschen, die in aangelegenheden van zedelijken aard even nauwgezet rekenen en boekhouden als in geldzaken. Hij kende al de omstandigheden. Hij kende ook alle beweegredenen.
Toen Albert zijn woord aan Louise verpandde, was hij eerlijk geweest. Was hij dit nu minder dan toen, omdat hij Emma onder de bestaande omstandigheden had teruggezien en toen opnieuw onder den invloed eener vroegere betrekking geraakt was? En was 't niet volkomen in orde geweest, dat hij alle indrukken van vroeger en later alleen in het binnenste heiligdom van zijn hart had trachten te verwerken tot dien eenen van zijn plicht? Was dat niet trouw aan woord en belofte, al geleek 't op wispelturigheid?
En indien dit alles zoo was, vorderde dan de eerlijkheid niet dat Louise hem zijn woord teruggaf, dat zij hem niet bond door een woord of een blik? Indien Albert ook dit onder zijn plicht begreep, zou meneer Wolters zich gelukkig rekenen wanneer Louise als zijn heilige bleef voortleven in zijn hart, maar 't moest een vrijwillige daad zijn. Als een dwangmiddel was 't niet zoo heilig als het scheen. 't Was sentimentaliteit en geen liefde.
Doch als een verstandig man, die de zijnen kende, die wist hoe weinig bij hen de redeneering vermag in oogenblikken waarin het hart aan 't woord was, liet hij een paar dagen voorbijgaan eer hij dit onderwerp weer ter sprake bracht. Hij liet 't daarom evenwel niet los. Hoe meer hij zich er vertrouwd mee maakte,

{==338==} {>>pagina-aanduiding<<}

hoe krachtiger zijn overtuiging werd dat plicht en eer hem den weg aanwezen.
Daarom zeide hij toen het oogenblik hem geschikt voorkwam: ‘Ik wou wel, dat gij met Louise spraakt, ten einde haar vertrouwd te maken met het denkbeeld, dat ze Albert na haar sterven geen lasten mag opleggen. Dat is in lijnrechte tegenspraak met haar geduldig onderwerpen aan hooger wil. Zijt ge dat niet met mij eens?’
‘Mevrouw Wolters was zoo gewoon 't met haar man eens te zijn, dat ze op het punt was ook nu weer haar instemming te betuigen, doch toen ze even had nagedacht werd een andere indruk haar te machtig. ‘Maar dan zou 't immers kunnen gebeuren, dat hij haar vergat?’ zei ze haastig.
‘Die mogelijkheid wil ik juist voorkomen, lieve. Hij zal haar niet vergeten, wees dienaangaande gerust. Doch stel u eens voor dat hij aan haar gedachtig bleef als aan eene, die misbruik gemaakt had van haar toestand om hem een ondragelijk juk op te leggen.’
Zijn vrouw voelde het gewicht van dit argument. Toch zei ze: ‘Maar ik zou 't erg ondankbaar en onkiesch van Albert vinden, wanneer hij wie weet hoe gauw zich aan andere banden legde, ge moogt dan beweren dat dit natuurlijk zou wezen of niet.’
‘Dat verwacht ik ook niet; maar zoudt gij het tegendeel verlangen? Stel u voor dat wij een jaar, misschien twee jaar verder zijn en dat het recht om vrij over zijn eigen toekomst te beslissen zich bij Albert gelden laat. Zoudt ge dan willen dat hij een meineedige werd of dat hij zich heel zijn leven ongelukkig gevoelde? En zou er in het eerste geval tusschen hem en ons niet een breuk ontstaan, zooals helaas in zooveel families waar dergelijke onvoorzichtige beloften bestaan. Mijns inziens mag niemand willen regeeren na zijn dood, want niemand heeft de omstandigheden des levens in zijn macht. Ook zou 't in mijn oog een al te zwaar verlies zijn, indien wij behalve Louise ook Albert straks verloren.’
Maar onze verhouding tot hem kan toch moeielijk zoo blijven.’
‘Waarom niet? Ik heb Albert tot mij getrokken voordat er een andere dan een vriendschappelijke of broederlijke betrekking tusschen hem en Louise bestond. Hij heeft, zich die genegenheid in geen enkel opzicht onwaardig gemaakt. Hij heeft integendeel

{==339==} {>>pagina-aanduiding<<}

ons arme kind zoo gelukkig gemaakt als hij kon. De rest is een noodlottige samenloop van omstandigheden. Of ziet gij er iets anders in?’
‘Maar wanneer ze Albert niet had leeren kennen en hij haar nooit van liefde gesproken had; wanneer wij geweten hadden in welke betrekking hij tot zijn nichtje stond....’
‘Dat wist ik, lieve, maar ik wist ook dat hij eerlijk was toen hij mij verzekerde, dat hij die genegenheid overwonnen had. Hij heeft zich zelf bedrogen, zijn krachten overschat.... 't Ligt wederom in het bloed, lieve.’
‘Gij zult wel gelijk hebben, Wolters, ofschoon uw redeneeringen weer koud als ijs zijn. Onze arme Louise....’
‘Laat mij u zeggen, dat ik bij ongelukken van welken aard ook niets ellendigers ken, dan de bijna algemeen heerschende gewoonte om troost te zoeken in wraak en niet in berusting. Die eigenaardigheid behoort niet aan het half-bloed alleen. Men vindt ze onder alle hemelstreken. Wat er ook gebeurd zij, zoekt men in de eerste plaats naar een schuldige. Zonder moeite is die overal te vinden. Maar ik vraag of dat niet schromelijk onrechtvaardig is. Ik voor mij wil de tranen van droefheid, die wij schreien zullen bij Louises dood, niet verbitteren door iets onheiligs en onwaarachtigs. Ik wil ook dan door mijn tranen heen de waarheid open en vrij in het aangezicht kunnen kijken. Ik weet, dat gij bij kalm nadenken dezelfde methode zult volgen.’
Hij liet 't hierbij. Hij wist dat zijn vrouw dezen wenk zou volgen en dat haar natuurlijk gezond verstand de overwinning zou behalen op een hartstocht, die zoo vaak ten onrechte heilige liefde genoemd wordt. En toen 't zoo geschied was, had hij een dubbele overwinning behaald. Zijn vrouw rekende 't nu zelve haar eersten plicht om met Louise over het een en ander in dienzelfden geest te spreken. Meneer Wolters had begrepen, dat wat uit zijn mond koele redeneering zou schijnen, van harentwege tot een godsdienstige daad, een daad van liefde en zelfverloochening zou gestempeld worden.
En Louise? Zij luisterde naar haar moeders eenvoudige opmerkingen als in een droom. Bij wijlen vloog het bloed haar naar het voorhoofd en bad ze dringend haar te sparen. Doch toen zij in de eenzaamheid neerzat om naar haar wensch hare gedachten te verzamelen, rijpte langzaam, heel langzaam maar

{==340==} {>>pagina-aanduiding<<}

vast onder den zegen van liefde en geloof in God's wijze beschikkingen, een nog veel heerlijker en liefderijker vrucht van de degelijke opvoeding haar geschonken dan waarop haar vader gehoopt had.
Op zekeren avond vinden wij haar met Albert alleen. Ze heeft opzettelijk het lampeschermpje zóó geplaatst, dat haar bleek gezichtje in de schaduw komt. Albert behoeft niet te zien hoeveel moeite het haar kost hare tranen te weerhouden, hoe hare lippen beven als zij schijnbaar vast en beslist spreekt.
‘Albert,’ zegt ze, ‘zult ge mij niet uitlachen omdat ik een dwaze begeerte bij mij heb voelen opkomen, die toch wel niet verwezenlijkt zal kunnen worden?’
‘Waarom niet, lieve engel. Als 't u gelukkig maakt, is alles immers mogelijk?’
‘Indien 't van u afhangt,’ antwoordde ze vriendelijk glimlachend. ‘O, dat weet ik. Maar wat ik wenschen zou, hangt niet van u af. Daarom is 't misschien ook maar een dwaasheid van mij het u te vertellen.’
‘Waarom? Vertel het mij in elk geval, lieve. Ik zal dan ten minste kunnen zien, hoever ik 't breng. Zeg mij wat het is, bid ik u.’
‘Ik heb gedacht,’ klonk 't minder vast dan zoo even. ‘dat ik heel gelukkig zou wezen indien ik uw oom en.... uw nichtje van aangezicht tot aangezicht kende. Ze zijn voor mij eigenlijk zoo goed als vreemden, niet waar?’
Albert beet zich op de lippen, doch zich vermannend, zei hij: ‘Nu, die wensch is nog al zoo stout en zoo onbereikbaar niet. Als 't zomer is, gaan wij met Emy eens naar Nichtevecht. We zullen er hartelijk welkom zijn.’
‘Neen, zoolang kan ik niet wachten. Ik zou wenschen dat zij nog dit voorjaar, dat ze heel gauw naar hier kwamen. Mij dunkt, 't zou mij goed doen als ik uw oom de hand mocht geven en uw nichtje’.... ze hield even op, doch vervolgde.... ‘mij dunkt, Albert, dat ze een goede ziekenoppaster moet wezen. Ze heeft zooveel meer ondervinding dan Emy.’
Albert viel haar niet in de rede. Hij wist niet wat hij van dezen wensch moest denken. Was 't niets dan de gril van een zieke?
Doch Louise kwam telkens en telkens weer op die gril terug. 't Werd een idee fixe, dat haar, naar 't scheen, geen rust liet.

{==341==} {>>pagina-aanduiding<<}

En meneer Wolters ondersteunde haar verzoek, nadat hij lang en breed met Louise gesproken had. Albert had opgemerkt dat zijn gezicht straalde van verrukking toen hij uit de ziekekamer trad, en rechtstreeks op hem toekomende gezegd had: ‘Doe uw best, Albert, dat Louise haar zin krijgt. God zelf heeft haar dat ingegeven?’
God zelf! Albert kon 't niet gelooven. In zijn oog kon niets dan moeite en verdriet het gevolg zijn van dit dwaze verzoek. Indien zijn oom er gevolg aan gaf en 't zij met Emma naar Montreux kwam, 't zij Emma alleen zond, zou de strijd, waaruit hij anders wellicht als overwinnaar zou te voorschijn treden, hem te machtig worden. Waarvoor kon dit dienen? Wat zou er voor Louise anders uit geboren worden dan de bitterste teleurstelling? Zij zou Emma nooit als een zuster kunnen liefhebben. Tien tegen een dat ze haar zou haten zonder te weten waarom.
Doch welke gronden kon hij, nu ook meneer Wolters Louises wensch ondersteunde, tegen het eenvoudige verzoek om aan zijn oom te schrijven, inbrengen? Louise had immers gelijk toen ze opmerkte, dat meneer van Duren zich door geen gril van haar zou laten leiden, indien 't werkelijk niet meer dan een gril was. Maar de mogelijkheid bestond immers dat het verlangen naar nadere kennismaking wederkeerig was?
Albert schreef dus een kort briefje naar Nichtevecht, waarvan hij niet anders verwachtte dan dat het een antwoord zou uitlokken, waarin het seizoen en de moeielijkheden van de reis een hoofdrol zouden spelen.
Doch hij wist niet dat er tegelijk met zijn brief een dito van meneer Wolters naar Holland ging, waarin de toestand van Louise onbewimpeld werd meegedeeld. 't Was de wensch van eene stervende. God's zegen zou rusten op de verhooring.
En dientengevolge bracht de post een paar dagen later een antwoord dat Louises bleeke wangen een oogenblik met purper kleurde en haar hart pijnlijk deed kloppen onder den indruk van de gedachte of zij ook te veel van haar krachten geëischt had. Meneer van Duren zou Emma zelf brengen. Verder zou men handelen naar omstandigheden en in overleg met de familie Wolters.



{==342==} {>>pagina-aanduiding<<}

XXXV. In vrede.

Meneer Wolters en Albert wachtten de gasten op aan het station. Onderweg bracht eerstgenoemde, terwijl Albert met Emma een eind weegs vooruit liep, meneer van Duren verder geheel op de hoogte. Hij deed dit met de goedrondheid van iemand, die geen woord in klachten verliezen wil, zoolang er nog iets te doen is om het leed minder pijnlijk of ook maar heiliger en reiner te maken. Meneer van Duren begreep hem. Nog hadden ze geen kwartier van gedachten gewisseld of hunne handen zochten elkaar. ‘Gij hebt van Albert een man gemaakt,’ zei van Duren. ‘Zonder uw tijdige hulp en uw tact om met hem om te gaan, zou er niets van hem terecht gekomen zijn.’
‘Ik neem dat aan,’ was het antwoord, ‘doch daarom wil ik nu ook mijn werk niet graag halverwege laten rusten. Hij heeft mijn arme Louise gelukkige dagen geschonken. Hij blijft, ook indien we haar moeten verliezen, en ik schreef u reeds dat dit te vreezen is, voor ons een zoon, wanneer hij ten minste wil.’
‘Laat ons daarover riog niet spreken. Wellicht maakt gij u te ongerust.’
‘Louise zelf is op het ergste voorbereid. Wij Oosterlingen zijn in dat opzicht meer ons zelve meester dan de bewoners van koeler klimaat. Een van twee. Men danst bij ons op de kist van zijn dierbaarste betrekkingen; dat doen de lichtzinnigen; of men neemt zijn maatregelen en onderwerpt zich aan het noodlot. Is men daarbij een Christen en heeft men zich de gewoonte eigen gemaakt om het leven als een leerschool op te vatten, dan noemt men het noodlot: God.’
Meneer van Duren keek zijn gastheer met eerbiedige bewondering aan. ‘Ik geloof niet,’ zeide hij, ‘dat er in Indië velen zullen gevonden worden, die er zoo over denken als gij.’
‘O, meer dan ge denkt. Ook in dit opzicht is de werkelijkheid beter dan de reputatie. Vooral onder hen, die in dagelijksche aanraking komen met de eigenaardigheden van het bruine ras, zult gij velen vinden die het leven ernstig opnemen. Geen

{==343==} {>>pagina-aanduiding<<}

wonder. Dag aan dag komt immers de vermaning tot ons, de hoogere ontwikkeling van het Europeesche boven het Javaansche element te toonen.’
‘'t Was te wenschen, dat allen dit op uw manier deden,’ was het antwoord.
Intusschen wandelden Emma en Albert naast elkander voort alsof ze wederkeerig bang waren dat de andere zekere snaren zou aanraken. Als om het verleden en de toekomst te ontvluchten, spraken zij breedvoerig over het tegenwoordige. Albert moest tot in de kleinste bijzonderheden vertellen wat hij van Louises toestand wist. Hij deed 't met volkomen ontkenning van gevaar of achteruitgang. 't Stond bij hem vast, dat ze spoedig weer beter zou zijn, en alleen met het oog daarop had hij vrede met de komst van zijn oom en Emma. Overigens was 't een gril van een zieke als zoovele andere grillen, waaraan men zijns ondanks gehoor moest geven. Emma zou zich met eigen oogen overtuigen dat hij gelijk had, niet als zij Louise voor 't eerst zag, maar als ze den eenen dag met den anderen vergeleek. Louise was nog niet hersteld, - dat zag hij zelf waarachtig ook wel, - maar niemand zou hem uit het hoofd praten dat ze vooruitging en dat was immers al mooi genoeg, vooral nu men den zomer tegemoet snelde....
Mevrouw Wolters ontving hare gasten in de huiskamer. Louise sluimerde boven op de ziekenkamer. Emy zat bij haar, doch zou, zoodra ze wakker werd, haar zeggen dat meneer van Duren en Emma gekomen waren.
Een half uur later bracht Emy zelve het verzoek over dat Emma, doch ditmaal Emma alleen, de zieke mocht willen toespreken. Meneer van Duren zou 't niet euvel duiden dat ze hem iets later ontving.
Emma was wonderlijk te moede toen zij Emy volgde om aan dat verzoek te voldoen. Ze had van den aanvang begrepen dat er een geheim achter den wensch, om haar te leeren kennen, verborgen was. Ze durfde 't niet onder woorden brengen en toch rilde zij er van terug. Had zij zich niets te verwijten indien de Oosterlinge vermoedens koesterde, die haar jaloezie ten top voerden? Zou zij met de hand op het hart kunnen zeggen, dat Albert haar onverschillig, ten eenenmale onverschillig was?
De deur van de ziekenkamer stond aan. Nog een paar schreden en Emma's oog rustte op een bleek maar onuitsprekelijk

{==344==} {>>pagina-aanduiding<<}

bevallig gelaat, dat onmiddellijk haar hart tot zich trok, een kind zooals ze daar in den hoogen stoel neerzat en tot haar opkeek als tot een wezen van hooger rang en orde. Is 't wonder, dat haar mond zich aanstonds plooide tot een glimlach vol medelijden en vriendschap, dat zij de tengere hand, die haar werd toegestoken, aan hare lippen drukte?
‘Och, laat ons een oogenblik alleen, Emy lief,’ klonk't zacht vleiend. ‘Ik heb vooreerst niets noodig en je hebt al den heelen morgen bij mij gezeten, niet waar, lieve?’
Emy begreep dien wenk, al begreep zij de bedoeling niet. ‘Ik kom heel gauw weerom,’ zei ze onder 't heengaan, ‘Ge moogt niet te veel praten, hoor.’
‘Ik zal heel zoet en gehoorzaam zijn. Geef juffrouw van Duren een stoel hier vlak naast me. Wij zullen fluisteren, lieve.’
Emy deed de deur toe. Ze waren alleen.
‘Geef mij uwe hand,’ zei Louise, ‘en luister even naar mij. Wij behoeven niet veel omhaal om elkaar te begrijpen. Ik zal spoedig sterven. Ik heb verlangd u te zien, opdat ik uit uw eigen mond zou kunnen hooren wat ik weten wil en weten moet. Al wat ik zeggen ga, heb ik met mijn vader en moeder overlegd. Ze meenen dat 't goed is en dat ik zoo handelen moet. Zeg mij.... hebt gij... Albert lief?.... O, ik weet dat gij hem moet liefhebben, want ge zijt met hem opgegroeid en ge kent hem, maar hebt ge hem zoo lief als ik hem heb? Ik heb u gehaat. Ik zei tot mij zelve dat gij mijn geluk in den weg stondt, want Albert kan zich niet losscheuren van het verleden. Ik heb nagedacht en gebeden tot ik u niet meer haten kon. Sedert verteerde mij een onweerstaanbaar verlangen om u te zien. Buig u over mij heen. Laat mij u een oogenblik in de oogen zien. Zweer mij, dat ge hem lief zult hebben, en dat gij nu en dan met hem spreken zult over zijn arme Louise.’
Ze trok Emma bij deze woorden zacht tot zich en staarde haar lang aan. Op eens was 't of haar een overtuiging, een zekerheid overmande, die al haar kracht verlamde en haar heiligste voornemens in rook deed opgaan. ‘Ge zijt schoon,’ fluisterde ze, ‘mooier dan ik.’... Daarop verbergde ze haar gelaat aan Emma's borst en weende.
Emma knielde naast den ziekestoel en hield Louise lang en innig aan haar hart geklemd. Zij streelde haar de lokken zoo-
{==345==} {>>pagina-aanduiding<<}
als wij dit bij kinderen doen. Ze begreep dat elk woord uit haar mond een dwaasheid zou wezen. Ze besefte op dit oogenblik dat de afstand tusschen haar liefde en die van Louise zoo groot was als die tusschen het koele Westen en het gloeiende Oosten. Zij, de mededingster, was in de oogen van dit kind uit het morgenland tevens haar meerdere. Indien er sprake was van strijd, dan was 't met ongelijke wapenen.
Doch wederom hief Louise het hoofd op en herhaalde zij hare vraag:
Zou Emma haar misleiden? Zij had daarvoor noch den moed noch het recht. Ze had zich zelve immers werkelijk niets te verwijten, want ze voelde zich volkomen op haar plaats en in haar rol. Maar ze kon troosten en wellicht een lichtstraal doen vallen op het bleeke gelaat, dat nu weer vertrouwend tot haar opzag.
‘Albert heeft u zoo innig lief,’ antwoordde zij daarom. ‘Kwel u niet met eenige andere gedachte. Indien er gestreden moet worden, dan is dit niet van u te vergen.’
‘Er wordt gestreden,’ was 't antwoord. ‘Albert zou aan zijn plicht zijn hart opofferen en ook gij zoudt geen stap doen om naar mijn kroon te grijpen, niet waar?’
‘Hoe komt ge aan die gedachte?’
‘En toch hebt ge Albert lief, niet waar; toch zoudt ge hem niet afgewezen hebben, indien ik.... u niet in den weg stond?’
‘In den weg stond! Lieve, gij staat niemand in den weg. Albert heeft uw woord en uwe liefde....’
‘Ik zal spoedig niemand in den weg staan, moet ge zeggen. Nu ik u gezien heb en uw vriendelijke stem gehoord, nu weet ik, dat 't God's wil is, dat ik heenga.... O, beloof mij dat gij hem recht gelukkig zult maken. Zoo gelukkig als ik hem zou hebben willen maken is onmogelijk, maar gij zult 't anders doen dan ik....’
Ze lei haar hoofd in het kussen dat den leuningstoel vulde en bleef Emma zoo aanstaren tot haar oogen van overpeinzing en zelfbeheersching toevielen. ‘Blijf dicht bij mij,’ fluisterde zij nog even, ‘kus mij als ik ingesluimerd ben, doch spreek geen woord met Albert.’

{==346==} {>>pagina-aanduiding<<}

De inspanning, welke het onderhoud met Emma haar gekost had, wreekte zich onmiddellijk op het zwakke gestel van Louise. Reeds den volgenden morgen schudde de dokter over zijn eigen profetiën en hoopvolle verwachtingen het hoofd en stonden allen, die haar dierbaar waren, om haar ledikant, ten einde door hun liefde en belangstelling mocht 't zijn, haar doodstrijd te verzachten.
Er heerschte een pijnlijke stilte in de kamer, slechts afgebroken door het wanhopend snikken van Albert, die aan den eenen kant van het ledikant geknield lag en zijn gelaat in zijn handen verbergde. Aan de andere zijde ondersteunde Emy het matte hoofd van de stervende, wier handen in die van hare moeder rustten. Meneer van Duren en Emma stonden op eenigen afstand en lieten voor den vader en de broertjes van Louise de ruimte aan het benedeneinde over.
Louise lag langer dan een uur bewegingloos. Nu en dan boog meneer Wolters zich over haar om naar haar ademhaling te luisteren en een kus te drukken op het klamme voorhoofd. Hij volbracht ook dit met een kalmte en zelfbeheersching waarmee zijn bleek gelaat in tegenspraak was, maar imponeerde daardoor al de zijnen. Hij wist hoe licht de hartstochtelijke uitbarstingen van droefheid de overhand konden krijgen, en wilde die zijn arm kind besparen.
Daar sloeg Louise de oogen op en staarde hare geliefden beurt voor beurt aan. Een weemoedige glimlach plooide zich om haar lippen. Met moeite maakte ze haar eene hand vrij en legde die zacht op het hoofd van Albert. Ze poogde te spreken maar de krachten begaven haar. Doch weldra hervatte zij zich. Haar hand gleed op het dek af, en toen Albert die greep en met zijn kussen overdekte, beantwoordde zij die betuiging van liefde en smart met een zachten druk. ‘Louise, engel,’ kreet Albert. ‘O God, zij kan toch niet sterven. Ik heb haar nog zooveel te zeggen, voor zooveel vergiffenis te vragen... Laat haar blijven. Laat mij haar gelukkig maken.’
Dezelfde glimlach van zooeven verlevendigde weer voor een oogenblik hare trekken. Ze liet haar eene hand in de zijne en maakte nu ook de andere vrij... Wat zocht die hand? Was 't haar bedoeling dat Emy haar grijpen zou en was 't genoeg dat haar vader en broertjes nu snikkend naast de vrouwen neerknielden om haar gerust te stellen, dat allen bij haar waren en dat allen haar liefhadden?

{==347==} {>>pagina-aanduiding<<}

Een oogenblik genoot ze blijkbaar van die gedachte. Beurtelings streelde zij de hoofden harer geliefden en een paar dikke tranen baanden zich een weg tusschen de wimpers, die zich gesloten hadden, als wilde zij dit tafereel voor eeuwig in haar herinnering begraven. Doch nog weder zocht haar hand rond, terwijl zij zich poogde op te richten om zich te vergewissen van de aanwezigheid van nog een andere.
Haar vader begreep de bedoeling. Haastig stond hij op en bracht Emma aan den kant van het ledikant. ‘Hier, lieveling,’ fluisterde hij Louise toe, ‘hier is Emma, wie gij zocht, niet waar?’
't Was op dat oogenblik alsof een zonnestraal het geheele tooneel verlichtte. De zonnestraal ging uit van het verheerlijkte gelaat van de stervende. Met een uiterste inspanning van krachten greep zij Emraa's hand en vereenigde die op haar eigen hart met die van Albert.... ‘Emma!.... Albert!’ fluisterde ze nauw hoorbaar.
't Waren haar laatste woorden. De geest had het lichaam verlaten. Ze had haar zware taak vervuld. Ze ging heen in vrede.

einde.



