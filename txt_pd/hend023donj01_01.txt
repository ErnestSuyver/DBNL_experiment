
   
        
           
               Don Juan
               Petrus Joseph Norbert Hendrickx
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Don Juan van Petrus Joseph Norbert Hendrickx uit 1855.
               
               
                   
                       p. 5: de kop is door de redactie tussen vierkante haken toegevoegd.
                       p. 11, 14: accolades verspreid over meerdere regels kunnen in deze digitale versie niet weergegeven worden. Daarom wordt de accolade hier, met bijbehorende tekst, op iedere regel herhaald.
                       p. 79: sleehts → slechts: ‘roep Don Juan... Ik wil hem slechts’.
                   
               
           
           
           
               hend023donj01_01
               DBNL-TEI 1
               
                   2016 dbnl
               
           
           
               
           
           
               
                   
                   exemplaar Universiteitsbibliotheek Gent, signatuur: BIB.BL.001975/27, scans van Google Books
               
               Petrus Joseph Norbert Hendrickx, Don Juan. Kennes en Gerrits, Antwerpen 1855
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Don Juan
               Petrus Joseph Norbert Hendrickx
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Don Juan
               Petrus Joseph Norbert Hendrickx
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-07-08
               
                   RK
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Petrus Joseph Norbert Hendrickx, Don Juan. Kennes en Gerrits, Antwerpen 1855
 
Zie: https://www.dbnl.org/tekst/hend023donj01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

DON JUAN.

{==2==} {>>pagina-aanduiding<<}

Er is aan de vereischten der wet over den letterkundigen eigendom voldaan.
Al de exemplaren voeren het handteeken van den schrijver.

{== afbeelding 
	
==} {>>afbeelding<<}
    


{==3==} {>>pagina-aanduiding<<}

DON JUAN
DRAMATISCH GEDICHT
DOOR
HENDRICKX.
Estote simplices............


- Nisi efficiamini siculi parvuli, non


intrabitis in regnum caelorum.


Evang.
ANTWERPEN.
1855.

{==4==} {>>pagina-aanduiding<<}

drukkerij KENNES en GERRITS, hochstettersstraat, 1428.



{==5==} {>>pagina-aanduiding<<}

[Voorwoord]

Noch de naam welke aan dees werk ten titel verstrekt, noch de persoonage die hem draagt en er in wordt ten tooneele gevoerd, zijn, zoo als men het ligt gelooven zou, naar willekeur, door de verbeelding uitgevonden. Trouwens, de Spaansche kronijken gewagen van eenen man die ‘DON JUAN TENORIO geheeten, de dochter des commandeurs GONZALO DE ULLOA opligtte en dien ongelukkigen vader doodde, daar hij, ter redding van zijn kind, den schaker wilde achtervolgen. Zoodanig was de maatschappelijke rang dien Don Juan bekleedde, van het volk vereerd en, zoo groot de invloed welken hij op zijne tijdgenoten uit mogt oefenen, dat de wetten tegen hem onmagtig bleven en hij, ongestraft en vrij, den togt zijner wanbedrijven voort mogt zetten. - Op zekeren avond, was hij met eene onbekende vrouw afgesproken, om elkander in de Franciskaner kerke van Seville te ontmoeten. Hij ging er heen en werd, nadien, nooit meer terug gevonden. Men beweert dat hij, ten dien tempel, in de grafkapel van den commandeur, dezes standbeeld godloos had beleedigd en hij, op heeter daad gestraft, ter plaats, den grond was ingezonken.’
Zoo als men ziet, is de sensualistische figuur van Don Juan niets anders dan de held van deze Legende. Uit haar zijn, dan ook, de litterarische voortbrengsels ontstaan waar in hij, als hoofdpersoonage, wordt vooruitgezet en wel namelyk: - het drama van een spaansch Franciskaner monnik, voor titel voerende: El Burlador de Sevilla, - datgene van Molière, mitsgaders de losbandige, doch magtige uitboezeming van Byron en het beroemde libretto, door Lorenzo Da Ponte, voor Mozart's weergaloozen Don Giovanni vervaardigd.

{==6==} {>>pagina-aanduiding<<}

Het huidige werk, - minstens voor wat de grondgedachte betreft, - moet even op die sage worden terug gewezen. Wy zeggen ‘voor wat de grondgedachte’ want, ‘voor wat de bewerking,’ deze heeft den loop gevolgd van onze droomen en werd geördend volgens eigenen aard, eigene zienwijs, eigene verbeelding. Tot dus verre mag dees gedicht afwijken van het heerlijke thema waar naar bovengenoemde Meesters hebben gewerkt, dat - zoo als het uit verderen uitleg blijken zal - het meestendeel der persoonagen welke wij op doen treden, beelden zijn waar van de handel en wandel, allegorischer wijze, deze of gene psychologische waarheid heeft te vertolken. Van dit punt uitgaande, kan men, met reden, beweeren dat, onder andere namen, als die van GONZALVO, DON CAESAR, FRANCISCA, LUIZA enz., verre van hersenschimmen te bestempelen, wezens kenschetsen die, in den vollen zin des woords, hun metaphysiek bestaan genieten. Zulks is zoo waar, Geachte Lezer, dat ge, bij voorbeeld, voor wat de twee eersten raakt, geenen stap in 't samenleven zet of de eene treedt u te gemoet en de andere gaat onzichtbaar aan uwe zijde. Schrijver dezes heeft het al eens beproefd en bidt God dat Hij u voor beider aanvechtingen behoede..... Libera nos a malo.
Nog ééne opmerking. - Uit den aanleg zelf van ons gedicht kan blijken dat het, ofschoon 't een volledig en op zich zelve staande geheel uitmake, dan toch, onzes inziens, eene onvoltooide eenheid is gebleven. Om wel te zijn, hoeft dees werk uit drie deelen te bestaan. Nu - worden de omstandigheden den schrijver gunstig, dan zal hij wel eens, op de twee huidige, het derde en laatste laten volgen.

hendrickx.

{==7==} {>>pagina-aanduiding<<}

ter

VERHEERLIJKING

van het

HEILIG AANDENKEN

mijner

EEUWIGLIEVE DOODE

MOEDER.

{==8==} {>>pagina-aanduiding<<}





{==9==} {>>pagina-aanduiding<<}

Opdragt.


‘Verslenst - de roozentuil der schoone kinderjaren 
‘En dood - de moederstam die hen zoo weeldrig gaf! 
‘Niets van mijn lente meer - dan nog wat dorre blâren 
‘Die het orkaan verstrooide en neêrwoei op haar graf! 
 
‘MIJN MOEDER!... Ach! haar bloed stroomt me in de kloppende àren, 
‘Nog maalt mijn trouwe ziel haar zoete wezen af.... 
‘Doch - ZIJ!... Ten Ongekende is 't droombeeld opgevaren... 
‘Een droombeeld... wat mij baarde en, hopend, mij begaf!... 
 
Eens sprak ik dus, zoo bitter twijflend, en de Smarte 
Sloeg toen de hand op mij en vrong me 't hijgend harte 
Tot mij een kreet van Hoop en Boet ontvloden was... 
 
Die kreet was deze ZANG. - U weez' hij opgedragen, 
O MIJNE MOEDER! en - dan zie hij langer dagen 
Dan de arme bloem die kwijnt op Uw verlaten asch! 



{==10==} {>>pagina-aanduiding<<}




{==11==} {>>pagina-aanduiding<<}

Zinnebeelden


voorkomende in het stuk.

GONZALVO.	- Het Ongeloof in Denkkracht. Beheerder der wereld en vernieler van Onschuld, Eenvoud en Trouw. Doet twijfelen door het woord (boeken, schriften, enz., door al wat tot den geest gaat.)
dezes KNECHT.	- Domheid, Lage driften. - Verbeeldt den minderen volksstand en is, als zedelijk vernielings-middel, ten dienste van het Ongeloof in denkkracht.
DON CAESAR.	- Het Ongeloof in zijne gevolgen op het karakter. - Hoogere stand in de samenleving. - Doet twijfelen door Daden en staat, als zedelijk vernielings-middel, ten dienste van het Ongeloof in denkkracht.
ANTONIO.	} - Ligte wijziging dier gevolgen.
HERNANDEZ	} - Ligte wijziging dier gevolgen.
DON JOSÉ.	- Het Bijgeloof in zijne gevolgen op het karakter. - Doet twijfelen door daden en staat, als zedelijk vernielings-middel, ten dienste van het Ongeloof in denkkracht.
DE KONINGIN.	- Wanliefde. Zedelijk vernielings-middel ten dienste van het Ongeloof, Beheerder der wereld.


{==12==} {>>pagina-aanduiding<<}

DON JUAN.	- Oirbeeld des jongelings bij zijnen intrede in het Samenleven. - Staat tegenover: den Twijfelgeest in denkkracht, het Ongeloof, het Bijgeloof, de Wanliefde en den Geilen Zinlust, van den eenen kant - en van den anderen, tegenover: het Geloof, de Liefde, Eenvoud en Onschuld.
FRANCISCA.	- Geloof, Liefde, Eenvoud.
LUÏZA.	- Geloof, Liefde, Eenvoud en Onschuld.
HELENA.	- Verbeeldt den Geilen Zinlust in Don Juan en vertoont de gevolgen van de vernieling aangerigt, op dezes hart, door het Ongeloof in denkkracht.
JOSEPHA.	- De Geile Zinlust in Don Juan. In haar ontwikkelt zich een der uiterste gevolgen van de vernieling aangerigt, op dezes hart, door het Ongeloof, Beheerder der Wereld.




{==13==} {>>pagina-aanduiding<<}

Voorspel.


{==14==} {>>pagina-aanduiding<<}

Persoonagen


van het voorspel.

DON CAESAR D'OVIÉDO,	prins der Asturiën, eenige zoon des Konings van Spanje.
ANTONIO D'ALICANTE.	} Edellieden vervallen tot roovers, makkers van den kroonprins.
HERNANDEZ.	} Edellieden vervallen tot roovers, makkers van den kroonprins.




{==15==} {>>pagina-aanduiding<<}


Eene spelonk op den top eens bergs, nabij Madrid. - Storm en diepe nacht. - Op den achtergrond, de ingang: tamelijk breede opening, langs waar de toeschouwer, later, bij het stillen van het tempeest, in 't doorgebroken Maanlicht, de verre woud- en rotsenkruinen van een woest en somber landschap gadeslaat. Telkens dit verdiep helder wordt, is het tooneel licht, in den schemerglans der manestraalen die, alsdan, langs den ingang, schuins in de krochte dalen. - Bij duisternis, de handelende Persoonagen, onzichtbaar.
DON CAESAR, ANTONIO, HERNANDEZ. (Op het voorplan).


don caesar. (aan Antonio en Hernandez).


Maar hoort ge niets?


antonio. 
De stormwind huilt vervaarlijk. 




hernandez. 
Voorwaar - 'k heb veel zien moorden, veel zien sterven, 
Doch nooit heb ik de klaagstem van de dood 
Zoo pijnlijk-treurig hooren kermen. Dat is 
Regt akelig. 



{==16==} {>>pagina-aanduiding<<}



don caesar. 
't Is mooglijk, dat, wat ik 
Daar even dacht te hooren, anders niet 
Dan der orkanen weeklagt zij... nogtans... 




antonio. 
Nogtans?... En wat dan zou het anders wezen? 
Laat zien?... 




don caesar. 
(Op geheimvollen toon). 
De kerel dien Don Juan tot zich 
Getrokken heeft om hem een meester in 
Zijn studie en een mededweeper voor 
Zijne ingebeelde zielesmart te zijn - 
Dien kerel die hem, niet een meester, niet 
Een vriend, maar wel een beul geworden is - 
Dien kerel heeft Don Juan voor de eerste maal 
Gezien, hier, in dees hol, daár, in dien hoek 
Waar ik iets dacht te hooren en - spot nu 
Met mij..... die kerel is een Toovenaar. 




antonio. 
Die zwarte Tabberd met zijn zwarten Knecht 
Door wien ge beiden, gij en Senor Juan 
Zoo laatst besloot, der Koningin, die niet 
Onaard'ge poets te spelen?... 




don caesar. 
Spreek dan stiller.... 
Gonzalvo....ja. 




antonio. 
Dan zeg ik amen op 
Uw vrees en 'k sla een kruis, tot naadre hoede. 




hernandez 
(ter zijde). 
Dit alles schijnt mij hier in het gesprek 

{==17==} {>>pagina-aanduiding<<}

Te vallen, als de bliksem in een kruidmijn. 
(Aan zijne makkers). 
Laat af met dweepen en komt meê. (Gaat ten achtergrond, naar den ingang, waar hij verder toeft.) 




antonio, 
van zijne standplaats, op het voorplan, aan Hernandez. 
Komt meê?... 
Dwingt mij de schrik tot kruisenslaan, hij mag 
Er vrij, me dunkt, met saamgevouwen hand, 
Hier op de knien doen kruipen. (Aan Don Caesar.) 
Senor - hebt 
Ge soms geen lust, gij, om eens op het heusch 
Verzoek des makkers, u, van rots tot rots, 
Met de afgestormde steenbrok, d'afgrond in 
Te laten donderen?... Wat mij betreft, 
Ofschoon een beulshand ligt me eens opknoopt zal me 
Die wandling nu toch van de galg niet redden. 
(Ontstopt de kruik die hem aan den gordel hangt). 
Dat borgt mij dees kalbas... Zoo lang die vloeit - 
Vertoef ik - en verhaal tot vaakverdrijf, 
Van spookerij. Daerover stofs genoeg: - 
Gedankt den Toovenaar met zijn Kabouter. (Zet zich de kruik tot drinkens aan den mond en laat ze ijlings, by moedelooze teleurstelling, zijgen.) 
Ellende..... tot den bodem ledig!..... (Pooze. - Na ze plotseling, bij vreveligen gebare, herstopt te hebben.) 
Dan maar 
Gespookt tot ik den dorst er bij vergete en 
Hernandez 't langer hier, van schrik, niet uit 
Meer houdt! - Welnu!... Doch zegt my eerst of zulks 
De waarheid is. - Nog laatst werd mij gezworen 
Dat hij - diezelfde zwarte, stomme Dwerg 
Die slechts bij ja- of neengeknik zich uit, - 

{==18==} {>>pagina-aanduiding<<}

Gonzalvo als zijn schaduw volgt, - hem tabberd 
En pij zoo handig oppoetst, als hij hem, 
Bij lijf en ziel, verdoemt - niet anders is 
Dan de eigen vleeschgeworden Satan die, 
Ten loon voor 't afgedane knechtenwerk, 
Der Heerschap, eerlang nog, den nek zal breken? 




don caesar. 
Antonio - wie u zulks heeft gezworen 
Is de eene of andere oude kroegbes wier 
Gelaster gij, hier in mijn bijzijn, niet 
Herhalen zult. Gonzalvo's page ken 
Ik voor een eerlijk man, 'nen deftigen 
Lakkei en, daar hij somtijds allerhoflijkst 
Den kroonprins wou van dienst staan, duld ik nimmer 
Dat men hem iets te kort doe in die eer 
En achting, waar hij, zoo van uwent- als 
Van mijnentwege, in zal gehouden worden. 
(Ter zijde.) 
Zou thans die dronkerd helsche magt hier niet 
Gaan tergen?... 




antonio. 
Ja?... kan wijn of schrik dus 't brein 
Begoochelen, dan zwijg ik best, te meer, 
Daar 't mij, by 't hooren zulker wondertaal, 
Nu is - of sliep en droomde ik daar ik sta 
En wake. ‘In Eer gehouden en in Achting...!’ 
Dat Wangedrocht, op sabbath-nacht geteeld 
Uit heks en bok?... (Stilte.) Welnu - 't zij zoo... 'k vereere 
Het vorstelijk bevel en lijk nog gistren, 
Dat hellekind bij u in eer stond en 
In achting, Prins, kan hij, voorwaar, bij ons 
Er ook in treden. Onder uw welnemen, 

{==19==} {>>pagina-aanduiding<<}

Nog gistren scholdt gij hem, en voor zoo een 
Gedrochtlijk iets uit, dat 'k toen, inderdaad, 
Bij twijfel, had geloofd of zoo een zwart 
Gerooste vel, die nare spraak door teekens, 
Dat uiterlijke eens wilden Baviaans - 
Verborgen toch de vuigste helgeheimnis. 




don caesar, 
mijmerend. 
Voor wat zij zoo al eerloos doet bestaan 
Moet slechts de wijnvaas verantwoordlijk blijven. 
En daarom nam ik het niet gansch ten euvel, 
Verstondt ge dus mijn woorden, gistren, mis... 
Ik schold hem uit?... Wel ja! wou ik mij vreken - 
Ik kon 't toch maar op wat ge, alstoen ook, zoo 
Alleen, en tot den bodem ledig brastet. 




antonio, 
aan Don Caesar. 
Wanneer ge dus den rol, door u gespeeld, 
Met dien der andren zoekt te wislen, ruil 
Dan ook, met een, uw titels en uw borze. 
Wij dronken niets - hij kon niet staan. 




don caesar. 
Heb ik...? 




antonio, 
invallend. 
't Gelag verteerd, ja, en gezegd nog erger 
Dan wat me een oude kroegbes zwoer en ik 
Op 't eerlijk man, den deftigen lakkei, 
Hier niet herhalen mag. 




don caesar. 
Hernandez, spreek 
Gij, heb ik...? 




hernandez, 
invallend. 
Ja, Monsenor, ja, ten ergste 
Den Zwarten, gistren, uitgescholden.... Doch 

{==20==} {>>pagina-aanduiding<<}

Wat geeft nu zulks dat gij er zoo belachlijk 
Om twisten zoudt?... (Komt van den ingang eenige stappen voorwaarts en geraakt, allengs, tot waar Antonio, op de linkerzijde des voorplans, van den beginne des tooneels, tegen de rotsenwanden leunt.) 
Als of die Hooggeduchte, 
In 't eind, toch wel iets anders zijn kon dan 
Een mensch, een Moor, een doodeenvoudig knecht 
Die, - lijk er algemeen, en niet ten onregt, 
't Gerucht van loopt - zyn Heer slechts dient, uit hoop 
Dat later dezes kunst, hem eens, ten loon, 
't Genot der spraak terug zal schenken. 




antonio, 
immer geleund tegen de rotsen op het voorplan; aan Hernandez. 
En 
Alzulken sprookjes kleeft gij aan? 




hernandez. 
Daar ze als 
Uwe opgaaf geen gezonde rede lastren? 




antonio. 
In dien gevalle, ofschoon zijns knechten kwaal 
Voortreflijk d'uitvoer zijner plannen diene, 
Ontbindt hij, eerlang nog, den armen bloed 
Zijn tong, om hem uw lof van kenner in 
Geneeskunst, op de daken te doen schreeuwen. - 
Wat men dien vriende al diets maakt!... Stomheid is 
Onheelbaar, Goede. 




hernandez, 
aan Antonio. 
Uit zenuwziekte ontstaan 
Kan stomheid, Heerschap, door 'nen zenuwschok 
Genezen worden. 




antonio. 
Oude wijven praat. 
Ik hou 't bij mijn gezegde. Delrio 

{==21==} {>>pagina-aanduiding<<}

Verhaalt nog meer van dergelijke kluchten... 
Gonzalvo, op zyn laatste reize door 
De wildernis, ontmoette den kabouter 
Daar zittend, stom als 't Noodlot, en alleen 
Te midden der... (Stilte. - Aan Don Caesar.) 
Waart gij het die daar spraakt, 
Monsenor?... 




don caesar. 
Ik?... Op Gods genade... doch - 
Wij staan hier niet gedrieën: 'k hoorde iets zoo 
Als hij... 




antonio. 
Begoocheling. Het dacht me... of noemde 
Men mij bij naam. 




hernandez, 
stapt eensklaps naar den ingang. 
Heisa! het weder stilt, 
De maan breekt door, genoeg gedweept: - komt henen. 




antonio. 
Dien God behoedt is wel behoed en hoeft, 
Uit schrik, den stortstroom van omlaag niet in 
Te wandelen. - Ik lach met Hel en Duivel: 
'k Voer heiligdom op mij... (Pooze.) Ter neer Gonzalvo! 
Ik duld dien naam zoo min 'k me er aan vertrouw. 




don caesar, 
met diepen zucht; half luid. 
En ik dan, Hemel!... 




hernandez, 
treedt ijlings, ongeduldig, weder de grot in. 
Neen - dat gaat nu toch 
Te ver. (Aan Don Caesar.) 
Monsenor, zeg mij, is die Man 
Dezelfde niet met wien, - om het bezit te 

{==22==} {>>pagina-aanduiding<<}

Heroveren der u onterfde Rijkskroon, - 
Ge in een verbond tradt dat u beiden, morgen 
Nog, eens moet maken in den uitslag van... 
Welnu... van wat ge samen zoo al vreemds 
Staat uit te voeren?... 




don caesar. 
Waar wil dát nu heen! (Aan Hernandez.) 
En dan? 




hernandez. 
Hewel - 'k begrijp niet, hoe ge, als 't kind 
Voor 't duister, nu voor 't enkel hierzijn siddert 
Van wien ge uw gansche toekomst hebt vertrouwd, 
Met wien ge zulk verdrag hebt aangegaan 
En door wiens toedoen het zoo verre kwam 
Of gij - soms ook die arme Senor Juan - 
Zijt beiden thans hem tot een werktuig dat 
Hij kan naar lust doen spelen of aan stuk 
Slaan, 't Schrift waardoor ge u tot het slagten van 
De Koningin verbindt, bestempeld met 
Uw naam en zegel, is toch immers, lijk 
Ge zegdet, in zijn magt? - Uit zulk een vrees 
En dergelijk vertrouwen vloeit nu, ten 
Gevolge, iets wat 'k naar echte weerde schat 
Wen ik 't, kort af, maar kluchtgen onzin noeme. 


(Staat weder nevens Antonio die immer, links, op het voorplan, tegen de rotsen is geleunde.)


don caesar, 
aan Hernandez. 
Is nu de litanie ten einde? 




hernandez. 
Ja. 



{==23==} {>>pagina-aanduiding<<}



don caesar, 
aan Hernandez. 
Dus wel; 'k had anders door een brave rossing 
Er ‘amen’ op geantwoord. 




hernandez, 
aan Don Caesar. 
En mijn dolk 
Dan ligt den zegen toegereikt. 




antonio, 
immer in liggende houding, aan Don Caesar. 
Laat hem 
Maar zeggen, jongen, hij is bang; om niet 
Te hooren wat gij hoordet, zoekt hij slechts 
Gedruisch te maken. 




don caesar. 
Neen, de vlegel is 
Bij drank. 




antonio, 
fluistert Hernandez in 't oor. 
Geen woord. Zijn beurs is dát toch weerd. (Stilte.) 




don caesar. 
Nu hale mij de nikker zoo... 




antonio. 
Zoo 't hier 
Niet spookt. - Thans heb ik 't ook gehoord. 




hernandez. 
Ik ook... 
't Was als een menschenzucht. 




don caesar, 
half luid aan Antonio. 
Ge zijt gewapend, 
Dan zie gij eens? 




antonio, 
leunt steeds tegen de rotsen. 
Och! 't kan soms iemand zijn... 
Een dronken schurk, bij voorbeeld, die zijn roes 
In gindsche holtens uitronkt en, als wij, 

{==24==} {>>pagina-aanduiding<<}

In 't droog, zoo 't nuchterworden opwacht... Eerst 
Geroepen... (Schreeuwen te gelijk: niets antwoordt.) 
'k Wil toch eens... (Begeeft zich, regts, naar de dieptens der spelonk. - Poos stilte. - Komt terug op het voorplan.) 
Geen ziel. (Herneemt zijne vorige standplaats.) 




hernandez, 
gaat naar den ingang. 
En ik - 
Heb hooren zuchten. (Ziet buiten de grot. - Op korzelen toon, aan Don Caesar en Antonio.) 
Licht de maan thans nog 
Niet hel genoeg dan dat ons, langer, om 
'nen Ingebeelden storm, en dús, hier zal 
Te schuilen vallen?.. (Stilte.) 




don caesar, 
schreeuwt. 
Zeg! komt nu eens hier! 
Komt nu eens gauw! en trekt uw degens, gauw!... 
Mij dunkt - ik zie twee oogen glinstren als 
Twee gloênde kolen... 




hernandez, 
van uit den ingang. 
Wat dan schort hem toch, 
Den dweeper?... 




don caesar, 
aan Antonio die hem is genaderd om te zien. 
En nu is het weêr verdwenen! 




antonio, 
aan Don Caesar. 
Hoor, Vriendjen, wen 't u lust met anderen, 
Den gek te scheren, doe gij 't met die Dona's 
Die aan de Zwarte Kunst gelooven moeten 
Daar gij ze eens, uit huns bruigoms armen, in 
Een kloostercel te toovren wist. (Wandelt). 
Senora 
Josepha, zou voor 't smaken van uw grillen 

{==25==} {>>pagina-aanduiding<<}

Soms beter vatbaar zijn dan wij. (Houdt stil bij den ingang, op den achtergrond, nevens Hernandez. - Steekt het hoofd buiten de spelonk.) 
Dan ja... 
Het weêr wordt helder... (Aan zijne makkers.) 
Zoo we dus maar gingen?... 
Ofschoon 't al over middernacht zij, konden 
Wij ergens den bokaal er nog eens op 
Doen klinken. 




don caesar, 
van zijne plaats op het voorplan. 
'k Zweer u dat ik het gezien heb! 
Twee barnende oogen, dáár, in gindschen hoek 
Waar iets daar straks gezucht heeft. 




hernandez, 
van uit den ingang. 
't Kan misschien 
Een wilde kat zijn? 




antonio, 
wandelt. 
Juist! dat moet het zijn! - 
Koom, gaan wij nu. - Het is een kat, een kat 
Zeg ik. 




don caesar, 
staat immer op het voorplan. 
(Ter zijde.) 
Bij gansch de Hel! ik durf er niet 
Voorbij te treden. (Luid). 
'k Wil nog luistren en 
Eens zien... Ook - 't zal nog stormen. (Stil). 
Dorde ik hier 
Maar uit te gaan. - Neen - 't is geen kat. 




antonio, 
wikkelt zich in zijnen mantel en komt op den voorgrond, naar Don Caesar. 
Dan maar 

{==26==} {>>pagina-aanduiding<<}

Geluisterd en gezien, tot morgen toe. 
(Vlijt zich tegen de rotsen, als tot slapens.) 
Wat men zoo al moet doen om zich, bij tijds, 
Den dorst een weinig aangenaam te lesschen!... 




hernandez, 
treedt terug in de krocht. 
Toch wonder! (Aan Antonio). 
Zie! hij spot met Hel en Duivel, 
Aan niets hecht hij geloof - en thans gelooft 
Hij alles. Toeft hij nog een enkel uur hier, 
Is hij zoo dapper Katholiek, dat hij 
Zijn purpren vorstenbed, uit zijn paleis, 
Zal ruilen voor 'nen ruigen stroozak in 
Een kloosterhol... O wonderteelend duister! 
Ik maak u morgen een Sonnet. (Gaat terug tot den ingang.) 




antonio, 
in zijnen mantel gewikkeld en tegen de rotsen geleund. 
Hij wil 
Niet luistren, Prins?... 




hernandez, 
van uit den ingang. 
Is het geen waarheid wat 
Ik zeide? 




antonio, 
dezelfde houding; aan Hernandez. 
Dat hij voor 'nen cellenstroozak 
Het vorstlijk dons zou laten, wen hij zich 
Nog lang hier ophield? 




hernandez. 
Ja. (Vangt aan het tooneel op en neder te wandelen, langs henen de rotsen, links.) 




antonio. 
Dat denk ik ook - 
Doch voor zoo veel gewaande stroozak lag 
In zeker sticht van Karmelieten-Nonnen. 



{==27==} {>>pagina-aanduiding<<}



don caesar, 
uitvarend. 
Dat gaat te ver! Daar straks nog schimptet gij... 
Wat is er tusschen mij en zeekre... 




hernandez, 
invallend; hij wandelt immer in vorige rigting. 
Deftig! 
Slechts over een paar uren legt hij ons 
Die heele liefdesavontuur voor oogen 
En 't is hem of hij niet gesproken had. (Staat stil. - Aan Don Caesar.) 
Het dunkt me, Senor, of uw leven hecht ge 
Toch aan een draadjen, waarlijk, al te broos. 
Wilt gij dit draadjen eens zien breken - neem 
Dan maar 'nen roomer wijns te veel. (Wandelt voort.) 
En dan - 
Vaarwel de jeugdge Prins der Asturiën... 
De gansche hoop van gansch een halve wereld, 
Verdorven en gevloekt - tot in den grave..... 
Dat kan een roomer wijn. (Gaat op het voorplan leunen, nevens Antonio, tegen de rotsen, links). 




antonio; 
aan Hernandez. 
Kan zulks één roomer, 
Dan drink gij 't nat bij potten, 'wijl Monsenor 
Zich aan het water zet. (Aan Don Caesar.) 
Hoor, tusschen u, 
Mijn Waarde, en zeekre Dona die ge soms 
Josepha heet en wij, de Senorita 
Tenorio, lag er voorheen - en ligt 
Er nog - een heim en nauw betrek, waarbij 
Het lieve kind, - 't is nog niet lang geleden, - 
Den schoonen naam verwierf van moeder, dien zij 
Helaas! voor eenen min bevalligen, 
In zeker treflijk Nonnensticht moest ruilen. 

{==28==} {>>pagina-aanduiding<<}

Het is ten minste zoó, dat het haar stiefvader 
Gewild heeft - daár, die vrome Senor José 
Del Guasco, dien men 's avonds, wen de Koning 
Zich ver van 't Hof, in bosch en dal, op jagt 
Vermaakt, soms met des Konings Ega, in 
Des Konings lustwaranden, onder 't loover, 
Gevaarvolle avondluchtjes scheppen ziet. - 
Wanneer ge, buiten weet haars vaders en 
Haars broeders, met die adelijke Dona 
Uw heime kennis aangingt, vondt gij ze aan 
'nen Andren uitverloofd. - Wie haar gemaal 
Zou worden, was diezelfste Hertogszoon, 
Don Henriquez De San Salvador, tot 
Wiens laste, ik u, ten slotte, verder iets 
Verhaal. - Wen gij uw Dona zocht te naadren, 
Was 't nimmer dan bij nacht - de zwartste liefst - 
En meest, langs 't zijden eerdief-laddertjen, 
Door 't venster. - Telkens haar de tweede vriend 
Bezocht, was 't slechts, bij vollen, klaren dage 
En deftig toegelaten langs de deur. 
En thans - daar niemand ooit u, over heg 
En hage, tot de Dona klautren zag, 
Terwijl elk wist, hoe voor uw medevrijer, 
Zelfs de eerepoort, steeds hoflijk werd ontsloten, 
Moest stellig, wat uit d'omgang met de Dona 
Langs 't koorden-laddertjen werd voortgeteeld, 
Het schuldeloos bezoeken langs de deur, 
Ter grieve worden en ten nadeel. (Aan Don Caesar die spreken wil.) 
Nog 
Geen woord! het spel ontknoopt - ik ben aan 't ende. 
Op zeekren morgend zou Don Henriquez 
De lieve eens gaan begroeten: Dona was 

{==29==} {>>pagina-aanduiding<<}

Verdwenen. Op 'nen andren morgend miste 
De San Salvador zijnen zoon: de jongen 
Werd nimmermeer terug gevonden. Nog 
Zoekt Vader voort en - bij mijn dolk - 'k geloof 
Dat hij veel beter doen zou, met 't zich maar 
Al spoedig optegeven en een zielmis, 
Voor d'armen Senor Henriquez, in 't een 
Of ander klooster aan te zeggen. 




don caesar, 
ter zijde. 
Gaan 
Die met den duivel om?... Ik heb hun zulks 
Toch niet verhaald....? 




antonio, 
aan Don Caesar. 
Welnu?... de bloote waarheid 
Is 't niet? 




don caesar. 
Wie heeft u zulk een nieuws ter hand 
Gesteld? 




antonio, 
lacht luid. 
Bravissimo! de wijnkalbas 
Is hem, in 't eind, de Léthé-vloed geworden! (aan Hernandez.) 
O! werd zij ons zoo eenmaal de Pactool, 
Hernandez, liet gij 't stieltjen ook niet varen?... 
Wij wonnen aan, in goud, bij 't bekerleêdgen, 
Wat hij daar in geheugen heeft verloren. 




don caesar. 
Zoudt ge gelooven dat uw spotternijen 
Den makker van twee roovers, uit den Prins 
Der Asturiën niet meer onderscheiden?... 




antonio, 
lacht immer. 
Wie ons dit nieuws heeft aangebragt? Wel gij 

{==30==} {>>pagina-aanduiding<<}

Mijn Beste, gij, gij zelf: 't is pas een uur 
Of twee geleden? 




hernandez, 
aan Don Caesar. 
Weet ge dan niet meer 
Dat, toen ge uit wantrouw voor u stappen, op 
De baan, onze armen tot geleiders naamt, 
Ge ons heel dit feit hebt uitgelegd tot in 
Zijn minste deelen? 




don caesar, 
aan Antonio en Hernandez. 
Sprak ik stil? 




ANTONIO en HERNANDEZ, 
te gelijk. 
Ja, ja! - 
O zeker, zeker! 




don caesar, 
aan Antonio en Hernandez. 
Moet ik u nu bidden 
Mij, voor 't bewaren van dit nieuw geheim, 
Uw riddereer als onderpand te schenken?... 




antonio. 
Die hebt ge. (Stilte.) 't Schijnt mij of het spooken heeft 
Thans Uit?... (Aan Don Caesar.) 
Hebt gij nog een gezucht vernomen?... 




don caesar, 
wandelt en spreekt tot zich zelven. 
Nu zij de wijn gedoemd en ik - gegalgd 
Wen 'k nog iets anders drink - dan wijn. 




hernandez. 
Zoo waar 
Ik leef, er grimmen mij niet twee, maar wel 
Vier oogen aan. - Laat zien wat dit bediedt.... 
(Heeft plotseling zijnen degen getrokken en is schermend naar de diepte der spelonk geijld. - Nachtvogels vliegen krassend door het hol.) 
't Zijn uilen! uilen!... 



{==31==} {>>pagina-aanduiding<<}



don caesar. 
Hoe is 't mooglijk!... wat 
Vermaledijd gebroed! 




antonio. 
Wie weet nu of 
Het geen daar vliegt de Meester van Don Juan 
Niet is: de Toovenaar Gonzalvo. 




hernandez. 
Juist! 
Een toovenaar is een Proteus die van 
Gedaant, lijk wij van kleêren, kan verandren 
En zich, soms ook, in zijnen echten vorm 
Vertoont. Kom aan - wij kennen nu den man. 


(Af, langs den ingang op den achtergrond.)


antonio, 
volgt Hernandez. 
Ja, ja, het duurde ruim... Waar blijft de Hospes?... 




don caesar, 
aan Antonio, achter wien hij aanstapt. 
Ik volg, ik volg.. 




antonio, 
treedt de spelonk uit. 
Ha goed, want 'k stik van dorst. 


(Don Caesar, na Antonio, af.)
EINDE VAN HET VOORSPEL.

{==32==} {>>pagina-aanduiding<<}




{==33==} {>>pagina-aanduiding<<}

Persoonagen


van het eerste deel.


DE KONING VAN SPANJE.

DE KONINGIN.

DON JUAN TENORIO.

Dom GONZALVO, een Alchimist, Don Juan's leermeester in de geheime Kunsten.

EEN STOMME MOOR, Gunzalvo's knecht.

Don JOSÉ DEL GUASCO, Spaansch Grande, Raad des Konings, stiefvader van Don Juan.

De Kroonprins DON CAESAR D'OVIÉDO.

Dona TERESA, Gemalin van Don Caesar.

FERNANDO, driejarig zoontjen van Don Caesar en Dona Teresa.

JUANNA, voedster van Fernando.

ANTONIO D'ALICANTE.

HERNANDEZ.

Dona LUÏZA, meisjen van omtrent de 6 jaren, zusterken van Don Juan.

FRANCISCA, eene maagd van 18 jaren, Hofdame en Opperkamerjuffer der Koningin vriendin van Don Juan.

De Hertogin FERNANDA DE SAN SALVADOR, verloofde van Don Juan.

Een HOOFDINQUISITOR des Spaanschen Rijks.

Eene Dwene,

Een Arts.

CHOOREN.

Staatsheeren, Hofdamen, Kamerjuffers der Koningin, Pagen, Bedienden, de Lijfwacht des Konings.


Het stuk speelt: in het Eerste Deel - in het Paleis des Konings, te Madrid; in het Tweede - op- en nabij een Kasteel van 't Hof, in het Pijreneesch Gebergte. - Tijdvak: de Middeneeuwen.

{==34==} {>>pagina-aanduiding<<}




{==35==} {>>pagina-aanduiding<<}

Don Juan.


Eerste deel.


Treurspel in drie bedrijven.

Eerste bedrijf.

Eerste tooneel.

Eene, Gaanderij van witte marmeren zuilen, verdiepsgewijze leidende tot de Lusthoven van het paleis des Konings, te Madrid. - In het verschiet - de opgang der Zon.
GONZALVO, later, DON JOSÉ.


gonzalvo 
- is gekleed in eenen zwarten tabberd en treedt langzaam op; alleen. 
Alweder dag... Alweder zonneluister... 
En waarom - nu - geen duisternissen meer?... 
Vervloekt.. zal dan die vreede kamp, in iets 
Zoo nauw verbonden, als Gedacht en Zin, 
Toch nimmer einden!... 
Daar - het zien diens Maanlichts 
Deed mij, van nacht, zoo wel!... Die heldre bol 

{==36==} {>>pagina-aanduiding<<}

Zoo rustig zilverstralend, hing daar aan 
Dat eenzaam etherwelfsel, als zoo schoon 
Een lijklamp wakend bij den sluimer der 
Natuur en d'eeuwgen doodstrijd mijner ziele! 
Ja.. doch afwislend dooft dat zachte rouwlicht, 
(Staat en ziet starlings in de dagende Zon.) 
En meest, nietwaar, stort gindsche Feesttoorts, op 
De treurtooneelen der martelie, al 
Des levens glans en - al des levens spot. 
............... 
Afschuwlijk en belachlijk raadsel!... Hoe 
Het Wezen met het Medewezen toch 
Dus huichlen kan!... Zelfs zulk een Wezen dat 
Misschien, verstandeloos en willoos, ja, 
Van 't eigen daarzijn onbewust, geene enkle 
Beweging maakt of het verraadt de hand 
Eens magtigren... (Staat immer den blik in het zonlicht gevestigd.) 
Die Zon - daar ginds in 't Oosten!... 
Wat ongewoon een pracht haar siert en in 
Hoe ongemeen een vreugd zij glanst!... 't Is om 
Mij 't koude philosofenhart, als dat 
Eens jongen dichters nog in gloed te zetten 
En te doen twijflen, of die schoone bol 
Werd toch, in 't hemelruim, voor 't heir der starren, 
Wat hier een koninklijke Bruigom is 
Voor de eedle Dochtren onzer Aarde... 
Doch - 
Gevloekt die luister en gevloekt die vreugd!... 
Het levend goud van al die stralen is 
Die luister, is die vreugd; bij stroomen vliet 
Die blijheid, vliet dit stralend pulver om 

{==37==} {>>pagina-aanduiding<<}

Mij heen - en spreidt zich niet hier over alles 
De schaduw eens ontzaggelijken geesels?... 
Een halve wereld, voetzuil van den troon 
Des landes, prijkt nu in dien feestglans - en 
De troon des landes kraakt hij niet?... 
Voorwaar - 
Zij kent heur pligt, die fiere Lichtvorstin, 
Uit gindsche starwoestijnen!... Schijnt het niet 
Of heden straalt ze, als wou zij 't krooningsplegt 
Eens vorsten huldigen die heerschen zou 
Op 't vaderland, weldoende, lijk haar gloed 
Op de aarde?... Nu - 't is zulk een vorst die van 
Den troon stort en het is de Dood die naar 
Den zetel klimt, om rouw en rampen rond 
Te zwaeijen, daár, waar zij, die schoone Zon 
En licht en leven giet... 
Zij kent heur pligt, 
Zeg ik, en - meesterlijk werd die begrepen... 
................. 
Kent zij heur pligt?... Ik zoek de duisternis: 
Ze baadt mij in haar glans?... Ik vraag haar niets: 
Ze omspat me van haar gloed?... Ze lacht me toe: 
Ik grijns haar aan?... In twijfel heb ik haar 
Bestaan ontleed en soms, door Loochening, 
't Geheim daar van gelasterd: 't is - of was 
Haar praal geschikt om heden mij alléén 
Te feesten?... En - ben ik het niet die over 
Het Land den geesel riep die er allengs 
Op neerzakt?... Ben ik 't niet die 's Landes troon 
Heb ondermijnd tot krakens?... ik - die morgen 
Het Koningdom er af ga donderen 

{==38==} {>>pagina-aanduiding<<}

Om de gekroonde Dood er heen te leiden. 
................. (Stilte.) 
Onpeilbre vragen... duistre kolk!... Hem duizelt 
Het hoofd wiens blik u wil doorgronden... Mij - 
Mij weez' hij licht... Welaan!... de bliksem dus 
Er in gesmeten: Α᾽ΝΑ᾽ΓΚΗ......... 
........... En morgen 
Zou dit mijn feit gepleegd, de Koningin, 
Of dood, óf levend, vrekend zijn of wel 
Gevroken. - Akelige en hooge Magt 
Van welk een ongekenden invloed!... Zie - 
Zoo een ontzaggelijk bestaan dat soms 
Geheele landen gaat doen wentlen in 
Den enklen val van ééne vrouw, 't heeft ligt 
Altoos door Caesars brein gedwaald, als eene 
Onvatbre hersenschim. Toevallig legt 
Hij het mij voor en - onherroepelijk 
Is 't vonnis van vorstin en onderdaan 
Geveld... Waarom?... Ik weet het niet. Had hij 
Me een ander offer aangebragt, het heil 
Zijns vaderlands bleef soms gevestigd; nu, 
Nu wankt het in mijn weegschaal. - Doch er was me 
Een offer noodig en - een bloedig offer... 
Beliegt me de Inspraak niet; bedroog ik me in 
De slotsom niet van mijn gevoelens of 
Gedachten over Hooger Kennis - dan 
Zal deze mij uit Bloedkleur tegenlichten. 
............... 
En waarom niet?... Ha! ha! mij is de kop 
Nu blank vergrijsd bij 't eeuwig Twijfelzwoegen, 
Mij droogt nu, uit onlaafbren wetensdorst, 

{==39==} {>>pagina-aanduiding<<}

In 't beendrenmerg, het laatste levenssap - 
Welnu - oud, stramgedacht, gevroet, mogt ik, 
Tot heden, dees alleen bestatigen: 
‘Twee paden slechts ten doel - langs Onschuld of 
Langs Boet en anders niet ter Waarheid.’ Ha! 
Het pad der Onschuld heb ik eens bewandeld, 
Eens! toen men mij in 't leliewit gewaad 
Der aangeboren reinheid droeg ter vonte... 
Welk vlammend Englenzweerd verzengde mij 
Dit kleed, als zelfs nog onder 's Priesters zegen, 
En sloeg me toen, nog met de flarden van 
De wieg om 't lijf, mijn Eden uit, tot in 
Die baan, langs welke ik doolde... en doolde... tot 
Mij eindlijk ‘bloed’ moest aan de voeten kleven... 
Tot daar ben ik geraakt... Nu wordt de weg 
Mij immer bloediger... Hij is het reeds 
Voldoende, dunkt me. 't Staal van Damoclès, 
Ten val gereed, op 't hoofd der Koningin; 
De bijl des beuls gewet voor Senor Juan 
En Caesar - en... Voor mij geen vrees. Ik ben 
Gewapend met dit aktjen waar hun naam 
Op staat, hun beider namen - niet de mijne - 
En 't afschrift, in elk hunner handen, moet, 
Ja, heden nog, terug in mijne magt. 
Ik acht het reeds als hun ontgoocheld. 
Dus - 
Die hel die sints zoo lang me in 't binnenst woedt, 
Wordt morgen in een hemel of - misschien - 
In iets nog erger dan die hel herschapen. 
'k Heb jaren lang naar 't woord van 't groot Geheim 
Gesnakt, en nu 't mij zou geworden - beef ik... 

{==40==} {>>pagina-aanduiding<<}

Is deze schrik geen voorgevoelen van 
Afgrijselijke zaken?... Is de Twijfel 
Dus beter nog dan Kennis?... 'k Weet het niet. 
Geloofde ik echter nog de stemme des 
Gevoels, antwoordde ik: ‘Ja, voor mij misschien’ - 
En uit meêdoogen voor mijne arme ziel 
Die in me rilt of naakte haar het uur 
Des scheidens - trad 'k terug... Terug?... Te ver, 
Mijn vriend! slechts is 't u nog gegund wat tijds 
Te winnen en het dagen des gevreesden 
Oplossingsdag, bij tooverlist en laag, 
Een wijl nog te bezweeren. 
't Zij. - De Kroonprins 
Heeft al de banen van den Twijfel reeds 
Doorloopen; voor den afgrond is die rijp: 
Hij sterve. - Onttruggel gij hem maar zijn aktjen. - 
Don Juan is slechts op weg. De magt zijns geestes 
Zal dezen onverschrokken voort doen treden; 
De fijne teergevoeligheid zijns harten 
Zal hem den voorttogt onnitstaanbaar maken. 
Daaruit een worstling tusschen Hart en Geest - 
Een worsteling die lang zal duren en, 
Waar in des Harten dood den zegepraal 
Des Geestes eindelijk verkonden zal. 
Don Juan zij nog behouden. - Voor zoo veel, 
Nogtans, ik mij zijn aktjen ook al buit 
Kan maken. - Hij reeds sterven?... Neen - zoo ijlings 
Wil ik die schoone bloem niet knakken.... Lijden 
Zal hij - in waarheid, zulk een smart kan niet 
Dan schriklijk zijn - doch mij wordt zij welligt 
Een bron van troost en laafnis; anderen 

{==41==} {>>pagina-aanduiding<<}

Zien foltren doet een martlaar goed... Dát wil 
Ik ondervinden. 
Meermaals heeft mèn mij 
Gezegd dat het den mensch zoo streelend is 
Zijn evenbeeld in menschen aan te treffen; 
Dat 't innigste genot der Vaderliefde 
Daár in bestaat, van in zijn kroost zich zelven 
Te zien herschapen. Nog werd mij verhaald - 
En soms ook mogt ik zulks gevoelen - dat het 
Niet immer een onaangenaam vertoog 
Is, in het strijdperk, 't bloedig worstlen van 
Toréador en stier, van dood en leven, 
Als rustige beschouwer aan te staren. 
Dan - onzes Leerlings ziele zal, nog eerlang, 
Het evenbeeld der mijne worden; 'k wil in 
Dien spiegel blikken en mijn zwarte binnenst 
Getrouw er in zien afgemaald; 't genoegen 
Dat spaansche harten in 't beschouwen van 
Lichamelijke folteringen vinden, 
Zal 'k in de zedelijke smaken; 'k wil 
Geloof en Twijfel, 'k wil Gevoel en Rede 
Om 't hart mijns kweeklings op zien kampen; 'k wil 
Dat hart - als eertijds 't schoone lijk van een 
Patrocles - heen en weder en zoo lang 
Gesleurd, gerukt, gemarteld zien tot mij 
Iets uit zijn lijden of zijn dood, de tolk 
Der rust in Kennis zij geworden. 
Goed. - 
Maar hoe daarom gehandeld?... dat 's de zaak! 
................. 
Juist. Liefde is 't doodend tegengif des Twijfels 

{==42==} {>>pagina-aanduiding<<}

En ja! de Liefde van Don Juan is groot... 
- Daar ligt de knoop. - Zijn Moeder, schoon weleer 
Gestorven, mint hij nog wanhopend teer. 
Het lieve zusterken, de jongere 
Luïza is me daar een zeekre borg voor. 
Francisca, 't min- en mijmerzieke maagdlijn, 
Vertreurt van lust en liefde, daar ze zit 
En denkt aan 't opgesmukte droombeeld des 
Beminden hartevriends, Monsenor Juan... 
Zijn Moeders graf moet hem een onverschillig, 
Zijn meisje, een walglijk voorwerp worden... Hoe? 
Die vrouw hem walgelijk?... Heel aardig! walgen 
Van derglijk iets, als voor welks tooveraanblik - 
Belachelijk genoeg - 't mij zelf soms wierd 
Of zou, bij 't invloedstralen zulker schoonheid, 
De Twijfelnacht me in glansend zielsgenot 
Verheldren?... Neen, dat niet. Laat zien... een korter 
En beter weg: die vrouw van kant. 
En dan?... 
De dwarrel der vermaken open en 
Hem daar eens braaf in rondgerukt, om door 
Bedwelming hem 't voorleen te doen vergeten. 
Doch nu - zijn liefde is naar zijn hart, gelijk 
De springvloed naar de bron terug gevlugt, 
En zal 't aan stuk doen barsten wen zij niet 
Meer stroomen mag... Welaan! zij stroom', zij stroome! 
Het meir der geile Wellust, ha! wie meet 
Diens diepte en wie toch zegt me of alle Min, 
Hoe rein dan ook, - ten ware dweepzucht tot 
Onstoffelijk, ze uit 't zingebied soms rukke, - 
Wie zegt me of alle Liefde vloeit niet, tot 

{==43==} {>>pagina-aanduiding<<}

Dien afgrond, even zoo natuurlijk, als 
Ze er ligt haar heimsten oorsprong uit erlangt?... 
Hoe 't zij - natuurlijk heen of niet - 'k gelast me 
Met ze er, voor goed, bij nader Twijfelstormen, 
Nog eerlang in te zweepen. 
Nu - terwijl 
De modderkolk van tastbaar Zingenieten 
Hem heel die zilvren bronwel slurpen zal 
Van 't ideale Zielsgenot; terwijl 
Dit eel en teer gevoel, dat, als die harpen 
Welke een gezucht des winds doet zingen, heden 
De minste aandoening nog beantwoordt, voos wordt 
En ter geringste werking onbekwaam - 
Maar altoos over alles redeneren; 
Hem 't raadselwoord van alles vergen; bij 
Demonstratieve reden, 't al hem uit 
Doen leggen - en - gelijk Gevoel en Liefde, 
Die minst bedriegelijke tolken van 
De Waarheid, hem dan zullen zwijgen, zal 
Hij twijflen en - dat is het punt waar ik 
Hem hebben moet. 
 
Dees is mijn plan des aanvals. 
Wat nu de middlen raakt - die hangen aan 
Mijn wenk. - Op morgen zou hij met Fernanda, 
De dochter Lopez' trouwen; 't is een Echt 
Van étiquette, een jeugdig paar te huwen 
Dat onderling, als kat en hond, zou aarden: 
Dus geen bezwaar in 't zelve te beletten. 
Francisca is zoo ligtgeloovend als 

{==44==} {>>pagina-aanduiding<<}

Zij minzaam is; 'k val nog al slim: dit beide 
Zal 't kind zich 't eigen graf doen delven. - Slechts 
Eén woord en het is klaar. - Don Juan die voedt 
Der Koningin 'nen afkeer welken deugd 
Hem insprak, vraakzucht hardt. Monsenor Guasco, 
Ofschoon hij daaglijks Misse hoorde en zijn 
Getijen, als een monnik, daaglijks las, 
Heeft zijne gâ, zijns stiefzoons Moeder, langzaam 
Door zedelijke pijnigingen dood 
Geteisterd. Zulks - en de geheimenis 
Der geile vlam die zoo 'nen laffen schurk 
Voor de eigen gemalin zijns eigen konings 
Doet branden, staan Don Juan zeer goed bekend 
En werden de oorzaak van dien afkeer. Wist hij 
Nu eens dat die beeldschoone jonge vrouw 
Niets dieper haat dan 't lastig bijzijn van 
Haar grijzen en jaloerschen man, de min 
Des ouden José, als die van een slaaf 
Verfoeit en dat voor hem, voor hem alleén, 
Dit gloeijend hart, van opgekropte liefde 
Zich, in den trotschen boezem, als een vuur 
Verteert!... Vooruit, mijn zwarte Lijftrawant, 
Mijn vrome dienaar in den geest des Kwaden!... 
Het brein des Meesters loeit van gruzaam feit- 
Beoogen: blind en onverschrokken, de arm 
Gereed ten onverbiddelijken uitvoer.... 
Want ja, bij alle duivlen, ik hou staan 
Dat mijn bestek een meesterstukjen is! 
Zoo de aanslag op haar leven lukt, dan stort 
Hij geile liefdetranen op heur doodkist - 
Zoo niet - weent hij die tranen in heur schoot 

{==45==} {>>pagina-aanduiding<<}

En, eerlang, zie ik hem de nieuwe Pâris 
Dier nieuwere Helena worden. (Stilte.) 'k Heb 
U, jongen, 'k heb u!... 't oor zal tinten dat 
Uw smart vernemen zal... een smart door mij 
U aangedaan... (Don José treedt op, in de diepte der gaanderij, en komt langzaam en ongemerkt tot bij Gonzalvo die, in bedenking, het voorplan op en neder wandelend, het volgende half luid opzegt.) 
Echt jammer toch, echt jammer! 
Zoo overschoon een ziel... Wen 'k er in ernst 
Aan denk... Welnu! aan 't werk! mijn doel zal ik 
Bereiken - 't weze dan al ook ten prijze 
Van zulk juweel aan gruis te slaan. 




don josé, 
aan Gonzalvo dien hij toenadert. 
Altoos 
Het brein gespannen, altijd denken! 




gonzalvo, 
verrast. 
Ha! 




don josé. 
Een philosoof is toch een aardig ding. 




gonzalvo, 
met hoofsche buiging. 
De ootmoedge dienaar uwrer Hoogheid, Senor. 




don josé. 
Maar zeg me nu eens aan wat dacht ge daar?... 
Ik hoorde u spreken van ‘aan gruis te slaan.’ 




gonzalvo. 
Aan wat ik dacht, Monsenor? 




don josé. 
Ja. 




gonzalvo. 
Ik dacht 
Aan velerlei en onder andre vroeg 

{==46==} {>>pagina-aanduiding<<}

Ik me, hoe hard men wel zou moeten slaan, 
Om zeekren diamant tot stof te krijgen. 




don josé. 
Foei! deedt ge zulks ik vrook het eel gesteente: 
'K hou veel van diamant. 




gonzalvo. 
Van dien toch niet, 
Monsenor. 




don josé. 
Welk een soort is 't dan? (Stilte.) 




gonzalvo 
Zou uw 
Grandessa hier welligt gekomen zijn, 
Om ook de Wijsbegeerte te studeren? 




don josé. 
Ho, ho! die gekheid zij en blijve gansch, 
Mijns stiefzoons! 'k Heb nog tijd om mij te doen 
Verdroogen, als een stok; om in een zaal, 
Te midden van uw ruige in folios 
En perkamenten, uit te zitten treuren, 
Gelijk een kerkuil in den nacht. Ofschoon 
Ik thans u de oorzaak schijn te zeggen van 
Don Juan's neerslagtigheid, moet ik bekennen 
Dat ik u zocht om daar eens de echte reden, 
Door u, zijn toevertronwde, van te weten. 
't Is morgen zijne bruiloft en - als 't ware - 
Verzelt hij morgen weêr een lijk ten grave. 
Zoo houdt hij zich. Waarachtig, 'k ben verlegen. 
Straks wordt het huwelijksverdrag gesloten. 
Wat gaat toch de Verlooide denken, treft 

{==47==} {>>pagina-aanduiding<<}

Zij hem in dergelijken toestand aan? 
Bij Godes Moeder! ik geloof dat het 
Hem in de hersens schort, en dat zijn Meester 
Ook beter weet dan ik, hoe hij met al 
Dat philosofisch dweepen tot zoo ver 
Geraakt is. 




gonzalvo. 
Senor - met uw hoogvereerd 
Welnemen - 'k denk ik dat de vader thans 
De geestgesteltenis zijns zoons waardeert, 
Gelijk een blinde die de kleuren oordeelt. 




don josé. 
'k Beweer dat al die boeken en papieren 
Hem 't hoofd zoo heet nog zullen maken dat 
Hij stapel gek er bij zal worden. Ik 
Bevond mij even daar in zijn vertrek. 
Wat doet hij? Toen ik binnentrad, grimt hij 
Mij aan, of ging hij mij verslinden; 'k stuur 
Hem 't woord toe: geene taal; hij slaakte een zucht 
En deed of hij een traan uit beiden oog 
Zich wischte. - Zijn dat nu geen gekke daden? 




gonzalvo. 
Zoo droefheid, gekheid is, dan ja. - Vergeef mij, 
Monsenor, maar ge kent uw eigen zoon niet. 




don josé. 
Zijn Meester kent hem beter, juist. - Zijn Meester 
Zal dus die handelwijs zijns leerelings 
Mij eens gelieven op te heldren. 'k Wacht. 




gonzalvo, 
De moeder van Monsenor Juan, Mevrouw 

{==48==} {>>pagina-aanduiding<<}

De gade zaalger uwer Hoogheid, was 
Hem eens het voorwerp van de teerste liefde. 




don josé. 
Haha! genoeg! ik hoor al waar ge heen wilt. 
Ha zoo?... omdat die vrouw gestorven is 
Blikt hij mij aan als ware ik de oorzaak van 
Heur dood geweest? 




gonzalvo. 
Neen, daarom niet. - Zijn zuster 
Dona Josepha was hem even dierbaar: 
Dit meisjen ook bestaat voor hem niet meer: 
Een klooster werd haar graf. 




don josé. 
Nu heb ik u 
Verstaan. - Haha! Ik had den kwant weleer 
Gedweegzaam moeten vragen hoe 't mij met 
De minderjaarge kindren zijner moeder 
Te handlen stond?... Daar ik de goedheid heb 
Gehad dat ding en hem der schand te onttrekken 
Die zij, losbandig, zich had over 't hoofd 
Gehaald, grijnst hij mij aan of ware ik zelf 
Zijn zusters schender? 




gonzalvo. 
Daarom niet. - Men gaat 
Voor immermeer zijn lot aan 't leven van 
Een vrouwe boeijen. Morgen treedt Don Juan 
Tenorio met zekere Fernanda 
In eenen echt dien hij met weinig vreugd 
Toch te gemoet ziet. 



{==49==} {>>pagina-aanduiding<<}



don josé. 
Ha! Daar hebben wij 't!... 
Dat is het, juist!... Haha! het lust den Senor 
Zich tegen zulk een huwlijk te verzetten? 
Mij - wil hij 't niet belijden doch u spreekt 
Hij 't hart regt uit?... Zoo zoo?... hij keurt dat af? 
Zoo?... daarom was hij mij zoo vriendelijk 
Daar straks?... 




gonzalvo. 
Neen - daarom niet. 




don josé. 
Het schijnt mij of 
Een spaansche Grande werd hier 't voorwerp van 
Uw hooggeleerden spot?... 




gonzalvo. 
Op geener wijze. 
Vroegt gij de reden niet van Senor Juan's 
Gedrag? 




don josé. 
Ken ik de reden nu? 




gonzalvo. 
Nog niet. 
Wanneer men iemand iets verschrikkelijks 
Heeft voor te disschen, doet men 't zoo op eens 
Niet, maar allengskens. - Wat ge dus voor scherts 
Aanzaagt was louter heuschheid. Wil Monsenor 
Nu dat verschriklijk iets vernemen, dan 
Blijft hem zijns stiefzoons handelwijs welligt 
Geen raadsel meer. 




don josé. 
En dan? 



{==50==} {>>pagina-aanduiding<<}



gonzalvo. 
't Gebeurt niet zelden 
Dat Senor Juan, bij schoone nachten, lust 
Schept in, alleen, dees praalwaranden rond 
Te dwalen. Een of tweemaal heeft hij daar 
Beschouwer van zulk een vertoog geweest, 
Dat, - wen hij u den indruk slechts die 't op 
Zijn geest gemaakt heeft moest beschrijven, - gij 
Gelooven zoudet dat de gansche Hel 
Toen onder 't loof moest losgebroken zijn... (Stilte.) 
Hebt gij misschien het ook gezien?... Ge wordt 
Er bleek van?... 




don josé, 
stamelt. 
Bleek?... Waarom zou ik daar bleek 
Van worden?... Wandel ik dan 's nachts ook daar 
Om er getuige van te zijn geweest?... 
Is dat de reden nu?... (Ter zijde.) 
Och hemel! 




gonzalvo. 
Senor! 
Dat is de reden nu. 




don josé. 
Maar wat dan is 
Er tusschen mij... en 't spooksel dat hij zag? 




gonzalvo. 
Soms veel betrek: doch 't was geen spooksel. 




don josé. 
Zoo? 
Wat was het dan?... 




gonzalvo. 
Een schrikkelijke zaak, 
Monsenor. 



{==51==} {>>pagina-aanduiding<<}



don josé. 
Gij wordt zinneloos, mijn vriend, 
Zoo gij 't alreeds niet zijt. Wat nu den andren 
Betreft - ga en vermeld dien dat hij morgen, 
In steê van den ontworpen echt te zien 
Volvoerd, wel eens zijn intreê in het een 
Of ander gekkenhuis zou kunnen maken. 




gonzalvo, 
buigt zich eerbiedig. 
Zulks ware 't zekerste voor u, Monsenor. 


(Af.)


don josé. 
alleen. 
Dat is een duivel!... 'k Ben verraden!... Hij 
Bespiedde ons, gistren avond, in den Hof... 
Mij dacht het wel!... Hij weet het: de andere ook!... 
Ik zie niet meer, 'k voel niet meer waar ik sta.... 
Ach hemel! heilge Moeder Gods! ach, zouden 
Zij het toch weten!... Heb 'k niet mis verstaan...? 
Dat is een duivel... Hoe hij zulks verhaalde - 
Hebt gij dit niet gehoord - en, lafaard! gij 
Verbleektet.... O! welk ijslijk mensch dat is!... 
Ja; bijt u thans de lippen tot den bloede: 
Zij weten het!.... Wat doen?... van avond is 
De Koning van de jagt terug... Wat doen?... 
Wat doen?... Getwee van kant... Ik ben verloren. 


(Langzaam af.)


{==52==} {>>pagina-aanduiding<<}

Tweede tooneel.

Een der zalen van Don Caesar. - Deur op den achtergrond; tafel in 't midden. - Gothische stoffering eener vorstelijke middeneeuwsche huishoudkamer.
DONA TERESA, FERNANDO op den schoot zyner voedster JUANNA, later DON CAESAR, ANTONIO.


juanna, 
aan Dona Teresa die, bij de tafel, in eenen leunstoel zit. 
Senora, zou 't u nog niet lusten uw 
Ontbijt te nemen? 




dona teresa. 
Neen, Juanna, zulks 
Is mij althans onmogelijk. 




juanna. 
Ach Dona! 
Ge zijt veel te gevoelig; wees verzekerd 
Dat zoo een overdreven weekheid van 
Gemoed, uw schoone welvaart, die ik boven 
De liefde van den besten ega hoog 
Toch schatten zou, wel eindlijk eens den steek 
Des doods zou kunnen geven. 




dona teresa. 
'k Voel het wel, 
Vriendinne, en nogtans zulks te denken doet 

{==53==} {>>pagina-aanduiding<<}

Mij goed: 't is zacht te lijden om een hart 
Dat men zoo teer bemint... 




juanna. 
En dat uw min 
Zoo mild beloont. Het is onwaardig! 




dona teresa, 
barst uit in tranen en bedekt zich het gelaat met beide handen. 
Neen! 
Nooit heb ik zoo iets toch van hem verdiend! 




fernando, 
op Juanna's schoot. - Aan zijne voedster. 
Het lieve Moederken, Juanita, weent! 
Is Vader dan weêr boos? 




juanna, 
staat op en gaat met het kind naar Dona Teresa. 
't Is waar, Senora, 
't Is waar... ge zoudt de tranen me uit het oog 
Doen springen... Kom, dan ween niet meer... ge krenkt 
U zelve meest... geloof me... en ook... het is 
Me onmogelijk zulks aan te zien. 
(Wendt zich ijlings ter zijde en weent ook.) 
Du snoodaard! 
Zoo 'n vrouw doen lijden!... 




fernando, 
staat voor zijn moeders knieën die immer, zittend, met bedekten gelate, stille tranen voort weent. 
Misenora, de 
Juanita weent... is Vader weêrom gram? 




juanna, 
staat nevens Dona Teresa. - Aan Fernando. 
Monsenor, zwijg en laat gij Moeder rustig. 




fernando, 
aan Juanna. 
Neen - 'k wil op mijner moeder schoot. 


(Beklautert Teresa's zetel.)


dona teresa, 
aan Fernando; zij zit immer neder. 
Kom hier, 

{==54==} {>>pagina-aanduiding<<}

Mijn lieveling... (Neemt den knaap op hare knieën. 
Ge zijt mijn duurste, gij, 
Niet waar Fernando? 




fernando, 
vaart eensklaps aan 't krijten daar hij het betraand gelaat der moeder heeft bemerkt. 
Booze vader!... ach! 
De bleeke Moeder weent!... Senora en 
Juanita weenen!... 




dona teresa, 
in blijde houding, aan Fernando die immer op haren schoot zit. 
Foei, mijn vriend, gij hebt 
Een braven vader... Dan - 't is niets... Kom hier, 
Mijn liefste, laat u zoenen en bedaren; 
't Is niets. (Houdt den altoos steenenden kleinen aan hare borst gedrukt.) 




juanna, 
staat immer nevens Teresa. - Aan Fernando. 
Monsenor, zwijg toch: ik hoor Vader. 




fernando, 
steeds in zijner moeder armen gesloten. 
Ik wil geen vader; moederlief alleen. 




dona teresa. 
Nu - wees getroost, als Moeders vreedzame Engel. 
Nog seffens moogt ge met Don Juan's Luïza 
Gaan spelemeijen, zoo ge thans aanminnig 
Senora tegenlacht, uit 't arme, helaas! 
Zoo roodbekreten ooglijn. (Droogt hem de tranen.) 




fernando. 
Gij ook weent, 
Mijn schoone, droeve moeder!... 




dona teresa. 
Neen, mijn Engel, 
Zie Moeder aan: haar zoetste glimlach zweeft 
Haar op de lippen, daar zoo milde liefde 

{==55==} {>>pagina-aanduiding<<}

Mij uit uw reinen, stralend' aanblik toch 
In 't hart dauwt... Niets verloren! alles in 
Mijn kind. (Omstrengelt den knaap, bij vurige omarming. Met een, gaat plotseling de deur open en Don Caesar treedt binnen.) 




juanna, 
ter zijde. 
Mij dacht het wel. 




don caesar, 
aan Juanna. 
Juanna, ga 
Hier uit - en lei mijn zoon meê. 




juanna, 
aan Fernando, terwijl zij hem uit Dona Teresa's armen opneemt die immer blijft zitten. 
Kom, Monsenor; 
Wij gaan Don Juan's Luïza toe. 
(Vertrekt en grijnst Don Caesar achterrugs aan. - Ter zijde.) 
't Wordt eerlang 
Hier stormen - doch men waakt, Genadig Vorst. 


(Af, met Fernando).


dona teresa, 
aan Don Caesar. 
Monsenor, is zulks nu toch wel gedaan?... 
Van nacht kwaamt gij alweder niet ten uwent. 
Zoudt ge inderdaad... O! dús te handlen met 
Een vrouw die u dan nog zoo teder lief 
Heeft, 't gaat te verre; vroeg of laat, dat moet 
Mij eens ten grave leiden. 




don caesar, 
aan zijne gemalin. 
Dona - 'k denk 
Dat gij 'nen sleutel van mijn boekzaal hebt 
Niet waar? 




dona teresa. 
Monsenor, ja; waarom die vraag? 



{==56==} {>>pagina-aanduiding<<}



don caesar. 
Is 't lang geleden dat gij in die zaal 
Getreden zijt? 




dona teresa. 
Van gistren, om den page 
Van Senor Juan een printboek te overhandgen 
Dat hij voor zijn Luïza had gevraagd. 




don caesar. 
Hebt gij de laâ des lessenaars dan niet 
Geopend? 




dona teresa. 
Neen - waarom? 




don caesar, 
ziet haar strak in de oogen. 
Uw spraak verraadt u: 
En ik zeg - ja. 




dona teresa. 
En ik zweer - neen! Ge kunt 
Me daagelijks wel droef heidstranen 't oog 
Ontpersen - nimmer toch een logen uit 
Mijn mond. 




don caesar. 
Hou op met spotten. - Geef het mij 
Terug... of hebt ge er reeds den zegel af- 
Gebroken en... gelezen? 




dona teresa. 
'k Weet, in waarheid, 
Niet wat ge voor hebt. 




don caesar. 
Dona - sluit die oogen 
Waar 'k daaglijks droefheidstranen uit kan persen, 

{==57==} {>>pagina-aanduiding<<}

Want anders zie ik dat ge liegt. - Wen gij 
't Nog niet gelezen hebt... 




dona teresa, 
invallend. 
Gelezen - wat?... 




don caesar. 
Dit perkament bestempeld met mijn zegel 
Dat ge in uw handen hebt... of hebt gehad. 




dona teresa. 
Monsenor, 'k weet niet wat ge wilt. 




don caesar. 
Indien ge 
't Nog hebt - dan geef het mij terug... en 'k zal 
Er u om minnen. 




dona teresa. 
Zoo 't onmogelijke 
Een voorwaarde uwer liefde zyn moet, haat 
Mij, haat uw teedre gade dan: - haar is 
Uwe ijskoude onverschilligheid toch reeds, 
Sints lang, ten vloek geworden. (Poos stilte.) 




don caesar. 
Wilt gij het 
Niet geven - dan verbrand het voor mijne oogen - 
En d'afgebeden haat zal ik, ten loon, 
U onbekrompen er om schenken. 




dona teresa. 
Senor!... 
'k Geloof, in waarheid, dat ge een nieuw manier 
Hebt uitgedacht om uwe vrouw te teistren. 




don caesar. 
Gij hebt het niet? 



{==58==} {>>pagina-aanduiding<<}



dona teresa. 
Monsenor, 'k heb u ‘neen’ 
Gezworen. 




don caesar. 
Dan verloor ik het op straat - 
En teekende mijn eigen vonnis. 
(Doet als of zocht hij iets van onder zijne kleederen voor te halen.) 
Ons 
Blijft echter nog een middel om de vraak 
Van 't Heilig Regt... die mij naar 't leven staat... 
En de eeuwge schand die reeds mijn naam beloert... 
Op eens hier hunne prooi te ontrukken. 


(Heeft ijlings een pistool uit zijne tesch getrokken en gebaard, of ging hij zich voor den kop branden.)


dona teresa, 
is hem toegevlogen; zij weerhoudt het moordtuig. 
Ai! 
Jezus Maria!... Caesar toch... o Caesar...! 
Ik heb het niet.... en zal.... u redden! 


(Zinkt, bezwijnend, ten gronde. - Stilte.)


don caesar, 
hij trekt eene bel. 
Gij - 
Mij redden?... Zoo ge kondet, ja, dat zoudt 
Ge... doch - te laat... Gij hebt het niet... nu zie ik 't: 
Uw laatste woord was waarheid. - Ik heb het 
Verloren. (Aan Juanna en eene Kamerjuffer die binnen ijlen.) 
Helpt Senora naar heur slaapzaal. 




kamerjuffer. 
Hoe bleek! Ach Heilge Maagd, wat let haar! 




juanna, 
over hare meesteres gebogen, ter zijde, aan de kamerjuffer. 
Vraag zulks 

{==59==} {>>pagina-aanduiding<<}

Monsenor - die verklare u 't best. (Beiden af, met de bewustelooze Teresa). 




don caesar, 
alleen. 
Nu is het 
Er meê gedaan. - Vaarwel de Kroonprins nu. - 
Kop af! zoo het in vreemde handen valt... 
Kop af, mijn jongen! - De eene of andre stond, 
Voor de Inquisitie en - dan voor den beul. 
(Gaat zitten.) 
Of wel... zoó zal het wezen. - Aan den disch 
Zult gij iets nutten en, dan plots, nog met 
Den drank of 't eten in den mond, als van 
Den bliksem neergeslagen, zielloos, uit 
Uw zetel tuimelen. Ontzet en gillend 
Zal men zich om uw lijk verdringen; wie 
Het gif u voor deed disschen, sidderend 
Van schrik voor de eigen huichlarij, zal staamlen: 
‘Mijn Zoon! wat let mijn Zoon?’ Een omgekocht 
Geneesheer eindlijk toegesneld, verklaart 
U wettig overleden en - betigt 
Een overval van uwen moord. - Zoó zal 
Het gaan. - De beul... dat 's voor Gonzalvo en 
Don Juan... Ik niet alleen dan toch: gedrieën! 
Gedrieën! Schoone troost!... 'k Ben reeds een lijk... 
Zij ook... hun naam staat ook gegrift op het 
Verdrag dat 'k heb verloren!... (Stilte.) 
Ik moet lachen: 
Zij ook!... daar wil hij zich bij troosten en 
Zich 't vreesselijk bedenken van 't verlies, 
Wat min afschrikkelijk door maken!... Ho! 
In smarte lachen is toch ijslijk, eh?... 

{==60==} {>>pagina-aanduiding<<}

Dan lach?... zoudt gij u zelven niet eens sparen?... 
Neen - 'k wil mij tergen: 'k moest dien akt dan zoo 
Verliezen!... God! bevroed en weet ik toch 
Wel wat ik zeg?... Verloren - daár - die akt 
Hij is - verloren, is in mijne handen 
Niet meer... Men klaagt mij aan... men grijpt me! 
(Vliegt op van uit den zetel.) 
Zulks, 
Bij alle doemnis, zal dan toch niet wezen! 
Mijn akt!... die akt!... die akt terug of ik 
Ben dood - verstaat ge - of ik ben dood!. (Stilte.) 
Nu spreek ik 
Als of bestool 'k mij zelven; als of had ik 
Hem niet verloren, niet door mijne schuld 
Verloren! (Laat zich weder in den zetel zijgen.) 
God!... soms gistren avond...! (stilte.) 
Zie - 
Iets troost me: ik voel dat ik mij zelven diep, 
Ja, grondloosdiep verachten kan... Zulks doet 
Mij goed... Kon ik daarbij nu weenen... maar 
'nen Enklen traan - mij dunkt... ik waar gered. 
Doch zie - ik lach - kan niets dan lachen, daar 
Ik toch zoo gruwzaam lijde en brande, als om 
In eenen traanvloed weg te smilten... Wee! 
'k Gevoel 't! mij arme gaat het reeds gelijk 
Den Duivlen uit de zwarte Helle... 
(Opgevlogen, bij verwilderden gebare.) 
Dood! 
Verdoemd!... Och God! och God!.... (Is plotseling als ontzield blijven staan, de hand op zijn dolkgevest geslagen, en den verdwaalden blik naar de deur gewend. Met een, heeft hij het staal getrokken en, bij verschrikkelijk teeken, een optredende Page de zaal uitgerigt.) 



{==61==} {>>pagina-aanduiding<<}



page, 
in de halfgeopende deur, aan Don Caesar, met bevende stem. 
De Hertog van 




San Jago. 
(Leidt Antonio binnen. - Af.) 




antonio, 
treedt op en ontdoet zich van zijn hertogelijk gewaad. - Terwijl hij het met gemaakte omzicht opvouwt en op eenen zetel nederlegt. 
Zóó moet men ze kunnen foppen! 
Om eens den Kroonprins slechts te naderen, 
Zich zelven ‘Hertog’ maken! (Na de kleedij te hebben afgelegd.) 
Daar ligt nu 
De hertog - (Wendt zich naar Don Caesar die immer, in vorige houding) met de bloote dagge in de hand, beweegloos blijft en Antonio ver wilderd aanblikt.) 
en hier staat de man. (Stilte; hij beziet Don Caesar. 
Hewel?... 
Wat is er gaande?... Braaf! hij wil eens weten 
Of ik voor schrik niet vatbaar ben. - Hewel 
Dan?... Zoudt ge gaarne lachen?... Steek dien dolk 
Dan weg. - Welnu?... Wordt ge dan gek of zijt 
Ge van Leviathan bezeten?... Bij 
Mijn ziel, ge komt mij als een Duivel voor. (Ter zijde.) 
Wat schort hem dan? 




don caesar, 
slaat zich moedeloos met den vinger op het voorhoofd. 
Het hoofd... Het hoofd. 


(Smijt den dolk in eenen der hoeken des tooneels en laat zich in eenen zetel zinken.)


antonio, 
aan Don Caesar 
Hoe? pijn 
In 't hoofd? 




don caesar, 
knarstandend. 
Ho! 



{==62==} {>>pagina-aanduiding<<}



antonio. 
Ja, mijn beste; 't oude liêken: 
Na vreugde, droefheid; 's avonds zich verblijden 
En 's morgends lijden; 's avonds vol van wijn 
En 's morgends dol van pijn. (Stilte.) 




don caesar. 
Antonio - 
Heb ik, bij uwe wete, niets van nacht 
Verloren! 




antonio. 
Ja. Een vijftigtal piasters. 
Hernandez won ze; niet ongaarne wou ik 
In zijne plaatse zijn. 




don caesar. 
Neen 't is iets anders. (Stilte.) 
Heb ik van nacht met u gespeeld? 




antonio. 
Dan hoor 
Nu! straks gaal hij nog zeggen dat wij hem 
Bestolen hebben. 




don caesar, 
stil. 
'k Weet niet meer wat 'k doe... 
't Geheugen weggebrast... (Luid.) Antonio - 
Hebt gij mij toen mijn brieventasch niet uit 
Zien trekken? 




antonio. 
Bij mijn kennis, neen. Waarom? 




don caesar. 
Of heb ik, hier of daar, niet laten gissen 
Dat ik ze bij mij droeg? 



{==63==} {>>pagina-aanduiding<<}



antonio. 
Uw brieventasch? 




don caesar. 
Ja. 




antonio. 
Ho! zoo nauw heb ik toch op uw woorden 
Geene acht gegeven, noch, zulks kunnen doen. 
De wijn had u dan onbarmhartiglijk 
Gehavend, heerschap. - Doch waar wilt gij heen 
Nu met die brieventasch?... Ge denkt soms, zoo ge 
Ze mist, dat ze u ontstolen werd?... Monsenor - 
De vrienden hebben u, van heel den nacht, 
Geen stond verlaten. 




don caesar. 
Dat bedoel ik niet, 
Neen, ver van daar! - Maar, zeg mij, ben ik soms, 
Op weg, niet eens gestruikeld of - gevallen? 




antonio. 
Gevallen? - ja! ge waart den nek gebroken 
Zoo we u een wijl slechts losgelaten, zoo we 
U niet gedragen hadden!... 




don caesar. 
Wat! ge hebt 
Mij moeten dragen!... 




antonio. 
Dragen, ja, u dragen. 
Zie, waarde Senor, - veel, onnoembaarveel 
Wil ik om uwentwille doen en wagen. 
Ge kent mij. Echter boodt ge mij nu goud 
Om, zoo als dezen nacht, nog eens de baan 
Van 't Satansch hol dier spookende uilen naar 
Madrid met u dús aftewandlen: 'k sloeg 

{==64==} {>>pagina-aanduiding<<}

Het af. - Dat was dan schriklijk zulk een stormen! - 
Nu had ik nooit een derglijk weêr beleefd!... 
En dat met u, mijn maat, die noch van gaan 
Noch staan wist. - Inderdaad, een dienst, als welken 
'k U daar bewees, moet op mijn Grootboek komen. 




don caesar, 
is opgestaan en wandelt het tooneel op en neder. - Ter zijde. 
Ze ligt dus op de groote baan... Mijn tesch 
Ontvallen met dit... (Luid aan Antonio.) 
En hoe hebt ge mij 
Gedragen?... 




antonio. 
Ha! heel zacht en gansch voorzichtig, 
Gelijk 't betaamde. 




don caesar. 
'k Vraag u: hoe? 




antonio. 
Ha... zoo: 
Hernandez - hier, ik - daar, en gij als Prins 
Die wat te veel.... in 't midden. 




don caesar, 
wandelt voort. - Ter zijde. 
Juist! mijn zak 
Ontsnapt. Ze ligt... of reeds is zij gevonden... 
Dan ben ik... Zoo ik eens deed zoeken?... Zoo ik... 
Te laat! 'k Ben dood. 




antonio, 
ter zijde. 
Hoe, duivel, 't hem gevraagd! 
Die helsche brieventasch!... 't Nog eens beproefd. 
(Luid aan Don Caesar die immer het tooneel op en af wandelt.) 
Ja, Senor, vriend, - gelijk ik zeide - makkers 
Die onderling zoo 'n diensten zich bewijzen 

{==65==} {>>pagina-aanduiding<<}

Zijn er niet druk gezaaid... Zij mogen zich 
Dus ook er om in eere houden... En 
Thans juicht weêrom het schoonste zonlicht dat 
Ooit drinkebroer hebbe aan zijn kan doen denken. 
Doch, haddet gij 't van nacht gezien! - Een storm 
Als welke ooit Pijreneeschen stortvloed uit 
Zijn bedding rukte en eeuwenoude stronken 
Ontwortelde of tot spaanderen aan stuk 
Spleet. - Zulks was ijselijk!... Zie, nooit vergeet 
Ik 't schouwspel dat mij 't oog trof wen de Maan, 
Bij wijlen, 't zwerk kloof en er, fledsch en doodsch, 
Dan zoo iets als een lichtvlaag over 't ruim 
Ging. Toen was 't mij een branding in den woude, 
Als of toch 't gansche Duivlendom er tot 
Een klis in handgemeen geworden ware.... 
God! welk een weder!... Regen, hagel, sneeuw, 
Wat weet ik! - 't alles van om hoog als uit 
'nen Draaikolk neêrgestormd, terwijl het vuur 
Des bliksems zijne slangen er door henen 
Joeg en het waarlijk scheen of al dat nood- 
Gesteun der zwoegende Elementen wierd toch 
Het sein van onzer allen ondergang... 
En nu - in steê van zulk tempeestgespook - 
Het frissche schoon diens lieven lentemorgends.... 
't Is of men, ginds om Hoog, met 't ondermaansche 
Den spot dreef. (Stilte.) 
Senor - weet ge niet wat uur 
Het is? 




don caesar, 
houdt stil; aan Antonio. 
Ge vraagt?... 



{==66==} {>>pagina-aanduiding<<}



antonio. 
Wat uur het is? 




don caesar, 
zet het wandelen voort. 
De beul 
Is bezig met zijn mes te wetten. 




antonio, 
ter zijde. 
Wordt 
Hij gek? 




don caesar, 
altoos wandelend; ter zijde. 
Het zoeken... 't zoeken is onmooglijk. - 
Kop af, kop af, zeg ik! 




antonio, 
aan Don Caesar. 
Komt ge van avond 
Niet ginder? 




don caesar, 
staat weder stil; aan Antonio. 
Waar? 




antonio. 
Wel daar ge u sints een week 
En taamlijk hupsch, mij dunkt, des nachts verlustigt. 
(Don Caesar schokschoudert en zet de wandeling voort. - Ter zijde). 
Verdoemde brieventasch! Hij stampt me nog 
Der zale uit, zoo ik 't vraag. - 't Ware anders en 
Zoo schoon gelukt! - Dat stormen en dat dragen, 
Kon iets op hem ooit beetre werking hebben?... 
Het was zoo fijn gelogen! - Helsche brieftasch. 
(Luid aan Don Caesar die immer het tooneel op en neder wandelt.) 
Zeg, jongetjen... 




don caesar, 
staat stil. 
Wat nu alweder? 




antonio. 
Leen 

{==67==} {>>pagina-aanduiding<<}

Mij eens een Spaansche Kroon of tien? 




don caesar, 
ijlt plotseling de zaal uit. 
Loop naar 
Den drommel... Spaansche Kroonen! 




antonio, 
alleen. - Hy gaapt hem na. 
Ja?... Zoo zoo?.. 
En thans zult ge voor goed gefopt: in steê 
Van tien telt gij me er eerlang honderd. - Hier, 
Don Caesar d'Oviédo meê, als borg 
Voor zijne munt. (Af, met den mantel van Don Caesar dien hij op eenen zetel vindt. - Pooze.) 




don caesar, 
treedt weder op. - Alleen. 
Ha, 't is u goed dat gij 
De deur verkoost, mijn kerel... Aan wat dacht 
Ik daar?. Die schelm met zijne Spaansche Kroonen... 
Niet zoeken, neen... Geen ander middel toch... 
Maar zou het wel verloren zijn?... Mij dunkt... 
Het schrift bevond zich toch niet in mijn brieftasch?... 
Mij dunkt... Zie - had ik nu geheugen, 'k ware 
Welligt gered!... Helaas, dus geen geheugen, 
Dus geene redding meer!... Geen redding meer?... 
Ben 'k dan reeds dood?... Zoo lang er leven is, 
Blijft er nog hoop; dat zegt men zieken, niet 
Ten onregt... Ik - ik lig op sterven, ja, 
Ik zieletoog reeds - 't vonnis wordt geteekend!... 
Doch... eene krisis... (Pooze; bezint zich.) 
Wacht eens... ‘in extremis Extrema...’ (ijlings blijgebarend.) 
't Hippokratisch Aphorismus, 
Het is of werd het slechts om mij geschreven!... 
(Stilte). 

{==68==} {>>pagina-aanduiding<<}

Zie... zoo 'k nu dorst... een onvoorziene slag, 
Van avond... of... nog eerder... (Stilte.) 
Snood bestaan, 
Voorwaar, dat mij daar zoo te binnen schiet 
En 't hart, van angst, doet in den boezem jagen!... 
Braaf zoo! - hij zoekt, en zoekt, en vindt het middel, 
Het eenig middel en - wen 't slechts den uitvoer 
Nog geldt: aan 't aarzelen! (Pooze.) 
Kom. Kort en goed. 
Laat zien: - Red ik mij met dien slag te wagen?... 
Gelukt hij, doe 'k nog meer... (Stilte.) 
Welaan... dus voort, 
Dus voort... (Langzaam af.) 




Derde tooneel.

De Tooizaal der Koningin. - Eene deur op den achtergrond; links, eene tweede. - Tafel, waarop, tusschen kleinoodenkistjens en allerhande juweel den tooi der Koningin betrekkelijk, een groot middeneeuwsch Roozekransen-snoer. - Verder, op eenige zetels, ettelijke voorwerpen van prachtig vrouwengewaad. - Naast de tafel zit Francisca, in mijmerende houding. - Zij leest in een bedenboek.
FRANCISCA, later, de KONINGIN, GONZALVO.


francisca, 
alleen. 
Niet verder meer die schoone woorden... 
(Sluit het boek en legt het op tafel.) 
Helaas! ik weet niet hoe 't mij, sints een tijd, 
In 't harte gaat - doch 't is of was me iets nakend.. 

{==69==} {>>pagina-aanduiding<<}

Ik bid niet meer, kan niet meer bidden, schoon 
't Verlangen dan al vurig zij en ik 
Mijn best doe om, in weêrwil van wat mij 
Dus angstig kwelt, verstrooit - dien zoeten pligt, 
Met liefde en aandacht, na te komen... Ik - 
Die immer, in gebed, bij lief en leed, 
Zoo zacht genoegen vond!... (Stilte.) 
De Roozekrans... 
Verlaten, dáár, op tafel, de arme Peerlen, 
Weleer de duurste gezellinnen der 
Verdrukte weeze!... Ach, dan koomt hier - weest mij 
Het nogmaals, gij, daar ge eens me toch zoo lief 
Waart en ge me ook zoo zalig wist te troosten!... 
Eens - o! toen kende ik Senor Juan nog niet - 
Eens spraakt ge mij, 'k verstond u, en zoo wel, 
Dat ik, ten dank voor 't zusterlijk meêdoogen, 
Niet zelden, mijn Vriendinnen, u, lijk thans 
Maar anders blijde, aan hart en lippen drukte. 
.................. 
En nu - hoe kon het zoo met ons toch keeren!... 
Nu - in het uur des biddens glijdt ge me als 
Belangloos door den mijmerenden vinger; 
Nu zwijgt ge, en spreekt mij nog een stem - ach zie, 
Daar mij uit elk koraal zijn vriendlijk beeld 
Toch tegenlacht - is het niet de uwe meer 
Maar de engeltaal des Lievlings die ik hoore... 
(Gerucht in eene naburige zaal. Werpt het snoer op tafel en staat eensklaps op.) 
Het sein van heur ontwaken, God!... Mijn taak, 
Is mijne taak naar wensch wel afgedaan?... 
Haar tooi?... Dus wel - 't ligt alles goed gereed: 

{==70==} {>>pagina-aanduiding<<}

Zij kome. (Gaat terug tot den zetel, na, een stond, by kommervol onderzoek, de tentoonliggende toiletvereischten te hebben gadegeslaan. - Neêrzittend.) 
Goede Heer! ‘Zij kome!’ Als of 't me 
Niet in de lenden rilde, bij het enkel 
Verbeiden Harer komst... Alweêr 'nen dag 
Beleven aan de zij der Koningin 
Als welke mij, alleen met mijn gemoed, 
'nen Langen nacht kan door doen weenen; - weêr 
Op minnelijken, slaafschen toon het leed 
Dier vrouw geheeld, dat gruwzaam driftenzwoegen, 
Terwijl, en angst, en opgekropte spijt 
Den kreet der verontweerdiging mij in 
Den gorgel smooren!... Ik gevoel het, ach, 
t' Ontbreekt mij ook aan lijdzaamheid - doch, faal ik, 
Ter boete weze mij de Smarte... Wat ik 
Om zijnentwil, van Haar, nog gisteravond, 
Had uit te staan!.. Zulks, 't lot van elken dage.. 
En, met dit al, de zachtzin, de gemoedsrust, 
Mijne arme, schoone Deugd, die 't meeste lijdt. 
(Stilte. - Staat op; diepmijmerend.) 
O! 'k ben toch krank, wel krank ten lijden!.. 
Wen ik 
Het naga... 'k zou mij oefenen ten goede, 
Het alles vroom, in Godes name, dulden... 
Dus klagen - en zoo teer bemind!.. Helaas! 
Is het dan niet, alleen om ons, dat hij 
Fernanda's hand zal weigren?.. (Stilte.) 
Arme jonkvrouw! 
Wat mij den heillach op de lippen zendt 
Doet haar ligt eenmaal bittre tranen storten!.. 
(Stilte. - Plotseling met treurigblij gebaar.) 

{==71==} {>>pagina-aanduiding<<}

Nu - 't worde mij naar 's Heeren welbehagen... 
Aanveerdt hij ons tot gâ, 'k zal hem, als zijn 
Slavinne dienen; wil hij 't anders... (Gaat, bij wankelenden tred, naar den zetel. - Neêrzittend en zich het gelaat met beide handen bedekkende.) 
O, 
Hoe pijnlijk toch de vreugden aardscher liefde!... 
Een hemelzoet genot streelt mij den zin 
En tevens, daar 'k der toekomst aandenk, is 't me 
Of ging mij 't hart, van lust en weemoed, breken. 
(Stilte. - Vat weder het Paternoster van tafel en beziet het met langen betraanden blik.) 
Dit snoer... mijn Roozekrans... mijn vroegere al... 
Helaas, of gij me nog als eertijds waart 
Ten eengen troost, ter liefste hope!... Als eertijds!... 
Ha! toen mogt mij der beden heul nog falen, - 
Toen noemde zij me nog ‘haar Engelinne’ 
De zachte Vrouw die mij de tranen van 
De kinderwangen zoende, - toen nog was ze, 
Bij haar Francisca, Moeder!... Ja! - maar toen 
Ook kende zij, ter wereld niets, Francisca 
Dan harer moeder liefde!... Ach! wee mij arm, 
Verlaten, kindlijk ding... zoo ik den schat 
Dier liefde nog bezat zou ik een vreemde 
Om de aalmoes van zijn min niet moeten beedlen. 
................ 
Ach Moeder! Moeder!... weêr gedenk ik harer!... 
Dan laat mij - bidden - denken dat me nog 
Een moeder lief heeft, want, op aarde alleen 
Te zijn is voor zoo jong, zoo zwak een maget 
Gelijk ik, arme, het nog ben, dan toch 
Te vreed eene beproeving. (Stilte. - De Koningin, in slaapgewaad, treedt binnen langs de deur des achtergronds. - Francisca staat op.) 



{==72==} {>>pagina-aanduiding<<}



koningin, 
gaat naar haren zetel en zet zich neder. 
Dag Francisca?... 
Heeft onze goede Kamerjuffer en 
Vriendin 'nen aangenamen nacht gehad? 




francisca. 
Vergeef... Senora... 't is aan mij... 




koningin, 
invallend. 
Mij zulks 
Te vragen?... Neen. Sints gisteravond zijn 
De rollen hier verwisseld... Ook ten andren, 
'k Wou u de pijne sparen mij een vraag 
Te doen wier antwoord uw gezondheid letsel 
Had toegebragt. 
Er valt me daar iets in... 
't Is waar; ik heb een Camarera noodig 
Die mij de les soms voorlegt, want, niet slechts 
Verleerde ik al de pligten van den echt - 
'k Verwaarloos zelfs die der beleefdheid. - Neem het 
Niet kwalijk op, Francisca: 'k had u eerst 
Naar uw gezondheid moeten vragen. - Wel, 
Mevrouw, hoe stelt het die gezondheid?... Is 
Men nog altoos zoo treurig over de 
Verliefde grillen eener koningin 
Van Spanje? 




francisca. 
Dona - zoo 'k in iets misdaan 
Heb, wil het mij... 




koningin, 
invallend. - Zij is immer gezeten. 
Dan hoor nu! Zij in iets 
Misdaan! Haar zorgen voor mijn welzijn kent 
Geen palen! Gistrenavond nog ontzegt zij 

{==73==} {>>pagina-aanduiding<<}

Haar eigen koningin het bijzijn van 
Een man... Gij iets misdaan?... - Zie dat is weder 
Een fijne les. - Vergeef mij: ik vergat 
Uw oordeel in te roepen over de 
Gedweeheid die 'k u gistrenavond heb 
Getoond. - Het is dan ongelukkig: heden 
Vergeet ik alles... Nu - 't is toch te veel 
In 't hoofd te hebben... eerst uw lessen - dan 
De liefde van Don Juan en dan nog ook 
De schande zulker min. - Nietwaar, Mevrouw, 
Het is niet wel zich door alzulken drift 
Te laten medeslepen?... Wonderbaar! 
Thans is mij niet ontgaan dat zulks niet goed 
Gehandeld was!... 
Welnu! ge zult me die 
Ligthoofdigheid vergeven, is het niet?... 
Beken 't met mij toch: aan zoo velerlei 
Te denken moet een magtloos vrouwenbrein, 
Als dat van een Vorstin die zelfs nog van 
Heur Camarera's dient te zijn geraden, 
't Geheugen - soms ook wel 't verstand - doen falen. 
In waarheid, 't is om alles te vergeten, 
Tot zelfs dat hier de Koningin van Spanje 
In 't bijzijn van een kamerjuffer zit 
Die wacht om Haar een lesse voor te disschen. 




francisca. 
Ach, Dona, om des Hemels wil, spreek mij 
Dus niet meer aan! (Stilte.) 




koningin. 
Het zien van gindschen zetel... 
Is mij te veel. - Draag hem... Dan wacht... Ik zelve 

{==74==} {>>pagina-aanduiding<<}

Zal 't doen. (Staat op om den zetel te verplaatsen.) 




francisca, 
volgt hare meesteres. 
Senora - geene hand daaraan! 
Heb ik de liefde der Vriendin verloren, 
Mij blijft dan nog 't genoegen van, als eertijds, 
De dienaresse mijner Koningin 
Te zijn. - Waar wil uw Majesteit dien stoel 
Gedragen hebben? (Stilte) 




koningin, 
bedenkt zich. 
... Laat hem staan. - Roept hij 
Of niet mijn huwelijk mij in 't geheugen - 
Ik lig voor immermeer toch aan den band. 
(Is weder gaan zitten. - Pooze.) 
Francisca?... treed eens nader?... (Francisca begeeft zich bij de Koningin.) 
Hoor. - Zoolang 
Ik leef, schonk ik nooit schepsel een vertrouwen 
Als welk ge steeds bij mij geniet. - Ge weet het: 
Wat mij, het hachlijkst zelfs, in heimleed op 
Het hart ligt, stort ik in het uwe en, God 
Zij mij getuige, 'k acht het veilger dáár 
Bewaard dan in mijn eigen boezem. - Loochen 
Het niet, want ik zeg ‘ja’ en zweer dan mijn 
Bevestgen. - 'k Ken uw aard en daarom ga ik 
Dus op u voort. - Dat doe ik onbeducht 
En geerne, want - ik weze dan al wie 
Ik ben - ik min de Deugd, geloove er aan 
En huldig haar, in zoo te handelen 
Met wat hier, als haar zuiverst evenbeeld, 
Aan mijne zijde staat... (Stilte.) 
Maar toch, hoe vindt 

{==75==} {>>pagina-aanduiding<<}

Ge zulks?... Een jong en onbedreven maagdlijn 
Dat mij, de groote, hooggeduchte Vrouw 
Verneedren en verderven kan, als een 
Onedel iets?.. Spreek gij daertoe een woord, 
Francisca, en dat's zoo. - Dan ach! ge zijt toch 
Een echtgoed meisjen, een lieve maget, ja, 
Een allerminlijkst kind... Wel wilde ik van 
Eene andre kunne zijn, en louter om 
't Genoegen eens te proeven waar zich hart 
En ziel in moeten baden, telkens men 
Den puikschat dier zoo schoone, zwarte lokken, 
Bij mannenblikken, aan vermag te staren. 
Uwe oogen! - dan bezie ons eens, wees niet 
Beschaamd - uwe oogen, daar, die lieve, bruine 
Englinnenoogen die, zoo even nog, 
Te zedig zich verscholen achter dit 
Zoo fijn, zoo blauwgeaderd gaas waaraan 
Hun wimper wipt - die oogen zwemmen u 
Zoo melankolischzoet in 't bleek gelaat, 
Die oogen komen mij zoo minlijk voor 
Dat iedermaal - zulks zaagt ge soms, Francisca, 
En nu kunt gij het weêr bemerken - zij 
De mijne ontmoeten, ik onwillig, met 
'nen Glimlach van genot en liefde, ze 
Ten vriendlijkst tegengroet. (Francisca glimlacht.) 
Uw lipjens! - daar 
Uw roozenlipjens die, zelfs roerloos nog, 
Den lof des Maagdoms zingen, hebben mij, 
Bij poozen, het verlies des eerenaams 
Van maget doen betreuren, wijl ik ze u 
Als vrouwe dorst benijden. - Uwe stem!... 

{==76==} {>>pagina-aanduiding<<}

Ach! wen het feest aan 't Hof is hoort ge wel 
Dat gij een frissche zangster zijt. - Uw leest, 
Uw aanzicht, gansch uw lichaam!... ach, Francisca, 
Ge zijt een minlijk kind!... - Maar waarom trouwt 
Ge niet?. 




francisca, 
onthutst. 
Ik weet het niet, Senora. 




koningin. 
Ik - 
Ik weet het wel. 




francisca. 
Waarom, Senora? 




koningin. 
Hoor - 
Ge zijt wel schoon, dat 's waar, maar nimmer toch 
Zal iemand u de hand in Spanje vragen: 
Gij hebt een groot gebrek. 




francisca. 
Ja, Dona? 




koningin. 
Ja, 
Francisca, ja: gij hebt een steenen hart... 
Bekreun u echter daar niet mede. - Er staat in 
Mijn slaapsalet een treffendschoone Venus. - 
Die schoonheid kan er niet aan doen, dat zij 
Slechts marmer zij. - Hoewel van steen (gelijk 
Uw harte) mag zij, even ook als gij, 
Door hare vormen nog het oog bekoren. 




francisca. 
Senora... zulk een vreede spot heb ik 
Nog nooit gehoord... Dit heb ik niet... 



{==77==} {>>pagina-aanduiding<<}



koningin, 
staat plotseling op en vat Francisca nij dig bij den arm. 
Is het 
Niet waar? Kent gij mijn lijden niet? Hebt gij 
Mijn zuchten en mijn smeeken niet vernomen?... 
Mijn tranen op uw vingren niet zien biglen?... 
En weet ge niet dat gij, en gij alléén, 
Die hellesmart in hemelvreugde kunt 
Herscheppen?... Kent ge Senor Juan dan niet?... 
Hebt gij me, gisteravond, mijn verzoek 
Van hem in mijne zalen eens te roepen 
Niet afgestaan?... En heeft Francisca, door 
Dien enklen ‘neen’ haar Meesteres niet doen 
'nen Nacht beleven lijk men slechts er in 
De helle door kan brengen?... Nu! hebt ge 
Geen stalen tiegrenhart?... Nu! loog ik, toen 
'k U zegde dat er vrouwen zijn die in 
't Gewaad der koninginnen voor den voet 
Van vrouwen kruipen die de liverij 
Der slaven dragen?... Ben ik 't offer niet 
Dat Liefde heeft gevonnist om hier van 
Mijne eigne dienstmaegd afgemarteld - en 
Veracht te worden? 




francisca, 
weent en rukt zich uit de hand der Koningin. 
Dona! Dona! Neen! 
Dat is te vreed! Dat gaat te ver! Mijn God, 
Dat gaat te verre!... wee!... (Wendt zich ter zijde en snikt.) 




koningin. 
Francisca... duurbre!... 
Weet ge dan niet - hoe zeer ge mij doet lijden 




francisca, 
snikt. 
Senora! Misenora! 



{==78==} {>>pagina-aanduiding<<}



koningin. 
Noem mij uw 
Vriendin. Ik heb u lief nog; lief zult gij 
Mij immer wezen - maar gij ook dan wees 
Mij een vriendinne: staak uwe folteringen! 




francisca, 
altoos weenend. 
o God! (Stilte.) 




koningin. 
Francisca... minlijk kind... ach, dat 
Ik u omhelze!... Hartverscheurend is 
Het u zoo weenend aan te staren... Pleng 
Geen tranen meer: uw maagdlijk schoon heeft die 
Niet noodig om mijn medelijden in 
Te roepen en mij mijne dwaasheid te 
Verwijten. - Ween niet meer, Francisca, ween 
Niet meer. - Der onschuld reine wezen, om 
In eigen schoonheid uit te stralen, hoeft 
De pijnelijke tooi der Smarte niet. 
Laat zulks den vrouwen wier ontglanst gelaat 
De teekens voert van 't innig driftenzwoegen; 
Laat zulks aan mij, Geliefde, laat aan mij 
De zuchten, laat aan mij de tranen en 
De zieleschokkende gebaren van 
De Hoop die met de Wanhoop kampt, - opdat ik 
Uw boezem eens vermurwen moge en u 
Verpligten, om toch eindlijk eenen paal 
Aan 't onverduurbaar harteleed van uw 
Vriendin te stellen. - Ach! mij arme, wee 
Mij! (Weent) 




francisca. 
Mogt ik, Dona... kon ik!... (Poos stilte.) 



{==79==} {>>pagina-aanduiding<<}



koningin, 
ziet haar aan met betraanden ooge. 
o Francisca... 
Tot in den nacht zelfs moet de Koning hier 
Afwezig zijn... Francisca, roep eens den 
Geliefden, roep Don Juan... Ik wil hem slechts 
Eens zien - zijn taal eens hooren, eer hij in 
Den echt treedt; niets, niets meer: ge zult er van 
Getuige zijn... 




francisca. 
Helaas, Mevrouw! - 




koningin. 
Francisca! 
Verkoren bloeme uit Spanjes lustwaranden... 
Francisca! minlijk en bemind sieraad 
Van Spanjes, van Europa's vorstenhoven... 
Francisca! gij die schoon zijt onder Spanjes 
Volschoone dochteren... Francisca! word 
Het keurjuweel van onze kunne, - toon 
Dat uwe zachte ziel het Englenschoon 
Niet mist van uwe lichaamsvormen, - toon mij 
Dat gij gevoelig zijt - dat gij u kunt 
Erbarmen: roep Don Juan. 




francisca. 
Mevrouw... genade! 




koningin, 
valt haar te voet. 
Francisca!... 'k bid u op mijn knieën: - Roep 
Don Juan... 




francisca. 
Senora!... Wat gaat zulks hier worden? 



{==80==} {>>pagina-aanduiding<<}



koningin. 
Ge weigert nog?... Francisca?... nog?... (Stilte). 




francisca. 
Senora - 
Ik sterve liever. 




koningin, 
vliegt op. - Met kalmte. 
Nu - nu moogt ge mij 
Verachten. - Vollen oorelof daar toe. - (Wandelt en spreekt tot zich zelven.) 
Een opgeraapte kamerjuffer mag 
En moet de Koningin van Spanje nu 
Verachten - als haar Dienares verachten. 
(Staat stil. - Aan Francisca.) 
Ha! sedert lang, niet waar, o Meisjen, hebt ge, 
Van uit de hoogten uwer trotsche deugd, 
Met spottenden en stijven glimlach op 
Dit wezen neêrgezien dat van den volke, 
Als met der slaven eerbied, wordt gehuldigd! 
Sints lang, niet waar, hebt ge verstomd gestaan 
Bij 't zien hoe een Vorstin kan tranen plengen 
Als een oneedle vrouw en 't honend wee 
Van een geringe boel verduren! - Reeds 
Sints lang kwam ik u een ellendge voor, 
Niet waar, Francisca?... 




francisca. 
Ach Senora, hoe 
Toch kunt ge mij zoo zeer doen lijden! Mogten 
De onweerdigheden die ge me optijgt, me ooit 
Bezoedeld hebben, ware ik dan nog aan 
Uw zijde, om u mijn Koningin, gelijk 

{==81==} {>>pagina-aanduiding<<}

Weleer, te minnen nog en te eeren. (Valt haar, onder luid weenen, om den hals.) 




koningin, 
aan Francisca. 
Goede... 
Mijn duurste... zult ge 't mij vergeven?... 




francisca, 
immer weenend om den hals harer meesteres. 
Ach 
Senora! 




koningin, 
in Francisca's armen gestrengeld. 
Ach, mijn kind!.. mogt ik bij u 
Het doodend minnewee vergeten! (Laten ijlings elkander los. - Aan Francisca.) 
Klopte 
Men daar niet aan? 




francisca, 
droogt zich angstvol de tranen. 
Dan ja, Senora - wat 
Gebiedt gij? 




koningin, 
schikt haastig haren tooi. 
'k Ga ter slaapzaal. - Vraagt men mij. 
Voor wie 't ook weze ben 'k onpaslijk... 
(In 't heengaan, aan Francisca.) 
Hoort 
Ge, kind, - voor wie 't ook weze. (Spoedig af, langs de deur des achtergronds. - Francisca nadert de tafel en schudt eene bel. - De linker deur gaat open en Gonzalvo treedt binnen.) 




gonzalvo, 
op hoofschen toon, aan Francisca. 
Dona - uw 
Genegen Dienaar groet u uit der harte. 




francisca, 
biedt Gonzalvo eenen zetel. 
Wees welkom, Meester. - Gij verlangt welligt 
De Koningin te spreken? 



{==82==} {>>pagina-aanduiding<<}



gonzalvo. 
Neen, ho neen. - 
Zoo zij zich hier bevond, dan ja; doch roep 
Haar niet: het is onnoodig. (Fluistert Francisca in 't oor.) 
'k Breng u nieuws 
Van Senor Juan. 




francisca, 
gaat naar eenen zetel. 
Nieuws?... Ach! sints dagen zag 
Ik hem niet meer. (Zet zich neder.) 
En heeft hij u gezonden? 




gonzalvo, 
insgelijks. 
Niet hij - zoo zeer als de droefgeestigheid 
Waar hij van daag weêr meê geslagen is. 




francisca. 
Is hij alweêr...? 




gonzalvo, 
invallend. 
Alweêr ontroostbaar, ja. 
Wat wil men er aan doen? Hij lijdt aan jongheid - 
En zal genezen. 




francisca. 
Dom Gonzalvo, ik 
Geloof dat, zoo men hem die perkamenten 
En al die boeken van geheime Kunst 
Eens deed vergeten, men niet meer verpligt 
Zou wezen mij zoo iets hier kond te maken. 




gonzalvo. 
Met uw verlof, mijn waarde Jonkvrouw, 'k denk ik 
Dat al die perkamenten en die boeken 
Van heime Kunst uitsluitend geene reden 
Tot smarte geven, daar er andren zijn 
Die, zonder hen, nog erger hartewee 

{==83==} {>>pagina-aanduiding<<}

Dan dat mijns leerlings hebben te verduren. - 
Monsenor Juan, die lijdt, dat 's waar; toch niet 
Zoo zeer dat zulks hem tranen plengen doet... 
Mevrouw - ge hebt wel bitter moeten weenen 
Want, roodbekreten gloeit u 't oog... 
Senora - 
Toont zeker allerhoogstgeplaatst persoon 
Van uw geslacht, u daaglijks niet dat men 
Veel leeds kan kroppen zonder zich met al 
Die perkamenten en die boeken te 
Bemoeijen?. 




francisca. 
'k Weet niet wat ge wilt bedieden. 




gonzalvo, 
bitsig. 
Senora - doet de Koningin van Spanje 
U daaglijks niet gevoelen dat een meisjen 
Door schuldelooze jaloezij en eene 
Gehuwde vrouw door pligtig minnegloeijen 
Gefolterd kunnen worden? 




francisca, 
staat op. 
Hemel! ach 
Wat menschen er toch zijn!... 'k Heb niemand ooit 
In iets misdaan, en ieder spreekt mij toe 
Of ware ik 't boosste schepsel van de wereld.... 
Al scherts en spot wat mij in de ooren klinkt. 
Ach God! wat menschen! 




gonzalvo. 
'Laas, Senora, ik 
Beklaag u diep. - Zoo teergevoelig zijn 
Aan scherts en spot en, bij de Meesteres, 
Dús gansche dagen moeten slijten!... Waarlijk, 

{==84==} {>>pagina-aanduiding<<}

Een droeve toestand... Des te droever daar 
Gij, in haar bijzijn, nimmer uwen vrok 
Bij dergelijk een antwoord lucht moogt geven. 




francisca. 
Dat neme een eind. - Wat wilt ge met aldus 
Op mijne Meesteres te smalen? 




gonzalvo. 
U 
'nen Dienst bewijzen. 




francisca. 
'k Heb geen dienst van noode. 




gonzalvo. 
Hum!... Zoudt gij hem niet op uw knieën danken, 
Zoo eenmaal Dom Gonzalvo de oorzaak werd 
Dat gij, en zonder stoornis, zonder vrees 
Don Juan bezatet; dat de Koningin 
Genaze van de heime minneziekte 
Die haar, uit lust tot uw Beminden, doet 
Verkwijnen? 




francisca. 
Zij?... Wat durft dit mensch toch zeggen?... 
Hoe weet gij...? Hemel!... 




gonzalvo. 
Ik weet alles. 




francisca. 
Gij, 
De Koningin...? 




gonzalvo. 
Van die onpaslijkheid - 
En voor altoos genezen, ja. 



{==85==} {>>pagina-aanduiding<<}



francisca. 
Don Juan... 




gonzalvo, 
invallend. 
Bezitten, zeg ik. (Pooze.) 




francisca. 
Dat 's onmogelijk. 




gonzalvo. 
Dat schijnt u dus, mijn Meisjen, daar ge nooit 
In perkament noch boek gesnuffeld hebt. 
Zoo gij een man waart, - 'k zeg ‘een man’ want, waarlijk, 
Het zou een vrouw niet staan, een bril voor de oogen, 
Zoo heeler dagen in 'nen ruigen zetel, 
Te midden van bokalen, potten, glazen, 
In folios en perkamenten, de 
Verholen Kunsten te studeren - zoo ge 
Een man waart en ge u op de Wijsbegeerte 
Hadt toegelegd, dan zoudt ge weten dat 
Wij in 't bezit zijn van geheimen die 
Ons dingen uit doen voeren welke het 
Gemeen voor loutere miraaklen houdt 
En echter zeer natuurlijk zijn. 




francisca. 
Dat is 
De Zwarte Kunst waar ge van spreken wilt? 




gonzalvo. 
Wat?... Zwarte Kunst?... Ik, toovenaar?... Ja! ware ik 
Zoo iets, reeds sedert lang had, op de heirbaan, 
De orkanenwind met de assche van mijn lijk 
Gespeeld... Neen, neen. Ge ziet wel dat ge niets 
Van onze zaken kent. Ik - toovenaar!... (Stilte.) 
Dan leert Don Juan ook - tooveren?... 



{==86==} {>>pagina-aanduiding<<}



francisca. 
God! wee 
Mij, zoo ik dat dorst denken... - Kan Don Juan dan 
Zulks ook...? 




gonzalvo. 
Wat zulks?... De Tooverij? 




francisca. 
Och zwijg. (Half luid). 
Haar Majesteit tot rede brengen? 




gonzalvo. 
Neen. - 
Zoo ver is hij nog niet. - Weldra toch liggen 
Hem die geheimenissen klaar. (Stilte.) 




francisca. 
En gij, 
Gonzalvo, gij... ge zoudet dát vermogen? 




gonzalvo. 
Dien dienst bewijs ik u, verschaft ge mij 
Een klein genoegen. 




francisca. 
Ach! zou 't waar zijn... doch 
't Is schier onmooglijk. - Zij... veranderen...? 
Gonzalvo, zie, bedrieg mij niet; God hoede 
U van een simpel meisjen te bedriegen: 
Zal 't waar zijn? 




gonzalvo. 
Och! hoe dikwils blijft me nog 
U ‘ja’ te zeggen?... Wilt ge niet - het zij 

{==87==} {>>pagina-aanduiding<<}

Tot daar: 'k heb u dan slechts een proef van mijn 
Genegenheid gegeven. 




francisca. 
Ach, 'k geloof 
U. - Wees gedankt, Gonzalvo... En wat eischt 
Ge er voor?... 




gonzalvo. 
Niets, Dona, niets... ofschoon 't bewerken 
Van zulk een wonder mij, dan ook, aan geld 
En moeite, nog al taamlijk kosten mag. 
- 'k Begrijp nogtans dat uwe kieschheid dienst- 
Betoonen dus niet onvergolden duldt, 
En ge ons gaat dwingen om 't aanveerden van 
Een dankbewijs niet verder af te slaan. - 
't Zij zoo. - Laat zien... ik zeg u dan wat ik 
Ten loon begeer. (Poos stilte; - met nadruk.) 
Zoo gij een stuk metaal 
Bezatet dat mij ergens, ter bewerking, 
Van hoogen nut kon wezen, zoudt ge, wen ik 
't U vroeg, het mij, op d'eigen stond, niet schenken? 




francisca, 
glimlacht. 
Bij zulk een gift kon mijn erkentlijkheid 
Zich immers niet bepalen? 




gonzalvo, 
staat op. 
Ha! - dan laat 
Mij eens den sleutel zien der Badzaal van 
De Koningin. (Francisca overhandigt hem het gevraagde. - Na het met nieuwsgierige belangstelling te hebben onderzocht.) 
Uit welke stoffe denkt 
Ge nu dat dergelyk een kostbaar ding 
Is saamgevrocht? 



{==88==} {>>pagina-aanduiding<<}



francisc, 
lacht. 
Wat? ‘Kostbaar ding’ zegt gij?... 
Wel, goede Meester, het is staal? 




gonzalvo, 
geeft den sleutel terug aan Francisca die hem in hare tesch laat glijden. 
Mijn kind, 
Ge kent er niets van. - Schenk mij niet, maar leen 
Mij nu dien sleutel slechts tot avond en 
'k Verklaar u wat er u te doen staat om 
Haar Majesteit den langgewenschten afkeer 
Voor uwen lievling in te boezemen. 




francisca. 
Die sleutel?... Maar waarom hoeft u die sleutel?... 
Dien sleutel sta 'k niet af. 




gonzalvo. 
Dan ziet ge wel: 
Ge faalt al aan uw woord. - Uw gift zou zich 
Niet bij het schenken van een stuk metaal 
Bepalen; 'k vraag u slechts dit brokjen, daar, 
In leen - en mijn verlangen slaat gij af... 
Voor 't overig - bekreun Gij u met geen 
Philosophie. - Elkeen het zijn. - Mij, Sextus 
Empiricus die zegt dat wij nog heden 
Dit aardig stukjen noodig hebben; u, 
Thomas a Kempis die u raadt het ons, 
En maar al daadlijk, te overhandgen. - Kom! 
Uw laatste woord: gij wilt het niet? 




francisca. 
Ach hemel!... 
De sleutel van... (Tast in haren zak.) 
Welnu - het weze... doch - 
Eerst zweert ge mij dat hij, eer de avond naakt, 

{==89==} {>>pagina-aanduiding<<}

Terug is in mijn handen - en hij dan 
Nog tot niets laakbaar zal gebezigd worden. 




gonzalvo, 
ontvangt den Sleutel. - Terwijl hij hem onder zijne kleederen bergt. 
Eer de avond naakt is hij in uwe handen 
Terug - en tot alzulk moet hij gebruikt 
Als waar van 't nut, mijn Dona, door geen onzer 
Hier kan berekend worden. - Hoor thans hoe u 
Te handlen staat. - Door Senor Caesar stel ik 
U eerlang zeker wonderdadig vocht 
Ter hand, waarvan ge maar wat druppelen 
In haren drank zult mengen. - De eerste keer 
Brengt ligt geen baat; doch, bij den tweeden, borg 
Ik beternis. - Tot vijfmaal toe hernieuwt 
Ge uw proeven, en, wanneer ze dan zoo groot 
Een afkeer voor Don Juan niet voedt, als zij 
Hem heden liefde toedraagt - klaag me dan, 
Als Toovenaar, bij de Inquisitie aan. 
- Nog iets hou ik u voor. - Uw Senor, lijk 
Ge weet, is toch een vieze kwant. - Mogt gij 
In 't minste hem hier over ooit gewagen, 
Hij stak misschien zich in het hoofd, van zulk 
Een specifiek eens naar te bouwen. - Deed 
Hij dat, 't verwonderde u dan niet hem, de eene 
Of andre reize, dood, in zijne zaal 
Te vinden liggen. - Dus, voor 't welzijn van 
Don Juan, geen enkel woordjen over iets 
Of hij is koud. - Tot wederziens nu. (Vertrekt; - ter zijde.) 
Lukt 
Mij even goed wat me om 't heroovren van 
Hunne aktjens nog te doen staat, heb ik 't spel, 
Als door 'nen tooverslag, gewonnen. (Af.) 



{==90==} {>>pagina-aanduiding<<}



francisca, 
alleen. 
Dood 
In zijne zaal?.. Is dat geen Zwarte Kunst dan?... 
Zij zal hem niet meer minnen?... Ach! dan gaat 
Het leven mij een hemel worden!... Doch 
Die sleutel en - dat middel?... Zoo er maar 
Niets achter schuilt... Neen... dat geloof ik niet... 
Gonzalvo is - verstandig - hooggeleerd... 
En waarom zou die mij bedriegen?... Neen. - 
................ 
Maar hoe zulks in haar drank gemengd?... Ik zal 
Niet durven... Zelfs tot vijfmaal!... Nu - daar ik 
Ten goede handel schikt de Heer soms 't al 
Ten beste. - Ach Lieve, Duurbre!... en gij alweêr 
Ontroostbaar!.. Ware ik eens bij u... (Een sein wordt uit eene naburige zaal geklonken). 
Doch hoor 
Niet U, maar Haar, zal ik, gelijk ge ons noemt, 
Een troostende Engel wezen... Kom! blijmoedig 
Bied ik mij aan: me in vreugd te zien, 't doet ligt 
Haar wel. (Af, langs de deur des achtergronds.) 






{==91==} {>>pagina-aanduiding<<}

Tweede bedrijf.

Eerste tooneel.

Het studeervertrek van Don Juan in het koninklijk Paleis te Madrid. - Eene tafel, in 't midden, waarop perkamenten, in folios en allerhande werktuigen van Alchimie.
DON JUAN, later, DONA LUIZA, GONZALVO, DON CAESAR.


don juan, 
alleen. 
Een lot - het is een lot om zich te 
Verdoen... Geene andere uitkomst dan - de dood... 
Het is het werk slechts van een stond: 'k heb maar 
Te willen en - het is gedaan... 
Zoo verre 
Is 't reeds gekomen dat ik ben de slaaf 
Geworden van het ongeluk, de speelbal 
En 't offer der rampzaligheid... 
Ik kan 
Niet meer... neen, inderdaad, ik kan niet meer. 
(Zijgt neder in eenen zetel voor de tafel.) 

{==92==} {>>pagina-aanduiding<<}

Verdoen?... En dan?... Ik grizel of 'k de koorts had... 
(Stilte.) 
Zie - durf eens vrank en onverschillig, durf 
Eens, zonder huivring, zonder draaijenissen 
In 't hoofd, uw blikken werpen in dien kuil 
Waar uit u al die ijselijke zaken, 
Als zoo veel wangedrochten, tegengrimmen 
En, aan welks boord, ge reeds aan 't worstlen zijt 
Met iets dat u er in wil dondren: durf 
Den dag van heden onversaagd eens in t 
Gezicht zien. 
Daár, op tafel, ligt er iets. - 
Het is slechts een papierken waar geschrift 
Op staat. - Nooit heb ik dit geschrift gelezen 
Of 't was alsof de afschuwlijkheden van 
De gansche Helle, langs mijne oogen, me in 
De ziele slopen. - Wel! het lezen van 
Dit schrift is me een verpoozing in mijn smart 
Geworden; telkens dat mijn geest door andre 
Gepeinzen afgemarteld wordt, zoekt hij 
Naar lafenis, en telkens is het aan 
Die bittre bron des Twijfels en der Wanhoop, 
Dat hij, onwilliglijk, die lafenis 
Wil drinken. - Om den eenen beul te ontvlugten, 
Smeek ik den andren mij te teisteren... 
Tot daar is het gekomen... (stilte.) 
- Die Gonzalvo 
Vermoordt me. - Ik zie den Duivel in dit wezen 
Dat mij de wijsheid leert met mijne ziel 
Den steek des doods te geven; er is iets 
Der walgelijke kilheid van den grave 

{==93==} {>>pagina-aanduiding<<}

In 't ijskoud stil zijns plegtig' bijzijns; 'k zie 
Iets magtig als de dood, iets aaklig als 
De grafkuil, iets lafhartigvreed gelijk 
De hel, in 't daarzijn van dit levend lijk 
Der edelmoedige gevoelens en 
Der Hope, dat, met eenen koelen grimlach, 
Van zaken spreekt die mij, van top tot teen, 
Doen siddren, als een koortsige... 
En dien man, 
Heb ik mij aangetrokken; eeuwig ben 
Ik aan dien man gebonden; nimmer kan 
Ik er van af; hij volgt mij als mijn schaduw 
En weegt altoos mij op de ziel gelijk 
Een ongeboete gruweldaad. - Zulks moet 
En zal hij steeds: 'k ben aan dat wezen vast- 
Gekneld, als een veroordeelde aan zijn rad. 
(Grijpt het papier van de tafel.) 
Vermaledijd Geschrift!... zijt gij de listige 
Uitboezeming des Zwarten Geestes van 
De Logen of - de wanhoopwekkende 
Vertolking van de Waarheid?... Zoekt ge soms 
De weerlooze en van lijden reeds zoo af- 
Gematte ziel des armen stervelings, 
Nog dieper en, welligt voor eeuwig, in 
De woestenije der onzaligheid 
Te dolen doen?... Zoekt gij het lieve licht 
Der Hoop dat haar, uit eene beetre wereld, 
Zoo vriendlijk en zoo troostend tegenlachte, 
Door de onopklaarbre nevelen des Twijfels, 
Op eens, van voor haar oog te doen verdwijnen?.. 

{==94==} {>>pagina-aanduiding<<}

- Of is het waar dat nimmer menschenzoon, 
In 't land der Boet, de schoone stralen van 
De zon der Waarheid aan vermag te staren, 
Ten zij hij, uit den kring der levenden 
Gerukt, ze door des graves duisternis 
Beschouwe?.............. 
.... Is 't waar, dat hier het heilloos menschdom, 
Van toomelooze driften rondgesleurd, 
Van stoffelijke pijnen afgefolterd, 
Door allerlei ellenden neêrgedrukt, 
Nog bovendien, langs alle kanten door 
Bevestiging en Loochening gezweept, 
Dit plettrend wigt, 't ontzaglijk vraagstuk van 
't Bestaan eens Opperwezens, tot in 't groot 
Oplossings uur des doods te dragen heeft?... 
............... 
En hoe zal die oplossing wezen? - Zal 
De afzichtlijke afgrond van het gruwzaam Niet 
Ons in zijn schoot ontvangen?... Maar - dan wie 
Is Hij die ons tot 't worden heeft veroordeeld, 
Zoo we ons bestemming met de laagste dieren 
Des laagsten rangs der schepping moeten deelen?... 
................. 
Of is de Godheid soms die groote keten 
Van ondergang en hergeboorte in heel 
De stoffelijke wereld?... Brengen wij 
Door ons lichaamlijk leven bij aan 't Daarzijn 
Van dezen Opperal?... En zullen wij, 
Dan eens ten grave neêrgezonken, door 
De lijdelijke daad zelf der ontbinding 
Van 't stof in de elementen smeltend, nog 

{==95==} {>>pagina-aanduiding<<}

Diezelfde taak volbrengen?... Zal die daad 
Ons daarzijn wezen?... Maar - weêrom dan wie 
Is Hij die sterven moet, mits hij vervalt, 
Die in den dood het grondbeginsel van 
Het leven heeft gevonden?...... 
.......... Of nog wel, 
Zou 't zijn dat boven al 't Geschapen, in 
Zijne Eeuwig- en Oneindigheid, als in 
Zijn troon gezeten, er een Wezen leeft 
Dat én mijn Schepper, én mijn Vader is; 
Een Wezen wiens aanbeden eigenschappen 
Zich in mijn ziel afspiegelen; een Wezen 
Dat 't ongeschapen Oirbeeld zij waar naar 
't Gedacht der Godheid, in mijn hart geprent, 
Getrouw werd afgemaald - en, in wiens schoot, 
Ik ter onsterflijkheid, in 't zalig uur 
Des scheidens, opgenomen worden zal?... 
Maar dan - en wederom dan wie is Hij 
Die boven al 't Geschapen, in de trotsche 
En eeuwige eenzaamheid zijns Daarzijns troonend, 
En onze Schepper is en onze Vader?... 
Wat Vader is Hij die zijn kindren in 
Den nacht des ondermaanschen dompelend, 
Hun van der Waarheid stralen slechts zoo veel 
Ontwaren laat, als noodig is om immer 
In gissing rond te dolen, om alleen 
Aan zijn Bestaan te twijflen?... Wat Vader 
Is Hij die voor dien radeloozen twijfel, 
Die schuldelooze onwetendheid dan later 
Eeuwige boet zou willen vergen?... O, 
De taal der helle druipt mij van de lippen!... 

{==96==} {>>pagina-aanduiding<<}

Wat zeg ik toch! wat heb ik toch gedaan!... 
(Vat wederom het papier). 
Hier - laat ons zien of God geen God meer is, 
Of wij van zijn Bestaan onzeker zijn, 
Verpeste uitwaseming der helsche ziel 
Gonzalvo's, doemniswaardig schrift, laat zien: 
(Leest)
‘Vertoon mij, a priori, het daar zijn van de Godheid; a posteriori niet - dit bewijs is onaanneemlijk.


Beantwoord, onder andere, de volgende vragen:


‘1o Hoe zijn de Geeindigde Wezens uit het oneindige kunnen worden?’


‘2o Hoe kan het Geeindigde en het Oneindige samenstaan?’ 
(Poos stilte.) 
Nog eens gelezen, (Herleest het schrift met meer nadruk. - Het eindelijk aan stukken scheurend.) 
Daar! ter Helle die 
Philosophie der duivelen!... (Werpt de verscheurde stukken ten gronde. - Met kalmte.) 
Kon ik 
Nu ook zoo eens de smartelijke wan- 
Gedachten die er op geschreven waren 
Mij uit den boezen rijten!... Waarom toch 
Naar kennis haken?... 'k Weet nu; eertijds wist 
Ik niet: 'k geloofde - en was gelukkig - zoo 
Gelukkig!... Dat's de taal der lafheid, zegt 
Gonzalvo!... Het is waar - die man is beter 
Misschien dan ik... die durft toch denken dat 
De Godheid... Zie! dat is niet uit te staan! 
(Springt op uit zijnen zetel.) 
De kalmte van dien mensch is me een geheim; 

{==97==} {>>pagina-aanduiding<<}

Ik zou de hairen mij uittrekken, ik! 
(Wandelt sprakeloos; - stilstaande.) 
Wel! zoo ik nog dien twijfel voeden blijf, 
Wil ik voor zinloos doorgaan. Slechts gelooven! 
Gelooven, zeg ik. (Poos stilte.) 
Inderdaad - Gonzalvo 
Is edeler van ziel dan ik... Gelooven, 
Daar 'k denken kan; gelooven, slechts uit lafheid... 
Een eind daar aan! 
(Na eene bel te hebben getrokken.) 
Ellende! o wat ellende!... 
En de andre, de andre zaken!... (Aan eenen page die binnen treedt.) 
Breng me een glas 
Maderawijn. (Gaat zitten.) 




page. 
Monsenor, onder uw 
Verlof, Dona Luïza doet me u vragen 
Of zij niet eens een wijl zou mogen bij 
U zijn. 




don juan. 
Zij kome. (Page af. - Alleen.) 
't Arme kind... het eenigst 
Dat mij nog aan de wereld vasthecht... 't Mint me 
Als 't zijne moeder minde... Wat toch ging 
Ze doen, verloor ze mij, de lieve weeze... (Stilte.) 




dona luïza, 
springt de zaal in en huppelt naar Don Juan. 
Ach Senor Juan! 




don juan, 
gezeten. 
Dag, mijn Luïza? 




luïza, 
om Don Juan's hals. 
Ach! 
Ik ben zoo blij dat ik bij u mag komen... 

{==98==} {>>pagina-aanduiding<<}

'k Mag nu een wijl op uwen schoot ook zitten, 
Is 't niet, Monsenor? 




don juan. 
Wel, zoo gij u wijs 
Houdt als een minlijk meisjen, ja. - Kom hier. 


(Zet haar op zijne knieën.)


luïza. 
Ach!... en mag ik nu ook eens drinken, uit dien 
Bokaal? 




don juan. 
Luïza, ja, maar niet te veel; 
Een weinigje. 




luïza, 
na te hebben gedronken, strengelt zich om Don Juan zijn hals. 
Ach Monsenor! 




don juan, 
van Luïza omhelsd. 
Wel, mijn Vriendjen?... 
Maar zeg me nu eens waarom ziet ge mij 
Zoo geerne toch?... Zulks wou ik graag eens weten? 




luïza. 
Waarom?... wel omdat gij Don Juan zijt. 
(Naar een boek wijzende dat op tafel ligt.) 
Och! 
Wat groot en prachtig boek daar ligt!... En staan 
Daar printen in?... Ach! laat me eens zien, Monsenor, 
Laat mij eens zien! 




don juan. 
Er zijn geen printen in, 
Mijn Engeltjen. 




luïza. 
Ooi, ooi! dat's spijt! - Is dat een 

{==99==} {>>pagina-aanduiding<<}

Vertelselboek, Don Juan?... Maar waar is toch 
Het printenboek dat Senor Caesar, gistren, 
Door zijnen page, mij heeft laten brengen? 
De page zei dat het zoo fraai was en 
Dat Senor Caesar 't mij gegeven had 
Om lang er in te mogen blaadren. Ja, 
En Isabella heeft het weggelegd. 
Waar is dat schoone printenalbum van 
Monsenor Caesar nu? 




don juan. 
Het is bij mij, 
Luïza; straks zult gij het krijgen, hoort ge? 




luïza. 
Het printboek van Don Caesar?... Ach neen! nu! 
Eh Juan? nu! 




don juan. 
Straks, mijn Lieveken, want seffens 
Moet gij met Isabella immers en 
Met Vader naar de kerke gaan? 




luïza. 
Neen wel; 
Want Vader is daar straks te bed gegaan. 
- Och Senor Juan, hij was zoo ziek en zoo 
Bedroefd! - Hij zei altoos: ‘Verloren!’ en 
‘Ach hemel!’ 




don juan. 
En wat let hem, kind? 




luïza. 
Ik weet 
Het niet. - Welligt is hij nu toch genezen, 

{==100==} {>>pagina-aanduiding<<}

Want dikwijls beterde 't - maar toch niet gansch 
Geloof ik. - Ach, Don Juan, hij zuchtte zoo 
Mistroostig telkenmaal hij zegde: ‘Nu 
Is het er meê gedaan’ 




don juan, 
binnen 's monds. 
Daar zit iets achter. 
(Luid.) 
Hij zegde dat, Luïza? 




luïza. 
Ja, wanneer 
Het beter ging. - Ach, geef mij nu het print- 
Boek, eh, Monsenor?... 'k Zal zoo wijs zijn. 




don juan. 
Straks, 
Mijn Vriendjen; hoe zoo ongeduldig dan?... 
Daar - drink nog eens. (Reikt haar den beker toe.) 




luïza, 
na te hebben gedronken. 
Dan krijg ik het wanneer 
Ik uit de kerke koom, niet waar? 




don juan. 
Ja stellig, 
Zoo Isabella niet komt klagen dat ge 
Hebt rondgegaapt. 




luïza. 
Neen, ik zal bidden, als 
Een wijze Dona... voor mijn Moederken. 




don juan, 
zoent haar. 
Mijn Engel zoet... voor Moeder bidden... (stil.) 
Welk een 
Geloof! welk een geluk! maar ook welk een 

{==101==} {>>pagina-aanduiding<<}

Onnoozelheid!... O mijn Luïza. (Drukt ze aan zijn hart.) 




luïza. 
Maar 
Is 't waar, Don Juan, dat ik dees leelijk zwart 
Gewaad niet meer moet aandoen en dat 'k morgen 
In witten kanten gaas gekleed zal wezen? 
Mijne Isabella heeft mij dat gezegd; 
Want morgen is het feest bij ons, niet waar? 




don juan. 
Misschien. 




luïza. 
Ooi, ooi, misschien!... En 't witte kleed dan?... 




don juan. 
Ha! Dat is zeker. - Moederken moet gij 
Vergeten leeren en dit treurgewaad 
Zou zulks beletten. - Ja, Luïza zal, 
Van morgen af, in blanken feestdos pronken, 
Opdat allengskens 't lieve Moederken 
Haar als een herschenschimme voor zou komen. 




luïza. 
In witten kant, niet waar, Don Juan?... Ach, dat 
Zal schoon zijn, eh?... Maar wie zal morgen mij 
Dan kleeden?... 't Was altoos mijn moeder die 
Mij tooide wen ik wit gehuld moest zijn. 
Toen zette ze ook mijn hair in lokken en 
Dan zei ze dat 'k een minlijk kindjen was. 
Wie zal dat zeggen nu?... Zult gij het, eh, 
Don Juan?... want Moederken is den Hemel... 
Wat spijt niet waar?... Maar komt ze nooit dan meer 
Weêrom, Monsenor?... Ach... 'k wou ook wel naar 

{==102==} {>>pagina-aanduiding<<}

Den Hemel reizen... 'k was dan weêr bij Moeder... 
Dan zat ik weêr op haren zoeten schoot... 
Ach! is dit lang nog eer wij ook eens naar 
Den Hemel mogen gaan - bij onze Moeder? 




don juan. 
En zoo gij eens uw Moeder nooit meer vondt? 




luïza. 
Hoe?... nooit meer vondt?... Waarom?... ik zag haar immers 
Altoos zoo geerne? ik was zoo wijs bij Haar 
En zal het immer zijn omdat ik wete 
Dat zij me een minlijk kusjen daar voor gaf. - 
Zij had mij immers ook toch lief, niet waar, 
Don Juan?... Ze maakte zulke schoone kleêren 
Voor mijne schoone pop en noemde mij 
Altijd ‘haar Engeltjen’. - En zou ze mij 
Niet meer begeeren?... ik ben immers haar 
Luïza nog?... en ja, zoo iemand mij 
Verbiedt van mijne Moeder gaan te omhelzen, 
Dat is een leelijk mensch - een vreedaard! (Weent) 




don juan, 
liefkoost het kind. 
Zwijg, 
Mijn Dierbre, zwijg gij, engel... Moeder ziet ge 
Nog eerlang weder; zij is in den Hemel 
En wacht daar op heur zoet vriendinneken. 
Kom - laat me uw tranen droogen; morgen zal ik 
U 't witte feestkleed helpen aandoen en, 
Dan straks, moogt gij Don Caesar's printenboek 
Hier komen vragen, hoort ge, Lieve?... Nu - 
Wees braaf gelijk een groote Dona en 
Ga Isabella zeggen dat ze u aanstonds 

{==103==} {>>pagina-aanduiding<<}

In daggewaad te kleeden heeft. - Daar hebt ge 
Nog eenen zoen. (Zet haar van zijne knieën). 
Dag mijn Luïza? 




luïza, 
gaat henen. 
Dag 
Don Juan. (Af.) 




don juan, 
alleen. - Hij staat op. 
Wanneer de Godverloochenaar 
Gonzalvo nu nog eens mij zijne ijskoude 
En afgeteerde lasteringen tegen 
't Bestaan eens Opperwezens, als systema, 
Zal durven voor te disschen - dan doe ik 
De wijsheid van dien grijzen denker eens 
De onnoozelheid des kleinen kindes in 
Het aanzicht zien; dan roep ik ons Luïza 
En 'k breng de goede weeze eens tot zij van 
‘Haar moeder’ spreekt. - Wen dan het rood der schaamte 
Zijn dorre wangen niet komt kleuren; wen 
Hij dan niet, in aanbidding, voor de zoo 
Verheerelijkte Godheid plat ter aard valt... 
Dan zweer ik dat de Man aan wien de vraak 
Mij vastgeketend heeft, wien ik, voor vraak, 
Mijn lot in eigendom gegeven heb - 
De menschgeworden Satan is. 
(Stilte. - Mijmerend als in verrukking.) 
O maar 
Is 't mogelijk!... Dit kindeken sprak daar 
De taal der hemelen!... dit engelwezen 
Vertolkt het Ongeziene!... 't doet mij hier 
Den nooitverlichten afgrond van het groot 

{==104==} {>>pagina-aanduiding<<}

Geheim, als eenen lichtkolk, tegengloren!... 
Dit engelwezen voelt het Woord der Schepping!... 
Dit engelwezen is de maagdom van 't 
Gevoel... dit wezen is de onnoozelheid... 
De onnoozelheid is slechts de onwetendheid 
Des Geestes en de kennis van het Harte... 
De onnoozelheid is het naïef gelooven 
Der waarheid door het Hart verkondigd; dit 
Gelooven, dus, vertolkt het Ongeziene... 
En, even als een zuivre maagd alléén 
Het woord der Liefde kan verstaan, moet ook 
Het maagdelijk gevoel, maar 't maagdelijk, 
Het ongekrenkt gevoel alléén, het woord 
Der groote Liefde, 't woord der Schepping, GOD 
Ontwaren kunnen en verstaan. 
............... 
(Schiet uit zijne mijmering.) 
O! dat is 
Iets anders dan uw doodsche lasteringen, 
Tot walgelijke stelselen in een- 
Gevlochten!... O! dat is iets anders dan 
Uw duistre wanbegrippen die de Hoogmoed 
In 't modder uwer ziele teelt en die 
Ge voor Philosophie doet doorgaan, om uw 
Kwakzalverswaar te venten, en, soms hier 
En daar, een afgebedeld brokjen achting, 
Bij domheid of eenvoudigheid, u te 
Bezorgen! - Ja, dat is iets anders, rust 
Vermoorder, ja, dat is iets anders!... 
Ga 
Den logenhandel drijven nu, waar u 

{==105==} {>>pagina-aanduiding<<}

De helsche geest zal leiden; ga! verpest 
De vruchtbre landen met uw adem; stort 
Den addervloed van uwe woorden in 
De schoone harten; bind al wat gevoel 
En denkkracht heeft op het schavot des Twijfels 
En, als de slagen eener geesling, doe 
't Voorbarige en het duizendvormig lijden 
Der Hel op de arme zielen nederrukken: 
Doe hun den onuitstaanbren spottoon van 
Uw tale hooren - toon hun uwen grimlach... 
Maar treed me niet meer nader wen ge met 
Den dolk van uwe wijsheid zijt gewapend; 
Het wee heeft uit; ge zijt mijn beul niet meer; 
Een kind van nog geen zeven jaren heeft, 
Door schande, uw magt gekluisterd en uw prooi 
U uit den klauw gerukt! ik ben verlost! 
Ik voel, ik zie, ik weet: 'k geloof!... 
(Wederom, allengs, in diepe mijmering verzinkend.) 
Ach ja, 
Wat klinkt de taal des Harten melodij- 
En rustvol in het oor der ziele die 
Natuurlijk haakt naar rust in evenwigt!... 
Wat is 't der arme sterflingsziele zacht 
Die hemeltoonen na te luisteren 
En in 't gelooven der verholen zaken 
Die zij bezingen, kalm, den reinen slaap 
Der eerste kindschheid te genieten!... Ach! 
Wat is die taal toch schoon en dat Geloof 
Toch zoet!... Want ja, de lieflijkheid der Hoop 
Is onweêrstaanbaar en de taal des Harten 
Is slechts het lied der Hoop, en 't lied der Hoop is 

{==106==} {>>pagina-aanduiding<<}

Niet anders dan de heldre naklank van 
Dien eeuwig-aangeheven zangtoon des 
Oneindigen - der stem des Woords! - Laat mij 
Die lieve taal des Harten aan toch hooren; 
Laat mij de Goddelijke stem gelooven, 
En in de troostende overstelping van 
De boetsmart - ter aanbidding nederzijgen... 
 
O! een nieuw leven, een nieuw leven in 
Mijn binnenst!... 'k Zie mij op een nieuwe baan... 
Het is de baan van zielerust in angst, 
Van vreugd in droefheid; 't is de baan waar op 
Men in de zoetheid van des harten taal 
Versmeltend, 't sombere gezelschap van 
Het lijden niet gewaar wordt en - de vreedheid 
Der dorenvolle heesterstengels trots, 
Trots de verraderlijke schoonheid van 
Vergiften bloesem, - slechts het oog gerigt 
Houdt op de onsterfelijke roozenhoven 
Die aan het einde pralen; ik ben op 
Die bane; ik spoed mij naar die lustwaranden! 
Mijn moeder - Moeder leeft!... Zij wandelt er 
In onvergankbren luister om!... Luïza, 
De serafijn Luïza is bij mij, 
Opdat 't Hosannah van mijn harte zich 
Naar de modelakkoorden van het haar 
Zou regelen - en om mijn hart, in 't brood 
Der liefde, 't onderhoud zijns levens en de 
Vereedling zijner hemelzangen te 
Doen vinden, volgt mij, in die lanen naar 
Die eeuwge lustprieëlen, 't vriendlijk beeld 

{==107==} {>>pagina-aanduiding<<}

Van mijn Francisca!... 
(Ontwaakt als uit eenen droom). 
Hoe?.. Francisca?... is dat 
Geen droom geweest?... Een droom?... Ik dacht... Het was 
Philosophie waar aan ik dacht; het was 
De wijsheid van dien kleinen kinde die ik 
Aan 't overwegen en aan 't leeren was. 
- Die wijsheid is de ware, moet alleen 
De ware zijn... - Zij toonde mij Francisca 
Als een bestanddeel harer kennis; in 
Den geest dier wijsheid werd 'k Francisca als 
Verloofd... 'k Zal haar bezitten?... en waarom 
Zou ik haar niet bezitten?... Ik bemin 
Haar; zij ook mij?... Is 't huwlijk met Fernanda 
Dan reeds gesloten?... Kan 'k niet weigren met 
Die vrouw in echt te treden?... Ja - zoo 'k tevens 
Bereid ben om, als vijand, d'eeuwgen vrok 
Gestand te doen van wie dit weigren dan 
Toch smaadlijk ook te leur stelt... Wel is waar, 
Fernanda koestert mij een liefde niet 
Min vurig, schoon min eedler soms, dan die me 
Francisca toedraagt; hare hand verstooten, 
Het ware de arme jonkvrouw voor altoos 
Dat doodend wee der opgekropte driften 
Ter prooi gegeven... Goed; maar ons verwantschapt 
Zal haar het lot dan min onzalig wezen?... 
Ze is deugdzaam, 'k weet het: haren kindren werd zij 
Welligt ter beste moeder... Met dit alles, 
Gevoel ik mij haar niet bestemd. - Zoo ik 
Ze huwe krenk ik mijne duurste neiging 
En zeg dan, voor de rest mijns levens, aan 

{==108==} {>>pagina-aanduiding<<}

't Huishoudlijk heil vaarwel. - Zulks raag nog kan. 
- Op morgen liep het plegt van 't folterend 
Vereenen af... Nu, wees gerust, dat doe 
Het nooit. (Vangt ijlings aan de zaal op en neder te wandelen.) 
Ha ha! daar is 't! Weêr in de klauwen 
Dier helsche wangedrochten! weêr de prooi 
Diens lijdens waar de diepgehate smart 
Des Twijflens mij tot een verpoozing in 
Verstrekte... (Staat sta). 
Straks daar in den derden hemel, 
En nu - nu in het laagste van de hel; 
Nu in dien kuil van duistre monsters dien 
Ik ‘Morgen’ noemel... Morgen!... Morgen ik 
De dader van een moord?... Op eene vrouw 
Die nooit mij heeft misdaan, de ontworpen sluip- 
Moord plegen?... (Poos stilte.) 
't Is de vrake die mij tot 
Dien waanzin der verraderije heeft 
Gedreven. - Vraak... en wat is vraak?... Wat zou 
Luïza voelen bij het hooren van 
Het bloedwoord: vraak?... Wat zoudt ge, wat dan voelt 
Ge zelf, bij 't hooren van het bloedwoord: vraak?... (Stilte.) 
................. 
Vermaledijding op het bloedwoord: vraak! 
(Stilte; wandelt voort.) 
Vermaledijding op dien wankreet in 
Den schoonen zang des Harten opgerezen!... 
Verbroken is de zuivre harmonij 
Der zingende gevoelens en - wie sterfling 
Zal zich verstouten om te gissen hoe 
Veel tijds hun diepontroerde toonen in 

{==109==} {>>pagina-aanduiding<<}

De akkoordeloosheid moeten kermen, eer 
Het klankenevenwigt geheel hersteld 
En de oude melodie herboren zij. 
Terug!... geen hoogmoed, geene laffe vreedheid, 
Geen sluipmoord: geene vraak!... Terug?... 
............... Zoo ik 
Terugtreed ben 'k - een lijk......... 
............ Dat ijslijk aktjen 
Met mijnen naam en zegel op, is immers 
Nog steeds in Caesar's, in Gonzalvo's magt?.. 
't Zij zoo. - 
En dan?... daar even doemde ik ‘vrake’ 
Maar nu - wat is ‘schijnheiligheid’?... wat is 
Die laffe huichlarij der ondeugd?... 'k Voel 
Dat zulks om vraak schreeuwt. - Vraak is dus min slecht 
Dan de Schijnheiligheid, en voor 't gedrocht 
Der Vrake moet dat monster onderdoen. 
(Wandelt.) 
Vraak op schijnheiligheid!... Dus vraak op dien 
Verwaten laferd die mijn stiefvaâr werd 
En die, niet laferd, maar Don Guasco is 
Geheeten... Dus - dien gruwel plegen... dus - 
Verraderlijk die vrouwe... 
Wee!........ 
............ En zoo 
Ik op dien Godvergeten euveldader 
Mijn vraak moet los doen barsten; zoo die prooi 
Des Satans - en zijn zwarte veinzerij - 
En zijnen lagen omgang met de gade, 
De schoone gâ des Konings - en den moord, 
Den tragen moord, den nooitvergeetbren moord 

{==110==} {>>pagina-aanduiding<<}

Van mijne goede Moeder boeten zal, 
Is Caesar dan van snoodheid zuiver dat 
Hij in het lot des andren booswichts niet 
Zou deelen?... Heeft hij ons Josepha, mijn 
Geliefde zuster, laf als 't dievenrot, 
Bij nacht en bij verraad, den schat der eer 
Dan niet geroofd?... haar zeedlijk niet den dood 
Doen sterven?... en - wanneer ik me op den beul 
Der moeder vreke - zal der zuster schender 
Genâ dan vinden?... Neen! Zoo de eene boet 
Zal het ook de andere... O! wat doen!... wat denken... 
De dood der Koningin is mijne vraak 
Op Guasco en de dood der Koningin 
Is mijn vergiffenis op Caesar!... Welker 
Gedacht' mij klampen... Razernij! wat doen?... 
(Stilte.) 
Vermaledijding op het bloedwoord: vraak! 
(Stilte.) 
Vermaledijding op mijn hoofd dus, zoo ik 
Mij vreke!... Tusschen de vermaledijding 
Gekozen en den dood!... Geen midden hier.... 
Ik dood - Luïza gansch alleen; ik dood... 
Gekozen!... 


(Stilte. - De deur gaat zachtjens open: Gonzalvo verschijnt).


gonzalvo, 
bespiedt Don Juan, ongemerkt, in de half opene deur. - Ter zijde. 
Juist. - Dat is de stemming waar 
Ik hem in hebben moet. - Het zal wel gaan. 




don juan, 
Gonzalvo ziende. 
Ha!... gij ontbraakt er nog. 



{==111==} {>>pagina-aanduiding<<}



gonzalvo, 
is binnengekomen. 
Zoo?... dacht ge dan 
Aan zulke zoete dingen dat mijn bijzijn 
U noodig was? 




don juan. 
Gonzalvo - ik bid u 
In ernst - laat toch dat schertsen daar, en mij, 
Gerust. 




gonzalvo. 
Voorwaar - ik wil niet schertsen en 
Nog minder u in ruste laten, daar 
Het plegen ijdeler bezoeken niet 
In mijn gewoonte valt. 




don juan. 
Laat mij gerust, 
Ik bid u. 




gonzalvo. 
'k Bid u, wees bedaard en hoor 
Mij aan. - Het moge u goed doen. - Aardig nieuws 
Vernemen baart niet zelden lustig geest- 
Ontspannen en het nieuws dat ik u breng 
Is aardig - ho! gansch aardig - onverwacht 
Bezonder... (Stilte.) 
Zeg mij eens: - Mint gij Fernanda? 




don juan. 
Waarom? 




gonzalvo. 
Dan antwoord maar: mint gij Fernanda? 




don juan. 
Dat weet ge: neen. 



{==112==} {>>pagina-aanduiding<<}



gonzalvo. 
Toch morgen huwt gij haar? 




don juan. 
Misschien. 




gonzalvo. 
Misschien?.. en toch, ter bruiloft, moet 
Dat Aktjen... daar... ge weet... 




don juan. 
De bruiloft heeft 
Geen plaats. 




gonzalvo. 
En daarom, zoo 'k mij niet bedrieg, 
Zal de uitvoer van het Aktjen plaats toch hebben? 




don juan. 
't Wordt alles mogelijk. 




gonzalvo. 
Dat 's waar! - Het nieuws 
Dat ik vernam deed heden mij zulks ook 
Gelooven. - Wordt het alles mooglijk?... - Des 
Te beter voor den welstand van mijn nieuws. 




don juan. 
Dat duurt nu lang genoeg... vertrokken of 
Gesproken!... Welk een nieuws dan, beul, ik sta 
Op vuur? 




gonzalvo. 
Bedaar. - Ge kent er reeds de helft 
Van. - Luister. Morgen zijt gij soms gemaal 

{==113==} {>>pagina-aanduiding<<}

Des meisjens van wie ge uit der harte walgt 
En - moordenaar der vrouw die gij soms lief 
Zoudt hebben, mogt gij, maar een oogenblik, 
Haars harten heim eens in te lezen... Juan, 
Wilt gij gelooven dat de Koningin 
Voor u van zulke liefde gloeit, dat zij, 
Soms kortlings, 't met een wissen kwijndood zal 
Betalen?... Heden is mij zulks gebleken. 
- Ge hebt gelijk: 't wordt alles mooglijk; ten 
Bewijze, dees, mijn nieuws. - Welnu... wat denkt 
Ge er van? (Pooze.) 




don juan. 
Gonzalvo... 'k denk dat gij me een laag legt. 




gonzalvo. 
Wilt gij er proeven, tastbre proeven van?... 
'k Beweer dat u de Koningin een min voedt 
Als waarbij nooit een vrouwenhart verteerde. - 
Onwederlegbaar. (Stilte.) 




don juan. 
Senor... waar toch leidt ge 
Mij heen!... 




gonzalvo. 
Ha! dat is buiten mijn verwachten. 
Ik wist niet dat mij de eer gegeven was 
U in die zaak tot gids te zijn - of beter - 
Het was me ontgaan. - Nu, ik waardeer die eer 
En zal u leiden. - Luister: - Trouwen doet 
Ge niet - eerst om u aan Fernanda niet 
Te binden - dan - om 't ontwerp van den moord 
Omver te slaan. 



{==114==} {>>pagina-aanduiding<<}



don juan. 
Het ontwerp van den moord! 




gonzalvo. 
De Koningin, uw nieuwgeliefde moet 
Niet in de vraak gesloten die wij op 
Don Guasco hebben uit te woeden. - Zien 
Wij af van 't ontwerp hares moords. 




don juan. 
Moord! Moord!... 
Kunt gij niet spreken zonder bloed u van 
De lippen te doen druipen?... 




gonzalvo. 
Dat 's om 't even. 




don juan. 
En zijt ge waarlijk, gij, van die gedachte?... 




gonzalvo. 
Ten blijke dat 'k tot beter werd beredend - 
Geef mij uw aktjen: 'k scheur 't hier voor uwe oogen 
Aan stuk. 




don juan. 
En de andere is hij 't eens daarin 
Met u?... 




gonzalvo. 
Tot heden, neen. 




don juan. 
Dan kan 't niet zijn: 
'k Ben voor de galge nog niet rijp. 




gonzalvo. 
Neem gij 
't Niet kwalijk, 'k ben het zelfs niet voor den dood, 
Niet voor den eerelijksten dood, Monsenor. 

{==115==} {>>pagina-aanduiding<<}

Vreest gij dat Caesar, om het schenden van 
De samenzweering vrokkend, tot dus verre 
De laagheid en de zelfverloochening 
Zou drijven of hy werd eens ons verrader - 
Moet ik, geloof me, ik die nog minder dan 
Uw Heerschap mij den beul genegen voele, 
Diezelfde vrees niet deelen? - En nogtans, 
'k Beweer dat het kan wezen. - Zijn er dan 
Geen middels meer om zulken vrok te keer 
Te gaan?... En ook - bevroed eens zoo 'nen onzin! 
De Kroonprins die, uit louter lust om ons 
Die poets te spelen, zich deemoedig aanklaagt 
Als medeteeknaar van den Akt, en, ten 
Bewijsstuk, 't eigen afschrift daarvan levert!... 
Zijn naam, zijn zegel - als de mijne, als de uwe 
Staan immers ter kopij die toch in 't eind 
Zijn vonnis blijft?... Fernanda huwt ge niet 
En 't opzet wordt niet doorgedreven. - Eerlang 
Kent d'Oviédo mijn besluit. Verzet 
Hij zich er tegen - waar 't ook schuile - moet 
Nog straks zijn afschrift, van uit zijn bezit, 
In mijne magt. 
(De deur gaat open; - stil aan Don Juan). 
Van niets gewaagd: 'k neem 't al 
Op mij. (Aan Don Caesar die optreedt en zich, in diepneêrslagtige houding, naar eenen zetel begeeft.) 
Monsenor - 'k ben uw trouwe dienaar. 
Hoe vaart althans de Hoogheid van den Prins 
Der Asturiên? 




don caesar, 
zet zich neêr. 
De Hoogheid van den Prins 

{==116==} {>>pagina-aanduiding<<}

Der Asturiën is bijna zoo laag 
Gedaald dat ze in 't bereik is van een beulshand. - 
Zoo vaart zijn Hoogheid. - Wat den Prins betreft, 
Die is van denken ziek en van vertwijfling 
Schier dood. - Hij gaat en staat, en, inderdaad, 
'k Geloof dat 't hem veel beter ware zoo hij 
Zich als een zieletogende te bed 
Liet dragen en - om een gewijde keers 
Vroeg. (Werpt zich achterover in den stoel). 




gonzalvo, 
luid. 
Bravo! altoos even lustig. (stil) Daar 
Schuilt iets nadenklijk onder. 




don caesar 
ligt uitgestrekt in den zetel. 
Dat is zoo. 
- Waar ik mij wende of keere, ontwaar ik steeds 
Het dreigend spits van eenen blooten degen 
Mij loodregt hangend boven 't hoofd. - Het draadjen 
Waaraan die degen slingert is zoo dun, 
Dat het bijna onzichtbaar wordt. - En thans, 
Daar ik u toespreek, zie 'k er drie... Gaat eens 
Ter zijde?... Gaat dan eens ter zij, zeg ik?... 




gonzalvo, 
gaat ter zijde en stuiptrekt. - Aan Don Caesar. 
Hewel? 




don juan, 
even. 
Hij raast! (Poos stilte.) 




don caesar, 
van uit den zetel, aan Gonzalvo en Don Juan. 
Onnoodig!... 't flikkrend zweerd 
Dat boven uwer beiden kop ten val 
Gereed hangt, even als de schrikbre moordpriem 
Die op den mijnen weegt, vervolgt u ook al, 
Of hadde hij 't instinkt der dieren die 

{==117==} {>>pagina-aanduiding<<}

Hun leven uit het bloed der prooijen drinken. 
(Stilte. - Gonzalvo en Don Juan zien elkander grimmig aan.) 
Ja, mannen... 't is er meê gedaan - gedaan 
Zeg ik. - Het eenig werkelijk verschil 
Dat er nog tusschen ons ligt en die in 
Den eeuwgen nacht der graven slapen, is - 
Dat wij nog niet begraven zijn. (Stilte) 
'k Hoor in 
De verte een doodklok tampen... 




gonzalvo 
stapt tot Don Caesar die immer in zijnen zetel ligt uitgestrekt. 
Zal die spot 
Nu haast een einde nemen? 




don caesar 
vliegt ijlings op en vaart, bij verwilderde gebaren, de zale rond. 
't Kermen dier 
Vermaledijde stem is onuitstaanbaar!... 




gonzalvo 
volgt hem waar hij het tooneel rondwaart. 
Ik vrage - of thans die spot zal enden?... Is 
Het dan... ontdekt...? 




don caesar, 
laat zich weder in eenen zetel zijgen. 
En wij gedrieën - dood. 




gonzalvo, 
pal en kalm, terwijl Don Juan insgëlijks in eenen zetel zinkt. 
Der hellen pijnen over 't hoofd des brengers 
Van zulk een nieuws!... Ontdekt!... Verraad, verraad! 
En in dees zaal - is de verrader... 




don caesar, 
weder uitgestrekt in den stoel. 
Zoo 
Er in dees zaal een Echo was en hij 
Die laatste woorden deed weêrgalmen, viel ik 
Dien Echo aan omdat hij zelf daardoor 
Verrader zou geweest zijn. 



{==118==} {>>pagina-aanduiding<<}



don juan 
zittend, aan Gonzalvo die hem ijslijk aanblikt en langzaam toenadert. 
Wel, gij duivel!... 




gonzalvo, 
van achter de kap zijns zetels over Don Juan gebogen. 
Ellendeling... het vuur des hemels had 
Mij neder moeten pletten, de eerste maal 
Waarop ik van u denken kon dat gij 
Geen monster waart... 




don juan, 
opgesprongen, spreekt wanhopig tot zich zelven. 
Wat oogen, o wat oogen!... 
Beschudt me voor den blik dier oogen!... iets als 
Der hellen doemnis lonkt er mij uit aan, 
Mijn God! of had ik inderdaad me in zulk 
Een mensch, den zwarten Duivel toch ter prooi 
Gegeven! 




gonzalvo, 
aan Don Juan. 
Grootspraak is geen vrijspraak, snoever... 
Ge zijt het, gij - die mij verriedt... 


(Don Juan, beweegloos, in gedachten verslonden.)


don caesar 
ligt immer uitgestrekt in zijnen zetel; - aan Gonzalvo. 
Ik, aas 
Der galgen, ik ben het die u verried... 
(Staat op en wandelt.) 
Onwillig ons verried... daar ik, nog gistren, 
Het afschrift van uw moordnaarsaktjen ben 
Verloren... (Poos diepe stilte.) 
Dom Gonzalvo, ja, ik heet 
De prins der Asturiën en - dat deed ik. 
(Houdt voor Gonzalvo stil.) 
In uw belang - verschaf gij nu me een klein 
Genoegen: - neem eene andre houding aan. 

{==119==} {>>pagina-aanduiding<<}

Het heeft mij, jegens u, ligt nooit gefaald 
Aan achting; doch - wees zeker des - verkeert 
Ge een stond nog in die koddigdroeve staanwijs, 
Vaar ik, in al mijn druk, hier luid aen 't lachen. - 
Houd u, ten minste, gij, de hooggeleerde 
En dappere Alversmader als een die 
Zijn leven lang met God en Hel den spot 
Dreef, en dus ook iets zoo gemeen, als is 
De Dood, in 't eind niet vreezen zal. 


(Gonzalvo zijgt neder in eenen zetel; Don Caesar gaat wederom in den zijnen liggen.)


don juan, 
staat immer den strakken blik ten gronde gevestigd. 
Zijn akt 
Verloren... 't Schrift verloren....! 
(Hevig.) 
O! wat geeft het 
Nu dat ik't mijn met voeten trappe, scheure, 
Ter vlammen doeme: er werd er één verloren... 
Er wordt er één gevonden!... 
Ha! mij drijgt 
Wat u nog eerlang ten schavot moet voeren?... 
Ha ha! ook hij - staat nevens de uwe op 't stuk 
Gegrift, mijn naam, de aloude, schoone naam 
Der edele, onbesproken vaderen...? 
En des - waant ge me als gij een snooderd - meent 
Ge me uws gelijken en - veracht ge mij...? 
(Gaat tot eene boekenkast en doet er eene lade van open. - Terwijl hij die lade doorsnuffelt.) 
Bedriegt u niet, mijn Vrienden!... Rein en fier 
Hef ik het hoofd nog in den hooge... waar 
Het pas geeft, zie 'k den dood in 't aanzicht... en ten 

{==120==} {>>pagina-aanduiding<<}

Bewijze... dat ik levensmoê en boetend 
Het alles onverschrokken afwacht... weze 
Den man... die me eenmaal in zijn strik ving... tot 
Dus verre bragt... zijn gruwel met mijn leven, 
Van mijne hand - ten vloek - hier naar den kop 
Gesmeten. (Werpt Gonzalvo die immer zit een perkament toe dat hij uit de lade heeft genomen en - vangt aan te wandelen.) 




gonzalvo, 
heeft het hem toegeworpene opgeraapt. - Hij doorleest het werktuigelijk. - Stil. 
Redding!... duivels... redding!... 


(Bergt het schrift onder zijne kleêren.)


don juan, 
staat stil voor Gonzalvo die immer zit, en spreekt hem toe. 
Sterven! 
De duivels kennen geene redding - niets 
Dan vraak! - De dood dien de euveldoeners en 
De duivels sterven is het loon der vraak... 
Dus - sterven en - den dood der duivlen en 
Der euveldoeners sterven - hoort ge, Meester?... 


(Wandelt voort.)


gonzalvo, 
zit in gedachten weggetogen. - Ter zijde. 
Gevonden... hoop... nog hoop... (Staat op.) 
Van avond nog 
Een slag en alles is - gered (Aan Don Caesar die nog immer in zynen zetelstoel ligt uitgestrekt.) 
Stelt gij 
Veel prijs aan 't leven van den Koning? 




don caesar. 
Ja; 
Maar voor zoo veel hij 't voorwerp van mijn vrok 
Is. 



{==121==} {>>pagina-aanduiding<<}



gonzalvo, 
aan Don Caesar. 
Tot hoe ver die vrok gaat, weet ik niet; 
Doch, bloot en ruw zeg ik u hier dat gij het, 
Ter uwer redding, dan waarderet boven 
't Onfeilbaarst toovertuig waarbij gevaar 
Ooit werd bezworen. - 'k Zeg u dat vertrouwvol: 
't Is alles ingezien, berekend. - Offer 
Van uwe vrake, bouw gij op dit leven 
De hoop van 't uwe en 't onze te behouden. 
- Mogt heden nog de Koning overlijden... 
Hij schonk u, in zijn dood, ter tweede maal, 
Het daarzijn. - 't Middel, 't eenig middel is 
Het wagen van 'nen laatsten slag. - En nu, 
Met een aan 't werk: een draling is ons vonnis. 




don caesar, 
ligt immer in den zetel. 
Dat denk ik ook... en echter blijft ons niets 
Dan dralen... dralen... 't Is onnoodig. - Derglijk 
Was mij, van morgend, na 't verlies des Akten, 
Zoo ook al door den geest gegaan; doch - daar 
Me in 't vormen dier gedachte een koelbloed faalde 
Als welken gij, in haar te ontwiklen, hier 
Zoo meesterlijk ten toon spreidt - liet ik 't varen... 
Ook - 't is onnoodig. (Reikt, bij kwijnend gebaar, zijne hand aan Don Juan die immer het tooneel op en neder wandelt.) 
'k Weet niet hoe 'k mij voele... 
'k Ben ziek, Don Juan! 




gonzalvo, 
staat voor Don Caesar. 
Onnoodig?... Vraag uw rede 
Den droesem der verbraste wijnen en 
Den schoot der eerelooze vrouwen weder, 
En waag het dan eerst over 't nietigste 

{==122==} {>>pagina-aanduiding<<}

Een oordeel te uiten dat de domheid van 
Uw stompgeleefde ziele slechts verrade!... 
Begrijpt ge, Prins?... u eerst tot mensch hervormd 
En dan - der menschen daden afgekeurd. (Gaat zitten) 




don juan, 
staat stil; aan Gonzalvo. 
Zeg, Meester, gij bedriegt u. - 'k Denk dat het 
Der lafheid waan is die u thans zoo blinddoekt. 
De man dien ge uwen schaamteloozen laster 
Daar straffeloos in 't aanzicht braakt, die man, 
Met uwe feiten af te wijzen, heeft 
Niet eene menschendaad gelaakt, maar wel 
De daad eens duivels... Zie! het slangenbroed 
Dat in uw boezem nest - 't klimt u naar 't hoofd, 
Het lonkt mij langs uwe oogen aan!... Dat heeft 
Die man daar even ook gezien, en daarom 
Laat hij zich, lijdzaam als een blooderd, van 
Het spog uws lasters hier bezwalken. Doemling! 
Werp af 't ontheiligd kleed der menschheid! Zulk 
Een mom kan u niet langer baten - want 
De onwilge lafheid van dien manne doet 
Me alweder twijflen of wel ooit, ter wereld, 
Een moederschoot u droeg - of vrouwenborst 
U laafde! 




don cesar, 
steeds in den zetel uitgestrekt, spreekt bij zichzelven. 
Al dat gerucht heeft veel van het 
Gedruisch dat rondom de schavotten woelt 
Wanneer de scharen 't afgehouwen hoofd, 
In stuipen, langs den kapblok op zien dansen. 




gonzalvo, 
zittend. - Stil. 
O wormen... wat het mij ook koste... 'k zal 
Gered - en enkel om nog eerlang u 

{==123==} {>>pagina-aanduiding<<}

In 't eigen modder te vertrappen. 




don juan 
dán wandelend, dán staande, aan Gonzalvo, terwijl deze het vorige spreekt. 
Luider!... 
Wen ik uw tale hoor, zie ik den trots 
Der Hel u in de hoogte sleuren - en 
Hoe meer ge stijgt, hoe meer 'k ontwaren mag 
Hoe diep ge in d'afgrond van uw snooden niet 
Verzonken laagt... Spreek op! ik wou de diepte 
Daar wel van kennen en - dan eindlijk eens 
Uw voeten zien. 


(Schreeuwt Gonzalvo welke ijlings opstond en naar Don Caesar gaan wou, die laatste woorden in het oor, terwijl hij hem woest bij den arm grijpt.)


gonzalvo, 
duwt Don Juan toornig van zich weg. 
Hou op met kallen, zwetzer! 
(Aan Don Caesar die voortdurend in den zetel ligt.) 
Ik kan en zal u redden.. Wilt gij: ja 
Of neen! 




don caesar, 
na eene pooze. 
Doe wat u lust. 




gonzalvo. 
Dan volg me - en haastig. 


(IJlings af, terwijl Don Caesar langzaam opstaat en, bij duizelenden stap, achter Gonzalvo aftreedt.)


don juan, 
alleen; hij ziet Don Caesar na. 
Dan volg hem haastig!... Moorders - haastig... eer u 
De prooi ontsnappe en zij u vrekend storte 
Van de euvlenhoogte waar ge me eens hebt op- 
Gerukt, en waar wij thans van wentlen, neêr- 
Gestormde trits van doemelingen, als 
Wij zijn!... Dan haastig, haastig!... doch vergeet 

{==124==} {>>pagina-aanduiding<<}

Niet dat de Hel uw maagschap is: als mensch 
Kunt gij dien nieuwen gruwel nooit volvoeren. 


(Een page treedt op.)


page, 
aan Don Juan. 
Monsenor, wegens hun Grandessa's Lopez 
De San Salvador en Del Guasco, melde 
Ik uwer Hoogheid dat ze beiden wachten, 
Ter Groote Zale, om 't huwelijksverdrag 
Te sluiten tusschen u en de Senora 
Fernanda, hertogin de San Salvador. (Stilte.) 




don juan 
aan den Page. 
Ik volg u. 
(Page af. - Alleen.) 
Huwelijksverdrag te sluiten?... 
(Toeft een wijl in bedenking. - Plotseling uitvarende, bij luid lachen.) 
Hij heeft gelijk! Dat was me ontgaan! Slechts dacht 
Ik nog aan 't bruiloftvieren!... Goed. - En thans 
Verleen de Heer mij zijn genade - doch 
Het gaat me, in zin en geest, of wentelde 
De wereld... (Poos stilte.) 
Ik Fernanda huwen... ik?... 
Wat doen?... Wees kalm... Een staat als waar 'k mij in 
Bevind... (Stilte.) 
Wel - zoo 'k ze huwe, van de bruidspond 
Stort ik ter lijkbaar?... Ja... doch tevens laat ge 
Der arme jonge zuster dan - een Moeder... 
.................... 
Welaan! stiet mij de heime Hand tot waar 
Ik hier dus sta en lijd... zij stuw mij verder 
En werpe 't lot op wat ik ga volvoeren. 


(Af. - Het doek valt.)


{==125==} {>>pagina-aanduiding<<}

Tweede tooneel.

(Dezelfde Zaal.)


GONZALVO, LUIZA, op het vloertapijt gezeten, bladerend in een printenboek, later DON JUAN.


gonzalvo, 
hij spreekt bij zichzelven. 
O! niemand vinden die den uitvoer van 
't Bestaan op zich zou willen nemen!... Nog 
Zoekt Caesar voort... Vergeefs gezocht: ik ben 
Verloren... Geene redding meer. (Gaat zitten.) 
Mijn kracht 
Begeeft me... reeds omnevelt zich het brein... 
Mijn laatste stond zal hen doen lachen... (Poos stilte.) 
O! 
Terwijl mijn leerling die zoo dikwils, uit 
Mijn mond, 't verwijt van lafheid moest verkroppen; 
Terwijl die jonge man, met d'adelmoed 
Der schoone harten, zich in de armen van 
De Dood gaat werpen, zal Gonzalvo - daar - 
Die fiere denker welke, in trots vergrijsd, 
Geheel zijn leven aller oog verblindde 
Door 't glansend mom waarin zijne onmagt loog - 
De Dood bloodaardig te gernoet zien, en, 
Gelijk de vuigste gruweldader dien 
Der galgen strop ooit regtte, in 't naadrend uur, 

{==126==} {>>pagina-aanduiding<<}

Bewustloos nederzijgen!... (Stilte.) 
Eens omslotet 
Gij in den vuurkreits van uw spot den mensch 
Te goed bevonden om, als lijftrawant 
Dier hooge Magt die u bedroog, uwe arme 
En snoode grootheid te evenaren... Ha! 
De brandmijt gloeit... de weêrvraak wacht... dan blijf 
U eens... heb moed - braveer ze door uw moed, 
Of, aan den schandpaal, in uw sterven, als 
De vlammen uw gebanvloekt lijk, omvangt 
Der scharen spot den doodstrijd uwer ziele?... 


(Poos stilte.)


luïza, 
op het vloertapijt, in bewondering voor eene print. 
Och! dat is schoon! - Die mensch ligt op zijn sterfbed! - 
Zie eens hoe ze allen weenen... en... ‘hij zoent 
Een Kruis.’ - Dat 's schoon. (Bladert voort in het printboek.) 




gonzalvo, 
immer gezeten, blikt het kind grimmig aan 
Wat wil dit schepsel met 
Die woorden...? Kruis... een Kruis... wat is een KRUIS...? 
................. 
Mij wordt weldra het groot Geheim ontsluijerd; 
Hoe digter bij die kennis, hoe heilloozer 
't Me in 't binnenst wordt... Wat zal die kennis dan, 
Wen zij, nog ongekend, reeds op den geest 
Zoo pijnelijke werking maakt?... 
Thans schrijf ik 
Den invloed zulker kennis toe, aan wat 
Slechts dien des Twijfels hoeft te zijh geweten - 
Of niet geweten... lijk een Laocoon 
In zijn serpentenklissen, slinger-ik 
In raadsels: ‘Α᾽ΝΑ᾽ΓΚΗ’..... De duivel was 

{==127==} {>>pagina-aanduiding<<}

Mij meester; 'k had geen magt op mij; nog wilde ik 
Niet sterven - eerlang sterf ik gruwbren dood. 
Zoo luidt des Duivels eisch. Den mijnen wees 
Hij af, terwijl hij 't al omversloeg wat ik, 
Met ongeloofbre zielekwelling, ter 
Genaking van het bovenmenschlijk doel, 
Verhevens en onwrichtbaars daar mogt stellen... 
Ik was ‘de slaaf’ dus niet ‘de rigter’ niet 
‘De temmer’ van den Geest des kwaads?... Men spot met 
't Bestaan eens slaafs; een vreede meester spot, 
Uit lust, met zijnen slaaf - bedriegt zijn slaaf 
Om hem in smart te zien!... De duivel is - 
De duivel: 'k ben bedrogen!... (Springt, op. - Luïza bang wordende sluipt, ijlings en ongemerkt, de zaal uit. - Alleen.) 
En dit kind 
Dan?... en dat ‘Kruis’...? Laat zien dat ‘Kruis.’ 
(Vat het boek van den grond. - Terwijl hij het doorbladert valt er een perkament met zegel uit. Hij raapt het op. Vervolgens, na het eerst onverschillig, dan, met klimmende belangstelling te hebben gadeslaan. 
Welaan - 
't Verlies eéns Akten, neen, 't is niet genoegzaam!... 
Op 't vinden van eene enkle proef mogt men 
Toevallig ons eens vrij van doodstraf spreken! 
Dat waar' dan toch te groot een heil, is 't niet, 
Don Juan?... Vermaledijde kwasten! de eene 
Verliest zijn stuk in 't slijk der straten - de andere 
Bewaart het en in printenboeken die 
Hij, kinderen, ten speeltuig overhandigt! (Stilte.) 
(IJlings gebaart hij als van eenen plotselingen inval getroffen.) 
Wat zeg en raas ik nu?... Dat was 'k vergeten! 

{==128==} {>>pagina-aanduiding<<}

Wierp mij, daar straks, Don Juan zijn Akt dan niet 
In het gezicht?... Don Juan zijn afschrift voer ik 
Op mij?... (Haalt, in aller haast, het bedoelde van onder zijne kleederen, ontvouwt het en leest. - Eensklaps zijne vreugd niet verder bedwingend.) 
Dat 's de Akt van Juan, zeg-ik!.. en deze?... 
(Breekt in derzelfder haast den zegel van het perkament dat uit het printboek viel. - Na het angstvol te hebben doorloopen, wendt hij zich, in plotselinge zenuwontspanning, naar eenen zetel in welken hij magteloos nederzijgt.) 
O! wien moet ik nu hier bedanken om 
Dien vond - of vloeken om 't gemis dat mij 
Zoo bitter heeft doen lijden!... Van Don Caesar 
Zijn Akt, van den verloren Akt ben ik 
Alleen de vinder!... 't stuk des andren ook 
In mijn bezit... Zie - hier omklem ik ze in 
Dees handen!... (Stilte.) 
Niet bedrogen, en - gered...? 
Mijn leven en mijn daden en hun lot, 
Hun beider lot weêrom in mijne magt?... 
Zoo veel geluk dat ik er de overmaat 
Niet van bevroede!... Niet bedrogen!... zelfs 
Niet daar ik het vermetel lastren dorst 
Dat ongekend en magtige Alvoorziende 
Welk mij, langs ‘zijne’ paden, naar het doel 
Leidt ‘mijns’ betrachten!... Bovenaardsch Bestaan 
Van wat, naar lust, den geest dus temt en rigt - 
Weze U mijn dank, ter eeuwige eere!... Eens dring 
Ik met der kennis toorts in 't heimste diep 
Vau uw verholenheden; nog trof ik 
Den sprank niet aan waar uit dit licht ontbrandde: 

{==129==} {>>pagina-aanduiding<<}

Dien sprank te zoeken weze, lijk voorheen, 
Nog immer 't werk mijns daarzijns... 
Ha! en thans 
Is 't billijk dat ge boetet, Kerels, - de eene 
Om zijne zorgeloosheid die ons schier 
Een galgenaas deed worden - de andere om 
Zijn waan die mij, daar straks, zoo dapper dorst 
In 't oog te zien. (Bergt de beide perkamenten onder zijne kleederen.) 
Hier gaat uw vonnis in 
Mijn tesch. - Ha ha! - Nog altoos denkt ge of ergens 
Ligt het verloren wat u zoo geducht 
Den zak ontgleed, mijn koninklijke Losbol, 
En nu zoo drijgend in den mijnen rust?... 
Dus wel; vaart voort met, in uw doodsangst, voor 
Den slag te sidderen der mogelijke 
Ontdekking: 't fale niet mijn invloed dat 
Die angst u beiden martele, en zoo lang, 
Tot 't al geboet zij, breinloos Tweetal, dat ik 
Nog eerlang voor mijn voeten zal zien kruipen. 
- Mijn plan blijft 't zelfste: ‘Kroonprins, Koningin 
En Kamerjuffer uit het spel.’ - Van zelf 
Zal Senor Juan het zusterken vergeten. - 
Zijn huwelijk omver; want, trad hij in 
Den echt, 't viel mij dan soms zoo ligt toch niet 
Hem, tot het eind, naar eisch, mijn banen door 
Te stuwen... En - zoo 't anders ware - ging het 
Misschien nog lustiger naar wensch. Fernanda, 
Met haar verachte min, deed vaak nog 't meest 
Om ten gewenschten uitzicht hem te krijgen. 
Wie Weet! (Poos stilte; - gerucht.) 

{==130==} {>>pagina-aanduiding<<}

Daar komt hij? - ja. 
(Begint eensklaps het tooneel op en neder te wandelen en veinst eene diepneërslagtige houding. - Zich tot Don Juan wendende, daar deze optreedt.) 
Ik zocht u. 




don juan. 
Zeker 
Om mij te melden dat de moordenaars 
Gereed zijn? 




gonzalvo. 
Neen - om u te zeggen dat 
Wij moeten sterven. 




don juan, 
lacht. 
Sterven?... hoe kan 't zijn! 
'k Vier morgen mijne bruiloft met Fernanda 
De San Salvador: 'k heb daar even 't echt- 
Verdrag geteekend. 




gonzalvo. 
Wat! ge huwt...? 




don juan. 
Ik huw, 
Niet langer dan den dag van morgen, een... 
Laat mij gerust. (Gaat zitten.) 




gonzalvo. 
Dat is te vreed, Monsenor. 
Niet minder gruwzaam zal u 't einde wezen 
Nu gij het schandwigt dat u toch alleen 
Zou moeten drukken, heel een adelijk 
Gezin, dat heilvol leefde en hoogvereerd, 
Hebt over 't hoofd gehaald. - Dat 's ongehoord. - 
Een vrouw 't geschenk doen van een leven dat 

{==131==} {>>pagina-aanduiding<<}

Het eigendom der bijl is?... Senor - dat is 
Te vreed... Gij trouwen!... 




don juan, 
gezeten. 
Ja - ik trouwen; en 
Wanneer het dan met u en mij gedaan 
Moet wezen, zal er tusschen ons dees klein 
Verschil bestaan - te weten: Dat mijn graf 
Dan ligt beweend wordt van een weeze wier ik 
Een moeder schonk; terwijl het uw, Monsenor, 
Gevlugt, gevloekt, niet zal vereerd zijn dan 
Door wat, bij nacht, in kraaigekras zoo rond 
Die plaatsen spookt, waar 't opgeknoopte rif 
Van uw verwanten in de snoodheid aan 
Zijn galgenketen ratelt. 




gonzalvo. 
'k Dicht geen rijmtaal 
Om u dan nog te zeggen dat het vreed 
Gehandeld is en onbezonnen, ja. 




don juan 
vliegt op. 
Erbarming, God des Hemels! hij gaat voort 
En zal mij razend maken!... Weten dat ik 
Dien stap niet heb gewaagd dan om het lot 
Der zuster te verzeekren - en mij zulks, 
Misschien uit louter spot, ten euvel tijgen!... 
(Stilte; - aan Gonzalvo.) 
Zie - paste mij de lach - thans borst ik er 
In eenen uit, als welken duivelslist 
U om de lip weêr grimmen doet... Doch neen, 
Neen, in Gonzalvo's bijzijn lacht hij niet 
Don Juan; neen, slechts beklemt hij woede en vraakzucht, 
Wanneer hij alle vrees niet afschudt, Meester, 

{==132==} {>>pagina-aanduiding<<}

En niet, op beurt, hier als beschuldger en 
Als regter voor Gonzalvo staat. - Ge wijst 
Mijn daden af?... op wat ik goeds pleeg, braakt 
Ge uw gal, na gij 't ten snoode deedt herkeeren?... 
Wie zijt ge in 't einde, Senor, om mijn wandel, 
Gij, nategaan - om mijne daden, gij, 
Te durven keuren?... Huichelaar! die mij 
Hier zeden preekt daar gij welligt terug- 
komt van 't beramen nieuwes aanslags; dweeper, 
Die met den glimlach op de lippen, koelsbloeds, 
Uw medemensch te slaglen weet aan wat ge, 
In dolle waan, een grondbegrip van Wijsheid 
Durft heeten; gij, die laf en vreed als de onmagt, 
Het nooit gemunt hebt dan op zwakheid; gij, 
Die liefst bij schoone, schuldelooze vrouwen 
De prooi kiest welker gij naar 't leven staat; 
Gij die de koninginnen moordt - en van 
Uwe offers afziet om het staal, dat ge op 
Hun boezem hieldt geheven in het hart 
Van koningen te jagen, sluipvermoorder, 
Laat zien, wie zijt gij om mijn handel, gij, 
Te vonnissen - om mij een daad van liefde 
Ten gruwelstuk van uwe laagheên op 
Te tijgen!... (Zijgt afgemat in zijnen zetel.) 




gonzalvo 
kalm. 
Senor... duizendmaal bedankt. 
- Demosthenes, zoo hij nog leefde, stellig, 
Om zijne Philippieken te verbeetren, 
Kwam uwer welspraak hier een lesjen vragen. 
- Wijt gij het nu mijn lafheid, wen 'k u voor 
Die milde titelsopdragt niet beloon, 

{==133==} {>>pagina-aanduiding<<}

Dan enkel met den schouder op te halen. 
(Stille; - hij wandelt.) 
Toch hebt ge goed gesproken. Rythmus lag 
Er in den volzin en hij klom, tot gij 
Er moê van in den zetel zaktet. - Goed 
Gesproken, zeg ik. - 't Klonk wel bombast als 
Uwe eerste proeven in de dichtkunst; doch, 
Alleen een domoor of geleerde kan 
U zulks verwijten. (Ter zijde.) Hum! de Koningin 
Staat in zijn gunst, maar ik - ik schijne er buiten... 
Mij brenge een duchtge slag er weder in. 
(Luid aan Don Juan.) 
Hoe gij ook spraket - nagenoeg verstond 
Ik 't mijne er uit. - En zie daar eindlijk dan 
De munt waarmêe men u betaalt, wanneer 
Ge u, om eens anders welzijn, heel en gansch 
Ten beste hebt gegeven!... Werk dan al 
Aan het geluk des naastens! 




don juan 
immer gezeten. 
Gij - gij werken 
Aan het geluk des naastens? 




gonzalvo. 
Ja - en aan 
't Geluk van u; aan het geluk van wie 
Zijn schoone ziel thans der Ondankbaarheid 
Niet ten verblijf zou zien verstrekken, had 
Verblinde Waan haar vuige gezellin 
Er geene plaats in voorbehouden; aan het 
Geluk van jonge, trotsche zwetsers die 
Eene algemeene kennis denken te 
Bezitten en die 't nietigste belang 
Zelf van hun eigen welzijn niet verstaan. - 

{==134==} {>>pagina-aanduiding<<}

Ge scheldt me voor 'nen gruweldoener uit?... 
't Zij zoo: nooit drukt me dat verwijt zoo zwaar, 
Of wij zijn twee, Monsenor, die het torschen. 
Al dat hardnekkig vrokken u, in 't hart, 
Ter mijner eer verkropt; al 't heim vervloeken 
Waar gij 't altoos in lucht wilt geven; al 
Den kluchtgen afschuw dien u steeds, in den 
Van overdrevenheid gezwollen geest, 
Gonzalvo's beeld schijnt in te boezmen: al 
Uw razernij voor al mijn goedheid werpt 
Ge mij gedurig naar den kop, bij dien 
Armzaalgen scheldnaam: ‘Duivel’?... 
Duivel?... (Poos stilte) 
Zou 't u 
Dan soms, in ernst, toch dunken dat er in 
Dien lach, bij voorbeeld, welken louter deernis 
Mij thans weêr om de lippen plooit, zoo iets 
Verholen ligt...? (Vaart ijlings luid aan 't lachen.) 
Het wordt hem, bij mijn ziel, 
Op het gelaat of ging hij me, inderdaad, 
De stervlingsafkomst loochenen! 
(Wandelt en spreekt bij zich zelven) 
Ellende! 
Daar kracht en moed mij ter dier hoogte hieven 
Van waar 'k, onvrikbaar in den geest en vrij 
Van 't nietig menschenzwak, bespottend, ja, 
Mag neêrzien op het arme slavenheir 
Dat, aan mijn voeten, in de dwinglandij 
Van ongeboeten drift en zinlust vriemelt; - 
Daar 'k, bij 't betrachten heimer wetenschap, 
Steeds hooger, hooger stijge en onversaagd 

{==135==} {>>pagina-aanduiding<<}

Het al omversla wat hun stompe kortzicht 
Voor onafweerbren hinderpaal mogt nemen - 
Gaat mijn vermogen door voor wonderdadig, 
En daar 'k dan ook de heilge kloosterpij 
Niet voere, word 'k bejegend als... (Staat stil - aan Don Juan. 
Welnu - 
Als de Adelaar - dit edel zinnebeeld 
Van myner zielekracht - die, op zijn bergtop 
Waar hij slechts zongloed ziet, niet merkt dat men, 
In de vallei, uit dommen schrik, tot zijn 
Verderven samenstroomt, hem scheldend aanvalt 
En te vergeefs poogt neêr te vellen... Denkt ge 
Dat 'k waarlijk tot uw ondergang besta - 
Waarom dan leverdet ge u in mijn magt?... 
En waarom rukt ge er u niet uit, wen gij 
Hem voor 'nen losgebroken uit de Hel houdt 
Den man, wiens hand u toch omklemt, mijn Vriend, 
Tot hij zou nader over u beslissen?... (Spotlacht.) 
En daar het u zoo ligt om doen valt!... Kan mij 
Uwe opgestoken vuist, gewapend met 
Wat heiligdom, de poetse dan niet doen 
Hernieuwen die weleer, van 't kaaksbeen Samson's, 
Den Philistijnen werd gespeeld?... 
(Wandelt voort en grinnikt.) 
Zag ik, 
Tot overmaat van spot, u zoo iet thans 
Hier eens beproeven!... Doch tot daar; ik wijk 
Van 't doel. (Ter zijde.) Eén woord doe 't mij bereiken. 
(Staat plotseling stil; - aan Don Juan) 
Senor... 
Vertrouwt ge mij? (Stilte. - Don Juan, stom.) 

{==136==} {>>pagina-aanduiding<<}

Ha! zoo 'k u eens een middel 
Verschafte om uw Luïza aan het lot 
Te onttrekken dat uw dood haar voorbereidt - 
Gij gingt dan al of niet dien Echt aan welke, 
Beken het maar, u duchtig toch op 't hart ligt - 
En zoo die Echt eens door mijn toedoen werd 
Verbroken, - ha! hoe zou mijn naam in zegen 
Staan, is het niet, en mij uw blindst vertrouwen, 
Ja, kwistig worden weggeschonken! 




don juan, 
ligt in losse houding uitgestrekt in zijnen zetel; - aan Gonzalvo. 
En 
Welk zou, in 't eind, dit groote middel dan 
Toch zijn?... Laat hooren?... Waarlijk, 'k ben nieuwsgierig. 




gonzalvo. 
Dit groote middel, Senor, ware slechts 
't Eenvoudige behoud uws levens. 




don juan, 
dezelfde houding. 
En, 
Daareven nog, vernam ik uit uw mond 
Dat er ons niets meer blijft te hopen - dat ik 
Het eigendom der bijle ben geworden. 




gonzalvo. 
Het eigendom der bijl zoo veel ge wilt; 
Ge kunt de bijl bestelen gij - niet wij: 
Ge kunt u uit des Noodlots klauwen rukken. 




don juan. 
Maar hoe zulks, hoe? 




gonzalvo. 
U mint de Koningin 
Te zeer. - Zoo lang die Vrouw er is en gij 
Den goeden wil tot uwe redding hebt, 

{==137==} {>>pagina-aanduiding<<}

Verstrekt ge nimmer het gevaar ter prooi 
Dat u nog over 't hoofd hangt. 




don juan, 
dezelfde houding. 
En zoo ik, 
In weêrwil zulker min, eens het gevaar 
Dat me over 't hoofd nog hangt ter prooi verstrekte, 
Hoe werd Luïza dan aan 't lot onttrokken 
Door mijnen dood haar voorbereid? 




gonzalvo. 
Monsenor - 
Op 't onbestaanbre past geen uitleg. 




don juan. 
Als 
Zulkdanig acht ik niet de lagen die ik 
Wil vlugten. 




gonzalvo. 
Wen 'k herhaal dat gij u redt, 
Weet gij de Koningin heur aanbod slechts 
Naar eisch te aanhooren? 




don juan, 
immer zïttend; op bitsigen toon. 
Gij vergeet dan dat 
De Kroonprins iets verloor, wat morgen nog 
Terruggevonden en der Koningin 
Kan worden onder 't oog gelegd?... 




gonzalvo. 
Daar ik 
Mij des gedenk, valt soms hier langer twisten 
Niet heel in uw belang. 




don juan, 
staat op. 
Gonzalvo... luister. 
Zoo lang ge mij niet, als het daglicht klaar, 

{==138==} {>>pagina-aanduiding<<}

De liefde van de Koningin doet blijken, 
Houde ik u voor het ijselijkste schepsel 
Dat ooit, ter wereld, mensch ten afschuw was. - 
Te zeggen dat ge liegt, wanneer ge mij 
Zoo plegtig het bestaan dier min verzekert, 
Durf ik, op bloot vermoeden, thans niet wagen. 
Er hoeft iets meer dan proeven om de tong 
Die zulk bevestigen niet vreest te staven, 
Uit boete voor de helsche lasterlogen, 
Der kele later uit te rukken. (Gaat weêr zitten,) 
Gistren - 
Zat in dees zaal, daar, op 't tapijt, Luïza 
Mijn hazewind te kozen. - José moet 
Haar eenmaal hebben meêgeleid toen hij 
De Koningin bezoeken ging, want uit 
Heur streelen van het dier kon ik dan werklijk 
De Parodie opmaken der bijeenkomst, 
Waar zij eens ooggetuige moet van zijn 
Geweest. - Dat gruwlijk schouwspel zat ik, hier, 
Van uit mijn zetel, mij de lippen tot 
Den bloede bijtend, rustig aan te staren. 
Het Beest verbeelde haar de Koningin; - 
Afschuwlijk, lach niet - zij, ze speelde voor 
Monsenor José. - Nu was 't anders niet 
Dan minnekozingen van allen aard: 
Hier was 't eens - streelen; daar weêr - pruilen of 
Was zij gestoord en dan weêr bidden en 
Dan weêrom streelen. - Hier nam zij den poot 
Der Koningin en - kuste hem; dat deed 
Ze graag. Daar hing ze, lieflijklisplend, om 
Heur hals en - zoende haar den muil. Nu, telkens 

{==139==} {>>pagina-aanduiding<<}

Zij zich die pooten aan de lippen bragt, 
Viel zij aan 't lachen, roepend: ‘Zoo deed ook 
Mijn vader aan ons schoone Koningin.’ 
Wen 't nu den hond vervelen ging nog langer 
Dien rol gestand te doen, bekeef zij hem 
En zei: ‘Dat deed ons schoone Koningin’ 
‘Niet dus: zoo moet het wezen...’ En - dan zag ik 
Het een of ander zoet gebaar... Nu dunkt me 
Dat zoo iets nog al klaar bewijst wat tusschen 
Haar Majesteit die mij zoo lief heeft, en 
Monsenor Josè die haar heimvriend is, 
Gewoonlijk omgaat. 




gonzalvo. 
Wel! niet langer dan 
Een stond doe ik u zien, met eigen oog, 
Dat het een bloote hersenschim is, wat 
Ge voor de Parodie der Waarheid neemt. - 
Straks zijt ge bij die vrouw die Senor Guasco 
Zoo onverzoenbaar haat, als zij Don Juan 
Ter sluiks en onweêrstaanbaar mint. - Gelief 
Intusschen u een wijl gaan op te schikken: 
Ik zelf leide u tot Haar en wil onmidlijk 
Mij voor dien togt bereiden. (Af.) 




don juan, 
alleen. 
'k Heb Luïza 
Dat toch zien doen?... Hij zelf tot Haar ons leiden... 
Mij, heeter daad, bewijzen dat hel valsch 
Is wat ik zag, toch, ziender oogen, zag?... 
Dat 's ongeloofbaar... Lijk hij zegt, kan mij 
Dan ligt, Luïza zeker, 't lot herkeeren. - 
Doch 't Schrift!... werd eens die Akt gevonden, kreeg zij 

{==140==} {>>pagina-aanduiding<<}

Hem eens in handen!... Wel - daarvoor houdt mij 
Zijn list bereids een uitvlugt klaar, wen reeds 
Die list mij zelven in den strik niet heeft 
Gestrengeld?... 
Hoe het zij: ik wil 't beproeven; 
Mijn toestand erger ik toch nimmer... Tot 
Dien top van jammer steeg hij, dat ik, om 
Mijn keus op eene harer beiden nu 
Te vestigen, ik, zonder vroeging dunkt me, 
Het heiligstille huwlijksleven zou 
Verzaken, om, op 't spoor der wellust, in 
Den wilde, woest genieten na te jagen... 
O! want hij zegde 't mij en hij bedroog 
Zich niet: die Echt, mij toegezworen, weegt 
Me op 't hart en tot dus verre, ja, dat ik 
Den kouden blik der dood die mij beloert 
Met minder huivring te gemoet zie, dan 
Uw liefdewenk, Fernanda! gij, die toch 
Ter bruidspond, tusschen mij en uwe omarming, 
Welligt een beulshand hadt gevonden... Als 
Verloofde kon alleen Vertwijfling mij 
Naar 't outer rukken waar ik 't al ten heil 
Der zuster op ten offer had gebragt; 
Thans brak de Hoop mijn boeijen: 'k voel me vrij - 
En ijl de redding toe van waar ze komt, 
Geleid door wat ze mij, in de armen van 
De Koningin, welligt zal doen ontmoeten. 
(Poos stilte). 
Beseft ge de overgrootheid diens geluks?... 
Daar mij een vrouw zou tot haar bijzit maken, 
Ontkwame ik 't plegen en het boeten van 

{==141==} {>>pagina-aanduiding<<}

Haar moord: uit overmaat van snoodheid zou 
Ik dus geen booswicht heeten....... 
........... Schrikbaarheim 
Betrek dat steeds het Kwaad den Kwade ketent - 
Thans ware ik dom, bewonderde ik u niet. 
'k Heb, schuldig, d'eersten stap gedaan - en nu 
Drijft me onweêrhoudbaar verder, zelfs wat uit 
Den Goede wierd: mijne eedle liefde tot 
Luïza... Wel - dus voort... slechts voort... en poog 
Ik nog - 't zij dan om mij voor immer van 
Fernanda los te scheuren... 't Echtverdrag 
Geteekend!... t' avond nog het voorfeest van 
De bruiloft - van de bruiloft: niet van 't huwlijk... 
Mij redde een uitstel... morgen hou 'k mij ziek... 
(Poos stilte; grijnslacht.) 
Hij houdt zich morgen ziek!... als of hij 't reeds 
En tot der dood niet ware - als of hij eerlang 
Soms met den dood het al niet boeten ging!... 
- En nu versta 'k mijne eigne taal niet meer: 
Ik meene en zeg dat 'k haast ligt sterve - en 'k voel niet 
Dat ik het ben die sterven zou. 




gonzalvo, 
treedt op 
Is men 
Gereed? 




don juan. 
Ach ja!... 'k moest mijn toilet gaan maken!... 
(Poos stilte.) 
Ik wilde wel eens hartlijk kunnen lachen, 
Gonzalvo, woedend lachen... - Volg mij. 


(Beiden af. - Het doek valt.)



{==142==} {>>pagina-aanduiding<<}

Derde tooneel.

(Een smalle geheime Doorgang. - In den linkermuur, op den voorgrond, een deurken openende in de Badzaal der Koningin; eene tweede deur in den zijdemuur, regts; eene derde, op den achtergrond, aan het uiteinde des gangs.)
GONZALVO, DON CAESAR, later, FRANCISCA.


gonzalvo, 
komt langs de deur, regts, omzichtig op het tooneel geslopen. - Hij spreekt tot Don Caesar die hem volgt. 
Gij 
Gelooft me niet? (Bukt zich voor het Badzaaldeurken en ziet gretig door het sleutelgat.) 
Hij is er in. (Regt zich op.) 




don caesar, 
aan Gonzalvo nevens welken hij staat en wacht. 
Laat zien..... 
(Voor 't sleutelgat gebogen.) 
Bij mijne ziele, ja... hij staat voor Haar... 
Heur handen in zijn handen... Zij - doet niets 
Dan spreken... hij - geen woord... Ons zaken is 
Hij bezig te verbrodden... Juist gelijk 
Een houten man, de domme Duivel. 




gonzalvo, 
aan Don Caesar die immer door het sleutelgat loert. 
Ja, maar 
Het is toch zoo gemaklijk niet den Koning 

{==143==} {>>pagina-aanduiding<<}

Op eene hoovlings-bruiloft uit te noodigen... 
Laat zien eens. (Ziet in Don Caesar's plaats door 't sleutelgat.) 
Wel... hij spreekt?... 'k Ben zeker dat 
Hij haar nu smeekt om morgen toch met heuren 
Gemaal, op 't feest zijns huwelijks te komen... 
Zie - ze knikt ja. 




don caesar, 
aan Gonzalvo die steeds loert. 
Ge spreekt te luid; misschien 
Vernemen zij ons stem. 




gonzalvo, 
't oog voor 't sleutelgat. 
Wees niet beducht: 
Daartoe is hunne marmren Zaal te groot... 
Ook hebben zij het veel te druk, geloof me, 
Dan dat hunne aandacht ons verraden zou. 




don caesar, 
aan Gonzalvo. 
Maar zeg mij - is het stellig dat wij op 
Francisca morgen mogen tellen? 




gonzalvo, 
immer voor het steutelgat gebogen. 
Hoor nu! 
Ik heb haar omgekocht... ze zal den Koning... 
Bestel gij straks haar slechts het noodge. 
(Wendt zich om; aan Don Caesar.) 
Hebt gij 't 
Bij u? 




don caesar, 
haalt iets uit zijne tesch. 
Dan ja - hier is het. 




gonzalvo. 
Overhandig 
Het haar zoo ongemerkt als mooglijk... niets 
Hoeft gij haar voor te houden... 
(Terwijl hij zich weder voor het sleutelgat buigt.) 
wat heur ook 

{==144==} {>>pagina-aanduiding<<}

Te doen staat is haar reeds genoeg verklaard. 
(Poos stilte. - Zich weder tot Don Caesar wendende.) 
Het is toch gif, niet waar? 




don caesar. 
Gij zelf bereidde 't 
Uit Akonietsap. 




gonzalvo, 
bukt zich weder voor 't sleutelgat. 
't Beste. 




don caesar, 
aan Gonzalvo, terwijl deze gluurt. 
Dat ze maar 
Voorzichtig zij - ze moest het zoo eens in 
Eene andre schaal dan die des Konings storten! 




gonzalvo, 
steeds met het oog voor het sleutetgat. 
Och! wordt ge gek? 




don caesar. 
Dan was hel dubbel naar 
Den bliksem, Kerel. 




gonzalvo, 
immer in vorige staanwijs - aan Don Caesar. 
't Duurt zoo nog al ruim, 
Is 't niet? 




don caesar 
Dan ja - wat doen ze nu? 




gonzalvo, 
aan Don Caesar 
Daar - zie 
Gij zelf nu eens. (Staat hem zijne plaats af). 




don caesar, 
ziel door het sleutelgat. 
Ze staan nog als te voren... 
De eene - altoos bablend; de andere - altoos zwijgend... 
Wat mag Zij hem toch voor te disschen hebben?... 
Zoo zij wat luider spraken ging er ons 

{==145==} {>>pagina-aanduiding<<}

Geen woord verloren. (Poos stilte.) 
Zeg - de Koningin 
Is toch een prachtig schepsel, eh?... Zoo van dat 
Breedgolvend, sneeuwwit badgewaad omgeven... 
't Is om een Engel zelf, zijn zedig oog, 
Diefschlonkend te doen op slaan. - Bij mijn ziele, 
Nooit had een jongmans eerbaarheid te kampen 
Met neetliger verzoeking... En - hij staat 
Daar als een sul, de nieuweling!... Ze valt 
Hem om den nek! om zijnen nek! wat 's dat nu?.. 
(Aan Gonzalvo.) 
Zie gij eens haastig? (Ruimt de plaats voor Gonzalvo.) 




gonzalvo, 
't oog voor sleutelgat; aan Don Caesar. 
Ja! wees zeker dat 
Hij 't onverbeterbaar aan boord gelegd heeft. - 
Hij weet wel wat hij doet, hij. - Door die houding 
Die meer van droefnis dan van blooheid tuigt, 
Won hij haar gansch vertrouwen in. - En zulks 
Was er van noode... Senor - vele mogt 
Ge er toetsen, doch, tot heden kent ge nog 
De dochtren Eva's niet. - Dan zie! zoo waar 
Ik leef, ze is bezig met haar harteleed 
Hem, ten vertrouwlijkst, uit te storten. - 'k Wed: 
Zij klaagt hem over haar gemaal. 




don caesar, 
staat nevens Gonzalvo die immer door het sleutelgat loert. 
Ja! kloeg 
Ze mij aldus, 'k zou twijflen of 'k me niet 
In zeekre huizen had begeven waar 
Men Dona's vindt die eerst een weeklagt zingen, 
Om later 't liedjen van de Vreugd met u 
Eens aan te kunnen heffen... Klagen! 



{==146==} {>>pagina-aanduiding<<}



gonzalvo, 
immer voor het sleutelgat gebogen, aan Don Caesar. 
Zwijg - 
Ze komen herwaarts. 




don caesar. 
Hoort ge wat ze zeggen? 




gonzalvo, 
dezelfde houding. 
Niet goed. 




don caesar, 
aan Gonzalvo. 
Laat mij eens luistren. 




gonzalvo, 
immer glurend voor het sleutelgat. 
Wacht. 




don caesar, 
duwt hem weg. 
Laat mij 
Eens luistren, zeg-ik? (Spiedt af door het sleutelgat. - Poos stilte. - Eensklaps regtspringende met driftige gebaren, aan Gonzalvo.) 
Ze vraagt wat uur 
Het feest begint!... (Hervat zijnen post.) 




gonzalvo. 
Het kan niet beter gaan. (Poos stilte.) 




don caesar, 
springt weder op met dol gebaar. 
Ze zullen komen!... 't is... (Onderbroken door gerucht van binnen aan het slot. - Beiden loopen zich, langs de deur, regts, in aller ijl verbergen. - Met een, gaat het Badzaaldeurken open voor de Koningin en Don Juan.) 




koningin, 
in den heimen doorgang, half luid aan Don Juan dien zij naar de deur des achtergronds wenkt. 
Langs hier, Monsenor... 
Wij moeten deoogen vlugten. (Beiden af langs die deur. - Poos stilte.) 




don caesar, 
komt terug op het tooneel geslopen, ontsluit zachtjens het deurken der Badzaal en blijft vrevelig in den doorgang toeven, op den dorpel. - Poos stilte. 
Kwame nu 

{==147==} {>>pagina-aanduiding<<}

Die andere maar spoedig... Ha! daar is 
Zij. (Wenkt Francisca die, langs eene naburige zaal, het Badvertrek intreedt om er haar werk te verrigten.) 




francisca, 
den Kroonprins ziende. 
Senor Caesar?... (Verschijnt in het deurken.) 




don caesar, 
in den doorgang, aan Francisca. 
Ust!... datgene waar 
U Dom Gonzalvo van gesproken heeft... 


(Steekt haar iets toe dat zij haastig onder hare kleederen bergt... Intusschen is Don Caesar langs de deur ter regter zijde, verdwenen.)


francisca, 
staat alleen op den dorpel van het Badzaaldeurken en baalt het gekregene weder uit hare tesch. - Terwijl zij het ter sluiks en vlugtig onderzoekt. 
O! de eerste kans de beste nu. - Van avond 
Nog op heur maal... twee keeren morgen... soms 
Wel drie - en binnen weinig dagen is 
Zij van die droeve min genezen... 
Ach, 
Monsenor Juan!... hoe God het al toch rigt 
Om, uit ons leed, ons heil te doen herworden! 


(Treedt terug in de Badzaal waarvan zij de deur toesluit. - Het doek valt.)




{==148==} {>>pagina-aanduiding<<}

Derde bedrijf.

Eerste tooneel.

Eene ruime Zaal uit de vertrekken van Don Juan. - Feestelijke stoffering. - Opgedischte tafel in 't midden. - Links en regts, eene deur; op den achtergrond, eene grootere; daar nevens, tegen den muur, een Credentietoog.)


DON JUAN, HOFMEESTER, later, FRANCISCA.


don juan, 
treedt op, langs de groote deur des achtergronds. - Hij beziet de tafel en blijft er, in bedenking, bij stil staan. - Na eene pooze. 
Welnu - 't zij zoo... Bij zulk een plegt wil ik 
De hofgewoontens heden eens verbreken. 
(Gaat en trekt eene bel, waarna hij zich, op het voorplan, in eenen zetel werpt. - De Hofmeester verschijnt. - Zittend, aan den Hofmeester.) 
Gij - die ten laste mijner beurs dees alles 
Zoo deftig hier hebt ingerigt... Dan zie?... 
Om welke reden is uw dos van daag 
Zoo wonderschoon?... Die gulden opschrik glimt, 

{==149==} {>>pagina-aanduiding<<}

In 't luchterlichten, heller nog dan mijne, 
Dan die van een theater-koning?... Tot 
Wiens eere zulk een poppentooisel? 




hofmeester. 
Tot 
Wiens eer, Monsenor?... 




don juan, 
neêrgevlijd in den zetel. 
Ja, zulks vraag ik u. 




hofmeester. 
Monsenor jokt met d'armen dienaar?... Tot 
Wiens eere?... Nu - het is de rouwtooi dien 
Ik over zeker onheil voere dat 
U wacht, en straks nog, door mijn toedoen, hier, 
Bij 't schuimen des bokaals, gevierd moet worden. 




don juan, 
lacht. 
Ha ha! een zinspel op mijn Huwelijk! 
Bravo, mijn Goede! (Staat op.) 
Ontkoom ik 't onheil dat 
Mij wacht, verhoog ik u, in uwen ambte, 
Ten loon voor zulken zet. (Wandelt en lacht.) 
‘Hij voert mijn rouwtooi!’ 
Ge zijt een lustige gezel... (Staat stil.) Doch - zeg 
Mij - daarom belde ik u: - Ge weet dat ik 
Haar Majesteit verwacht? 




hofmeester. 
Monsenor - 't zal 
Noch mijner kunst, noch uw vermogen falen 
Dat heur onthaal ten weerdigste geschiede. 




don juan. 
't Zij zoo... Waar denkt ge ze aan den disch te plaatsen? 



{==150==} {>>pagina-aanduiding<<}



hofmeester. 
Ha, volgens hofplegt - daár - Monsenor. 


(Wijst op het hooger tafeleinde, ter linkerhand.)


don juan. 
Doch - 
Waar mij en de Senora die ik sta 
Te huwen?... 




hofmeester. 
Nu - naar alle staatsieregt - 
Aan 't ander hooger einde. 




don juan. 
Neen - dat wil 
Ik anders. - Zet gij hier, aan 't tafelmidden, 
Haar Majesteit en hier, 't verloofde Paar, 
Aan Hare zijden. 




hofmeester. 
Wat?... de Bruîgom van 
De Bruid gescheiden?... 




don juan, 
terwijl hij ijlings luid lacht en eene lustige pirouette maakt. 
Door de ‘Koningin’ 
Nog al!... (Op het voorplan - ter zijde.) 
Moet zulks eens ‘werkelijk’ - het zij 
Dan heden ook ‘symbolisch.’ (Aanden Hofmeester.) 
Nu - bekreun 
Gij u zoo droevig niet om wat 'k zoo vreemds 
Daar al bevele. - Vroet het u in 't hart, 
Om de ambteneer, mijn Trouwe: mij - mij streelt 
Het een geliefkoosd zielsgenot. - Het een 
Geldt 't ander. - Ook, ge weet het, hofzwier duld 
Ik niet, en, waar ik kan, ga 'k dien te keer. 

{==151==} {>>pagina-aanduiding<<}

Thans vergt mij hofzwier dat 'k de Koningin, 
Bij d'aanvang van het feest, afhalen zou. 
Dien eisch eerbiedig ik. 
(Wandelt. - Poos stilte.) 
Ha ha! doch waar 
Verbleef het geestig jokken van daar seffens?... 
Geen woordjen meer om mij tot lachens op- 
Te ruimen?... (Stuwt hem ijlings, bij mallend gebaar, de zale uit.) 
Kom - laat u 't zoo zeer niet deeren, 
En meld mij straks de boodschap die, van wege 
Haar Majesteit, mij nog geworden moet. 
(Hofmeester af. - Treedt terug op het voorplan; - alleen, na eene pooze.) 
Door welke schokken men zoo, langs een dagruim, 
Al heen kan varen!... 'k Stond van morgendop - 
En 't ging me als of ik weenen zou; thans daalt 
De nacht - ren ik bedwing den lachlust niet... 
Eén dag vervult een leven... Weze de avond 
Des dags me ook die des levens en... bereidde 
Hij mij de rust!... 
Doch - morgen soms daagt mij 
Alwêer een dag; wacht mij alweêr nieuw feit- 
Beleven; huw 'k de Bruid - of huw ze niet; 
En onderga het loon van 't reeds gepleegde - 
Of onderga hem niet en moorde - of moord 
Ze niet (het al gelijk het van een gril 
Gonzalvo's af zal hangen) - Haar, die 'k om 
Heur liefde en om heur schoon, uit blinden vrok, 
Als vijand eenmaal naar het leven stond, 
Toen zelfs, wanneer dit schoon voor mij slechts praalde 
En zulk een min voor mij slechts gloeide; - Haar, 

{==152==} {>>pagina-aanduiding<<}

Die, om dit schoon en om die min, mij thans 
Zoo niet de Bruid dan toch het huwlijk dat 
Me dreigt vervloeken doet; - Haar die ik hier 
Te wachten sta als uitgenoodigde 
Op eenen plegt dat mijn vereenen met 
Een andre zou bezegelen, terwijl 
Ik - dankend om de zelfopoffering van 
Haar maatloos, onberekend minnen - mij 
Geheel heur wegschonk en zij vrouw is van 
Een man - die Koning heet van Spanje... 
(Poos stilte). 
Nu, 
Zoo verre ik des toch meester blijve - 't koste 
Mij schatten, leven, 't heil der zuster - hij 
Wordt nimmermeer volvoerd de gruwlijke Echt... 
- Luïza in de magt der San Salvadors 
Na wat als nog mij wedervaren kan...? 
- Hij heeft gelijk, Gonzalvo: houde ik 't met 
De Koningin dan red ik, mij welligt, 
De zuster zeker - zelfs genomen dat 
Mij 't ergst eens worden moest. - Een hart als welk 
Den wensch kon uiten dien ik, heden nog, 
Uit haren mond mogt hooren - 't staat ter hoogte 
Van alle heldendaad en 't wil mij, om 
Een vrank en vrij bekennen van den aanslag, 
Vergeving en, ja, redding schenken. ‘Kon 
Zij afstand doen der Kroon, den Huwlijks-band 
Verbreken om zich los te rukken van 
De koude dwinglandije haars gemaals, 
Ze zou mij volgen - volgen waar mij ook 
De vlugt, door allen lotgevalle henen, 

{==153==} {>>pagina-aanduiding<<}

Een weg zou banen...’ 
Zulks heeft zij gezegd, 
Terwijl heur arm... als eene roozenboei 
Mij om den schouder zonk... en ik den adem 
Van hare lippen, gloeijend, in den mijnen 
Versmelten voelde als tot eén ziel. (Staat en denkt.) 




hofmeester, 
verschijnt weder aan de deur des achtergronds. 
Van wege 
De Koningin. (Toeft op den dorpel om de aankomende Camarera in te leiden; - daarna af.) 




don juan 
ziet deze, van op het voorplan, in de verte optreden. 
Francisca... God? (Poos stilte; - ter zijde.) 
Te neêr 
De plannen der verzoeking!... 
Veerdigt thans 
De Hemel mij zijne englen af... dat mij... 
De Hemel dan ook rigte. (Heeft zich eensklaps omgewend als om Francisca te verwelkomen). 




francisca, 
komt in de Zaal. - Zij is hevig ontsteld en poogt zichtbaar eene weerdige houding aan te nemen. - Tot Don Juan.) 
Senor - mij 
Gebiedt haar Majesteit u aan te melden.. 
Dat Zij gereed is en... u wacht... om op... 




don juan, 
invallend 
Mijn feestmaal te verschijnen, ja. - Wat let 
U dan, Francisca?... Ge zijt bleek?... (Stilte.) 




francisca, 
staat, als wilde zij verder spreken. - Eensklaps barst zij uit in tranen en zinkt Don Juan voor de voeten. 
Ik minde 
U toch zoo zeer! 



{==154==} {>>pagina-aanduiding<<}



don juan, 
ter zijde. 
Mijn Huwelijk! ik dacht het. 




francisca 
snikt, d'armen om Don Juan's knieën gestrengeld. 
Helaas, Monsenor!... waarom moest ik - en 
Uit vreemden mond - vernemen... dat ge uw keus 
Gevestigd had!... 




don juan. 
Mijn Lieve, hier is tijd 
Noch plaats tot zulk vertoog. - In tranen, voor 
Mijn voeten - gij!... (Wil zich ontdoen van hare omhelzing.) 
Laat los, zeg-ik... Francisca, 
In 's hemels name, wat toch gaat u over!.., 
Nog seffens vraagt uw ambt dat gij, aan tafel, 
De Koninginne dienet... (Ontmoet een der blikken van Francisca en tilt haar ijlings, bij liefdevollen zoen, aan zijne borst.) 
Hier! hier in 
Mijne armen, aan mijn hals en aan mijn hart!... 
Ween dan ten minste zulke tranen op 
Mijn hart, wanneer het zien van zulke smart 
Het moet doen breken... 




francisca, 
staat en weent, het hoofd rustend op den schouder van Don Juan. 
O! vergeef mij. 




don juan. 
Om 
Vergeving bid ik u en ik alleen 
Heb die hier noodig. - 'k Faalde jegens ons, 
Ik weet het; doch de stonden van mijn leven, 
Zij stormen heden weg: mijns ben ik niet 
Meer meester - en ik zag geen kans om u 
Van 't minste te onderrigten. - Doch daarvan 

{==155==} {>>pagina-aanduiding<<}

Zij maar gesproken, later, waar het voegt. 
(Wil haar zachtjens van zich verwijderen.) 
- Dan koom, bedaar en ween niet langer, hoort ge?... 
(Poos stilte.) 
- Straks hoef ik nog met u te handelen, 
Als met mijn jonge Zuster... (Stilte. - Francisca snikt voort.) 
Kom - thans loopt 
Dat gekkenspel ten einde toch, is 't niet, 
Francisca?... Neen?... nog weenen... immer weenen?... (Stilte.) 
Welnu - dat duizenden dan maar mijn lot 
Benijden - doch die tranen zullen van 
Het engelaanzicht in 'nen engellach, 
Door mijne zoenen hier hertooverd worden... 
(Terwijl hij haar eensklaps in vurige omarming aan zijn harte sluit.) 
Francisca... Duurbre...! dij voor eeuwig!... 
(Laat haar los. - Heur vervolgens eerbiedig de hand vattende.) 
Nu, 
Heb dank: ge zijt getroost... Thans ga in vrede... 
Doch hoe verschijnt ge voor de Koningin?... 
- Om 't even zulks. - O! lach gij, ja, lach gij 
Mij slechts zoo tegen; zie gij me aan slechts met 
Dien lieven, vriendelijken ooge; straal 
Mij moed en kracht en hoop in 't hart: dat alles 
Is mij hoogst noodig en - bid gij voor mij - en 
Steun gij op mij... (Sluit haar beide handen in de zijne.) 
want - wat me ook nog ervare, 
Hoe 't lot ook keer'... de Mijne zijt en blijft 
Gij als weleer: de Mijn, Francisca, en 
Mijne Eenige... 
Welligt betwijfelt gij 

{==156==} {>>pagina-aanduiding<<}

Mijn woord - het moet u onbegrijplijk voor 
Toch komen? - Straks, niet waar, heeft hier nog 't feest plaats 
Waarop men 't Huwelijk van uwen Lievling 
Met de eedle Hertogin de San Salvador 
In hulden zou?... Francisca, ja, dit feest 
Heeft plaats, nog straks, soms weder morgen, doch 
Het huwlijk - nooit. 
(Op lustigen toon, terwijl hij lacht en Francisca liefoogt.) 
En thans - daar eerlang nog 
Dat feest begint en wij - er op verzocht 
Zijn: - (Doet haar mallend uitgeleide.) 
Gij naar uw Toiletzaal en - ik naar 
De Koningin. (Beiden af, langs de Middendeur des achtergronds. - Het doek valt.) 




{==157==} {>>pagina-aanduiding<<}

Tweede tooneel.

(De vorige Zaal. - Bij het optrekken des Voorhangs is het Feestmaal begonnen. - Aan 't tafelmidden, den rug gekeerd naar den achtergrond, Don Juan, Dona Fernanda en de Koningin, aan wier zijde de kleine Luïza stoeijend staat. - De overige gasten, zonder onderscheid geplaatst; uitgenomen Don Caesar die zich, in het bereik van wijnvaas en schenker, alleen, op het voorplan, aan den linker tafelhoek heeft neêrgezet. - Bij de Credentiebank, Francisca, den dienst der Koningin verzorgend. - De tafel, langs den voorgrond en de voorgrond zelf, vrij voor het werkverrigten der Pagen en Dienaars en voor het optreden der Chooren die er, aan weêrszijde des tooneels, hunne reijen vormen.
DE KONINGIN, nevens welke LUIZA staande, DON JUAN, DONA FERNANDA, DON CAESAR, FRANCISCA, uitgenoodigden, chooren, eene dwene, een arts, kamerjuffer, pagen en dienaars.


choor van jongelingen. 
Wel hem - die minnend in der Liefde wellustzalen, 
Op de fluweelen spond getooid ter Bruiloftnacht, 
Voor de eerste maal, het heil der heemlen neêr voelt dalen 
Op d'Engel dien de min hem in zijne armen bragt! 

{==158==} {>>pagina-aanduiding<<}

Hem gloort de zon der Vreugd van uit de toekomst tegen; 
Hem streelt een weeldrig kroost van uit het blij verschiet; 
Hem dauwt, op zijne baan, der Godheid milde zegen: 
Wel hem die in der gâ zich tweemaal leven ziet, 


(Onder het zingen van dit Choor dient Francisca een bokaal wijn aan de Koningin, Don Juan en Fernanda.)


don caesar, 
zit aen den hoek der tafel, links. - Hij houdt zijn drinkvat in de hoogte opgestoken. 
Die volle beker ter 
Gezondheid van alwie een dergelijk 
Tweevoudig leven, noch te zien heeft, noch 
Te torschen! (Ledigt hem in eenen teug. - Aan eenen Page.) 
Hier - du Ganymedes met 
De wijnvaas - schenk! (Aan het Gezelschap terwijl hij zijnen bokaal den Page toereikt die hem vult.) 
Wen ik aan mijn persoon 
Mogt twijflen om er het bewijs van in 
Een tegenproef te moeten zoeken - 'k wendde 
Me eenvoudig tot mijn Venetiaanschen spiegel, 
Of blikte eens in een kristallijnen wijn- 
Glas, zoo als nu. - En dan bevond ik mij 
Des levens zekerder en meer voldaan, 
Dan wen de proef mij eene Bruiloft had 
Gekost, of jaren liggens aan den Echtband... 
Helaas! de spiegel is zoo broos... en - dát - 
Zoo dikwijls ledig!... (Drinkt en zet zijne schaal op tafel.) 




koningin, 
aan Don Juan. 
Zulks toch schijnt me nu 
Zoo wel wat ver te gaan. 




don juan, 
op mallenden toon, aan de Koningin. 
Ik denk, Senora, 

{==159==} {>>pagina-aanduiding<<}

Dat, wie ook waarheid spreekt, nooit vrij genoeg 
Kan zijn in zijne meening te uiten. 




koningin, 
aan Don Juan. 
Ja?... 
Ja zoo?... (Luid tot de Uitgenoogdigden, met gulle scherts.) 
Senores! Dona's!... wilt ge eens allen 
Iet lustig nieuws vernemen?... (Pooze.) 
Hoor ik daar 
Den Bruigom zelf niet die van 't heilig Huwlijk 
Gewagen durft, zoo als... Ik geef het u 
Ten raadsel op. 




don caesar, 
invallend. 
Welnu - zoo als de Kroonprins, 
Zoo als de tolk der Waarheid zelve, ja. 
(Vat zijnen beker.) 
Hier is haar Symbolum en nooit toch voerde 
Ik andren scepter... beter wapen. - Schenker, 
Laat u geen tweemaal roepen, hoort-ge? 
(Stilte. - Aan het Choor, terwijl een Page hem zijne drinkschaal vult.) 
Sa, 
Mijn Jonkers! nog eens deftig op muziek 
Gelogen, nog een Aria!... 
(Vrouwenchoor treedt op, langs elke zijdedeur, eene rei welke het voorplan, nevens die der Mannen, gaat bezetten.) 
Ha ha! 
Is het de beurt der Damen?... Dan - laat hooren. 




drie maagden. 
Trio. 
Als 't dagende zonlicht, zoo zuiver en schoon, 
Word morgen een Bruîgom getooid met een kroon 

{==160==} {>>pagina-aanduiding<<}

Naar 't outer geleid, van de hand der Geliefde... 
O! Morgen, strooit roozen voor Hem en voor Haar; 
Vlecht roozen hun morgen in 't geurende hair, 
Want morgen verruilt het doorluchtige Paar 
De Lelie des Maagdoms voor 't Roosjen der Liefde. 




don caesar. 
Dat 's beter, beter! - Ter gezondheid nu 
Van zulke lieve Zangsters! 




uitgenoodigden. 
Allen doen 
Wij u bescheid. 




don caesar. 
Dáár! - (Ledigt zijnen bokaal. - Aan de Zangsters, terwijl hij hem den schenker reikt.) 
En ik wensch u dit 
Verruilen maar al spoedig ook te wagen: 
Zoo zeer heb ik u lief. 
(Tot eene Zangster die voortreedt.) 
Welhoe! nog niet 
Genoeg?... 




eene maagd. 

	(Romance.)
In het gras der stille dalen 
Slaapt het Maagdeliefken schoon; 
Minlijk kwijnt, in onze zalen, 
't Roosjen op zijn glazen troon... 
Lief is ieder bloemken slapend... 
O! maar engellijk de rust 

{==161==} {>>pagina-aanduiding<<}

Van het bloemeken der Kindschheid 
Wen 't in 't eenzaam wiegsken rust. 






don caesar. 
't Kan zijn, 't kan zijn... doch in het eind, 
Senora's, rust uw bloemken, liefst, welligt 
Ook schoonst, aan eene jeugdge vrouwenborst, 
Is 't niet?... (Pooze.) 
Ha ha! - hier mete men zijn woorden... 
Alweder de bokaal ten rand vol en - 
Ter welvaart van wat Jonkvrouw heet en zoo 
Gemaklijk blozen kan. (Drinkt. - Zijne schaal neêrzettend.) 
In weêrwil des, 
Hou 'k mijn gezegde staan... Ha ha! 'k word niet 
Geloofd?... Welnu - dan ga 'k u overtuigen. 
(Terwijl hij Luïza schuins begluurt.) 
Bij voorbeeld, hier, aan tafel, bij den schoot 
Der Koningin, ontwaar 'k een bloemken van 
De lastge soort die gij daar zoo bezongt. 
Dit bloemken kwijnt, en wel diermate, dat 
Zijn roozenblozen, zichtbaar, meer en meer 
Tot leliewit verschiet. Het lijdt, zeg ik, 
't Is ziek; hewel - ik wed: 't is enkel uit 
Verlangen om aan 't hart te rusten van 
Haar Majesteit. 




koningin, 
aan Luïza, terwijl zij haar koost. 
Is 't waar, mijn lieve Dona?... 
Maar inderdaad?... Dan kom gij hier, mijn engel: 
Ik min u. 
Zet het kind op hare knieën. - Ze vervolgens met eenen zoen in hare armen drukkend.) 

{==162==} {>>pagina-aanduiding<<}

Ach! 't is toch zoo zacht om rusten 
Ten zoeten, malschen moederschoot, niet waar, 
Mijn lieve Weeze?... 




luïza, 
van de Koningin omhelsd. 
Ach... Misenora! 




koningin. 
En 
Nu hoor eens op wat ziekelijken toon 
Men zulks ons zegt?... Zou men niet wanen of 
Dat grillig poezeken gaat eerlang sterven?... 




don juan, 
aan de Koningin. 
Haar kwelt de slaaplust reeds sints lang, Senora - 
En 'k ga, zoo seffens, ze ter rust doen leiden. (Staat op.) 




koningin, 
aan Don Juan, terwijl zij Luïza, die immer op haren schoot zit, met belangstelling gadeslaat.) 
Dat moet het zijn, Monsenor; - zelfs het dunkt 
Mij of dat lange waken heeft het kind 
Zoo wel een weinig afgemat... 
(Don Juan gaat heen; - aan Luïza.) 
Doch haast 
Zal 't beter zijn in 't zachte beddeken, 
Niet waar, mijn Lievling?... (Aan het Choor.) 
Kom, Mevrouwen, nog 
Eens kundig een Concerto opgezongen: 
Het doe ons dierbre Senorita wel. (Treden voor:) 




een jongeling en eene maagd. 

	(Duo.)
Ziet - het slaapt, het lieve wichtjen... 
Ach! hoe zoet een lachjen speelt 

{==163==} {>>pagina-aanduiding<<}

Om 't bekoorlijk aangezichten 
Dat de zijden peluw streelt!... 
Wie, om 't engeltje eens te kussen, 
Zóo op 't krakendwit satijn 
Neêrgevlijd van 't glanzig kussen, 
jongeling. 
Zou geen Vader willen zijn! 






maagd. 
Zou geen Moeder willen zijn! 


(Tijdens dien Zang woelt Luïza onrustvol op den schoot der Koningin. - In haar woelen, heeft zij den beker welken deze tot drinkens had opgevat, heur uit de hand geslaan. - Voor het eindigen des Lieds is die woelzucht tot eene ware worsteling geklommen. - Don Juan, nog steeds afwezig.)


don caesar, 
is opgesprongen. 
Naar alle Duivelen dat zingen!... wat 
Dan let dit kind...? 




francisca, 
is toegesneld en blikt Luïza aan, over den schouder der Koningin. 
Hoe bleek... ach, God des Hemels!... 




koningin, 
met Luïza op den schoot, aan Francisca die achter haren zetel staat. 
Francisca - ga ter mijner Slaapzaal - haal 
Dien drank... ge weet... (Roept Francisca na, terwijl deze heen ijlt.) 
en hier ten spoedigst, Lieve! 




dona fernanda, 
aan de Koningin. 
Zoo wij 't verzorgden, Serenissima - 
't Zij ligt u ten bezware? 




koningin, 
steeds met Luïza op den schoot, aan Fernanda. 
Waan mij ten 
Bezware niets, dan 't lijden zelf des kindes, 

{==164==} {>>pagina-aanduiding<<}

Senora... (Aan Luïza.) 
Stil u, Engel, stil gij u... 
(Drukt haar eenen zoen op den mond.) 
De lipkens blauw!... het koude zweet - op 't voorhoofd!... 




luïza, 
plotseling in stuipen gillend. 
Ai!... Ai!... Ai!... (Diepe stilte.) 




koningin, 
ijlings. na met klimmende verwondering en afschuw, Luïza's wezenstrekken te hebben gadegeslaan. 
Heere Jezus!. 't kan niet wezen... 
(Eensklaps hare ontroering overmeesterend, aan de Omstaanders, met klem.) 
Hier werd een kind vergiftigd... en het dronk 
Uit mijn bokaal!... 


(Stond van algemeene verslagenheid en verwarring. - Eenigen ijlen weg, de Chooren verlaten het tooneel, terwijl de tafel, van voor de Koningin, in eenen oogwenk door de Bedienden wordt weggenomen.)


koningin, 
omgeven van hare Vrouwen en immer met de lijdende Luïza op haren schoot, zit in het midden des tooneels. - Met versmachte stem, daar zij, meer en meer, met het zwoegende kindeken heeft te kampen. 
Mijn arts zij hier onmidlijk... 
En men belette dat de Broeder kome!... 
Dien water toe - slechts water... Laat!... Erbarming! 
Het kind zij maar te bed gedragen... ik 
Bedwing ze niet... haar handjens rukken mij... 
En knijpen mij ten bloede... God! hoe lijdt 
Die arreme engel!... Laat! - ik zelve wil ze 
Te bed doen en - verzorgen... 
(Is opgestaan en draagt Luïza. - Met het kind op de armen, tot de Omstaanders, alvorens weg te gaan.) 
Doch de Broeder, 
Waar is haar Broeder...? Ach - wie mij nog trouw bleef, 

{==165==} {>>pagina-aanduiding<<}

Hij houde dien van 't smarttooneel verwijderd! 


(Treedt af, langs de Middendeur des achtergronds, gevolgd van hare Vrouwen en met de lijdende Kleine op de armen. - Middelerwijl hebben al de gasten de Zaal verlaten; slechts toeven er nog, in stomme verslagenheid, Don Caesar en eene oude Dwene. - Een oogenblik na het aftreden der Koningin, ijlt Francisca, van hare boodschap terug, langs den linker in gang, op het tooneel.)


francisca, 
staat en ziet verbaasd. 
Wat grijpt hier plaats?... 't is alles henen?... 
(Aan Don Caesar.) Hier 
Ben ik met het gevraagde middel: waar 
Is 't kind? 




don caesar, 
terwijl hij haar, bij doordringenden blik, gadeslaat. 
In gindsche zaal - aan 't sterven, Dona. 




francisca, 
na eene pooze. 
Aan 't... sterven...? (Staat beweegloos.) 




oude dwene, 
aan Francisca. 
Ja. - Het schijnt dat hier een aanslag 
Op 't leven van de Koningin gepleegd werd, 
En dat de Senorita die maar aan 
Heur beker dronk... Hervat u, Dona; 't trof 
Ons even, doch... (IJlt Francisca toe en wil ze ondersteunen.) 
Ach, heilge Maget! Wee! 
Wat deert haar ook!... Ze wankelt... stort ten gronde!... 
Ligt ook - vergiftigd!... (Loopt weg, met uitzinnige gebaren.) 
Hulp! de Camarera!... 




don caesar, 
van ter zijde het tooneel, het oog gevestigd op Francisca die, roerloos, ten gronde ligt uitgestrekt. 
Juist zoo! juist zoo!... en thans weet ik genoeg... 

{==166==} {>>pagina-aanduiding<<}

En thans is 't tijd!... 
(Vlugt plotseling van het tooneel, terwijl hij zich voor het hoofd slaat en, in blinde wanhoop, het volgende schreeuwt: 
O booswicht, booswicht! 't gif 
Was mijn: 't werd in de schaal der Koningin 
Gegoten!... 


(Treden op: De Dwene, een Arts, Kamerjuffers en Dienaars.)


arts, 
over Francisca gebogen - aan de Omstaanders.) 
Misschien niets gevarelijk: 
Een hijsterische toeval. (Staat op. - Tot den Bedienden.) 
Draagt Senora 
Ter zale waar de Senorita ligt. (Het doek valt.) 




Derde tooneel.

(Eene straat voor het Paleis.)


ANTONIO, HERNANDEZ.


antonio, 
is gewikkeld in den mantel dien hij 's morgends Don Caesar ontstal. - Na een tijd lang te hebben gestaard op eene verlichte venster - aan Hernandez. 
Hewel - ik durf niet... Zoo 't mislukt - van nacht 
Nog achter de ijzren tralie - en de Nikker 
Weet voor hoe lang. - 't Is waar, 'k had dan den kost 
Voor niet en zou, bij duisternis en ontijd, 

{==167==} {>>pagina-aanduiding<<}

De schrikkelijkste orkanen tartend, om 
Een nietsbeduidende valies te winnen, 
Mijn treflijk rooverstieltjen, uren lang, 
Op groote wegen niet meer moeten staan 
Vervloeken. - Ligt zult gij mij zeggen: ‘om 
Het werkjen aftedoen gebruiken wij 
Ons knechts.’ - Dat is nu wel zoo gansch niet te 
Betwisten; doch niet minder blijft het waar 
Dat wij nog 't best ons zaken ‘zelf’ verrigten. 
- Hoe 't weze - liever, heel een jaar, aan één 
Gestolen brood geknauwd, dan dagelijks, 
Aan 't prachtigst maal, in slavernij te zitten. - 
Vrij, heerschap, vrij! dat 's alles. 




hernandez. 
Dus - ge gaat niet? 




antonio. 
'k Verbeur zoo ligt geen vrijheid. 




hernandez, 
meesmuilt. 
Vrijheid! vrijheid! 
Ik zeg u nog dat ge onherkenbaar zijt? 
Daar: gansch verdoken in zijn mantel - zelfs 
Uw voeten ziet men niet. Dezelfste hoed, 
Dezelfste pluimentros - en uw gezicht?... 
Wat, duivel, hebt ge dan?... Mijn ziele, ge 
Zijt onherkenbaar, zeg-ik?... Nooit heeft tweeling 
Elkandren zoo geleken...? 'k Geef het aan 
Den besten toovenaar, van onder al 
Die plooijen - te verstaan, zoo lang hij ze u 
Den schouderen niet afrukt - iemand anders 
Dan de eigen Kroonprins uit te halen. 



{==168==} {>>pagina-aanduiding<<}



antonio, 
nadenkend. 
Zoo, 
Bij laten nacht en ongeroepen, in 
't Paleis zelf van den Koning, bij Don Juan 
Maar in te vallen!... En waarom?... Ik heete 
Dan al zijn boezemvriend, Don Caesar - 't is 
Voor 't minst toch onbeschoft, en ja, te veel 
Gewaagd voor mannen die, lijk wij, zoo nog 
Al etlijk ergjen hebben af te hasplen 
Met het Geregt. (Pooze. - Aan Hernandez.) 
Heisa! maar is er dan 
Geen ander middel meer om ergens nog 
Iets eerlijk los te maken? 




hernandez 
Satan kome 
Hier in persoon om mij den nek te breken, 
Zoo 'k nog 'nen enklen penning in mijn tesch voel, 
Zoo ik, om mijne schulden te betalen, 
Nog aan iet anders denken durf - dan aan 
Den rooverstiel. 




antonio, 
met diepen zucht. 
Ja! 




hernandez, 
aan Antonio. 
Nog al niet?... Hij is 
Nog op, dat ziet ge wel; er brandt nog licht 
En nooit treft gij hem beter aan, want nu 
Zal hij alleen zijn: 't is toch nacht...? (Wandelt heen en weder.) 
Dat wordt 
Thans onuitstaanbaar. (Pooze; aan Antonio.) 
Hier - geef mij den mantel. 



{==169==} {>>pagina-aanduiding<<}



antonio. 
Nu, nu, men zal... Er kome van wat wil - 
't Kan toch aldus niet verder blijven toegaan... 
(Eensklaps met klem.) 
Hoe veel zou ik hem vragen? 




hernandez. 
Bondig weg: 
Een honderdtal of vijf piasters. 




antonio. 
Dat 's 
Te veel. 




hernandez. 
Ontleent een Erfprins minder?... Hoor - 
Sloeg hij het af, dan hou u maar gebolgen 
En straks nog brengt ge mij, aan gindschen hoek, 
Den buit - die reeds moest rinklen in ons tesch. 


(Spoedig af.)


antonio, 
alleen. 
Dan 
Maar voort, op Gods genade - en onversaagd 
Mijn rol gespeeld. - Doch liefst verstout ik me eerst, 
Met nog eens, duchtig en op borgtogt, ergens 
Den beker in te zien. (Af.) 





{==170==} {>>pagina-aanduiding<<}

Vierde tooneel.

Eene Slaapzaal. - Regts en links, eene deur. - Ten achtergrond, Luïza's lijk op een Praalbed. - Daarnevens, aan het hoofdeinde, eene zwart bekleede tafel, waarop een Kruisbeeld, tusschen twee barnende waskeersen. - Geen ander licht op het tooneel.
FRANCISCA, DON JUAN, hofdamen der koningin in rouw kleedij, de KONING, een HOOFDINQUISITOR, ANTONIO, krijgsknechts.


francisca, 
in verwoesten opschik, met hangenden haire, zit alleen, ineengezakt, aan den voet van het Bed. - Verwilderd staart zij in den verre als of zag zij een verschrikkelijk iets. - Op angstvollen toon. 
Daar zijn ze... hoort... 
Hun zwaarden kletteren... Luïza?... 
(Wendt zich naar het Lijk en wil er de hand vaa vatten. 
O! 
Die koude hand - alweêr die koude hand! - Weg 
Dit lijk daar - weg! 
(Vaart het tooneel op en neder; met versmoorde stem.) 
Geen hulpe?... red mij... o 

{==171==} {>>pagina-aanduiding<<}

Zij komen!... 't kind is dood... 't is 't zusterken 
Mijns Welbeminden, de Luïza van 
Don Juan!... (Stilte.) 'k Vermoorde ze, 'k vermoorde ze... 
Dat zeggen zij... en, bij den God der waarheid 
Die mij hier hoort, ik zeg ik - dat ze liegen... 
(Nadert de Bedstede.) 
Luïza is niet dood... zij slaapt... ach! en 
Hoe rustig, zie!... (Zet zich neder op de sponde; - met helderen lach.) 
Wat ben ik blij: ze slaapt!... 
Ze Slaapt?... (Stilte. - Tast schuchter naar de hand der Doode.) 
Die hand... 
(IJlings op klimmenden angsttoon, terwijl zij het Lijk betast.) 
Ze is koud...? mijn God... die andere 
Ook ijskoud...! 't aanzicht...? 
(Wil er eenen zoen op drukken en vliedt plotseling, luidgillend, van de Bedstêe weg.) 
Koud - koud - dood!... en ik 
Heb ze vermoord...! (IJlt wanhopig rond het tooneel. - Stilte.) 
Waar berg ik mij... dit Lijk 
Daar, leeft... het grimt mij aan - en drijgend ging het 
Van uit die koude - doode lippen: - Gij 
Hebt mij vermoord!... Stabij... o goede menschen, 
'k Ben zoo verveerd... ik ben alleen hier met 
De Dood...! 
(Heeft plotseling stil gehouden bij de regter deur. - Zij staat en luistert. - Dan, ot bij het Bed komende, met kalmen vreugdelach.) 
Daar zijn ze, ha!... 
wie?... ligt de beulen 
Om mij van hier te rukken...! O! dat zal 
Toch niet!... beminde ik haar dan niet?... was 't dan 

{==172==} {>>pagina-aanduiding<<}

Zijn Zuster niet - zijn Zusterken en 't mijne...? 


(Stilte. - Luistert verder. - Op eens slaakt zij eenen snijdenden schreeuw en vlugt achter het voeteneinde der sponde. Ondertusschen is de regter deur, waarbij Francisca stond, opengegaan voor Don Juan die, bij zijn optreden, omringd en weêrhouden wordt van den zwart gehulden Vrouwenstoet der Koningin. - Hij ziet doodsbleek en de hairen staan hem verwilderd op het voorhoofd.)


don juan, 
in de deur, aan de Vrouwen die hem omringen; barsch en woest. 
Wat wilt gij - spreekt?... en wat dan blijft mij op 
Dees wijde wereld nog te hopen, nog 
Te doen, dat ge om mijn daden schrikken zoudt?... 
(Lacht stuiptrekkend.) 
O! vreest niet!... Vrouwen... vreest niet... 




eene dame, 
invallend, aan Don Juan, op smeekenden toon. 
Ach! bedaar... 
Die 't feit beging is ver van hier te zoeken: 
Onschuldig is Francisca. 




don juan. 
Goed gezegd - 
En treffe mij Gods donder zoo 'k niet tracht 
U te gelooven... doch... 
(Brengt, als in bedenking, de hand ten voorhoofd. - Poos stilte. - Eensklaps, terwijl hij zich door hun midden eenen weg baant en op het voorplan ijlt.) 
Weg, slangen... gij 
Gelijkt op die haar het vergif schonk. 
(Voor het Bed.) O 
Daar ligt ze... Dood! barmhartge Jezus, dood!... 
Luïza!... 




francisca, 
ijlings van uit haren schuilhoek sluipend. 
Mijn Luïza!.... (Heeft Don Juan bij den schouder gevat en hem van het Bed weggerukt, waar hij, onder het uiten zijner

{==173==} {>>pagina-aanduiding<<}
laatste woorden, op neder was gezegen. - Weder omringd en teruggehouden van de Hofdamen, is hij tot op het voorplan gedeinsd. Hij staat er, als zielloos, zijne snikken verkroppend en ziet Francisca aan. - Deze, in drijgende houding voor de Legerstêe, aan Don Juan en de Vrouwen die zij voor de beulen neemt. 
Vreedaards! Beulen! 
't Nog eens gewaagd een hand aan 't kindeken 
Te slaan - aan het gemoorde zusterken 
Van mijn Beminden - en - dan ziet of gij 
Niet siddren zult en, laf, niet vlugten zult 
Voor 't raken van dees koude hand, hier... 


(Blikt met afschuw naar de Doode.)


don juan, 
staat immer omgeven van den Vrouwenstoet en doet eenen stap naar Francisca. - Hij knarstandt. 
O 
Francisca!... 




de vrouwen, 
Don Juan steeds weêrhoudende. 
Ze is in ijling - om Gods wil, 
Bedaar! 




francisca, 
spreekt hun toe. 
Van hier, zeg-ik! Geen stap meer, beulen... 
Don Juan alleen mag 't kindjen naken... op 
Haar weenen - want... ze is dood... Don Caesar heeft 
Ze met vergif gedood!... Don Juan alleen 
En ik: wij zijn gezusters... 




de vrouwen, 
aan Don Juan die weder eenen stap doet naar Francisca. 
Wee! wat zal 
Geworden... o Monsenor! stil u en - 
Kom henen! 




francisca. 
Ziet - ze naadren toch?... O rukt me 

{==174==} {>>pagina-aanduiding<<}

Eens van Luïza weg, zoo gij er moed 
Toe hebt!... (Lacht.) 
Ze wijken... ha! de Moorderes 
Zal thans niet naar 't schavot.,. Zij weten dat ik 
Onschuldig ben - en - schrikken voor het raken 
Dier koude hand... 
(Ziet Don Juan, ter derde maal, eenen stap voorwaarts treden.) 
Daar zijn ze! weg, nu weg!... 




don juan. 
Rampzalïge...! 


(Is eensklaps Francisca met woede om den hals gevallen en houdt haar, in vreede omarming, aan zijnen boezem gesloten.)


francisca, 
in de armen van Don Juan. 
Ze binden mij - stabij!... 




don juan, 
spreekt haar toe, terwijl hij ze immer aan zijne borst geklemd houdt. 
Rampzalige... wat moet ik denken... en... 
Wat doen - Francisca...? 
(Poos stilte. - Smijt haar eensklaps woest van zich weg.) 
Voort! - Zij dronk den dood 
Uit eenen beker... en gij hebt haar dien 
Gevuld. 


(Zijgt neder op het Bed waar hij, in wanhoop verslonden, verder weent, het aanzicht in de lijkwâ der Doode verdoken. Ondertusschen zijn de Hofdamen Francisca ter hulp gesneld die, met het hoofd tegen het voeteneinde gevallen, buiten kennis ten gronde ligt.


Verschijnen: - De Koning en een Opper-Inquisitor, gevolgd van Krijgsknechts. - Bij het opkomen des Konings verwijderen zich de Damen van Francisca - uitgenomen ééne die haar verzorgen blijft - en scharen zich, in stillen eerbied, ter regter zijde des voorplans, terwijl de Lijfwacht den linkerkant betrekt. - De Koning, op het tooneel, met ongedekten hoofde.)

{==175==} {>>pagina-aanduiding<<}



inquisitor. 
Waar is die vrouw? 




de dame, 
staat op van over Francisca. 
Hier, aan uw voeten, 
Ligt zij bewusteloos, Geduchte Heer. 


(Verwijdert zich en vervoegt hare Gezellinnen.)


inquisitor, 
aan de Krijgsknechten. 
Geleidt die vrouwe in gindsche zaal - en wacht 
Op naderen bevele. 


(Dezen af met Francisca, langs de deur, regts. De Vrouwen volgen, in stillen en diepen weemoed. - Op het oogenblik dat zij het tooneel verlaten, ontstaat er een groot gerucht buiten den linker ingang der Zaal.)


stem, 
buiten de deur, links. 
.......En ik wil toe- 
Gelaten worden bij Don Juan, zeg-ik!... 
Zijt gij zijn knecht?... Ja?... Dan ter zij, Kanaille - 
Ik ben de prins der Asturiën, ik. 




inquisitor, 
aan Antonio die het vertrek binnenstuift. 
Wie daar! 




antonio. 
Don Caesar d'Oviédo. - Breng 
Me bij Don Juan. 




inquisitor. 
't Gelieve dijner Hoogheid 
Te gaan - in gindsche zaal. 


(Rigt hem ter deure, langs waar Francisca werd afgeleid.)


antonio, 
begeeft zich er heen, na, vlugtig en ter sluiks, den toestel te hebben gadeslaan van het Vertrek waar hij zich in bevindt. - Ter zijde, luid.) 
Wat doen die Monnik 
Daar - en die grijskop... (Spotlacht.) 
bij dien outer en 

{==176==} {>>pagina-aanduiding<<}

Dat bed...? (Opent de hem aangewezen deur, ter regter hand, en blijft op den dorpel staan.) 
Wat drommel - eene volle wacht...! 


(Poos stilte; treedt er in.)


inquisitor, 
heeft Antonio opgevolgd tot waar deze de Zaal uit trad en spreekt, in de regterdeur, tot de Krygsknechts. 
Verzekert u diens mannes. 


(Blijft toeven, als om het aanhouden te bewaken.)


stem van antonio, 
buiten het tooneel. 
Wat is dat! 
- Bij alle duivlen, wat!... mij binden?... nooit!... 
'k Ben Caesar niet!... ik ben... 




inquisitor, 
heeft de deur gesloten en komt terug bij den Koning. 
Hoe grondeloos 
Ontaard van zoo doorluchten bloede!... 't Scheen me 
Of hij herkende ons niet, en noemde, bij 
'nen Scheldnaam, U, zijn Koning en zijn Vader!... 
Uit dronkenschap heeft zich die man geleverd. 


(De Koning staat nadenkend. - Poos diepe stilte, slechts onderbroken door het gesnik van Don Juan die immer op zijn Zustersdoodsbed weent.)


koning. 
Mijn wee is groot... (Pooze; - aan den Inquisitor.) 
doch onze vraak is magtig. 
(Dekt zich het hoofd en nadert de sponde. - Aan Don Juan die er immer, beweegloos in zijne wanhoop, ligt op neêrgezegen. 
Monsenor - 't is van harte dat ik in 
Die rampe deele welke heden u 
Zoo vreed moest treffen, en die ons en gansch 
Het Land, van nog rampzaalgeren gevolge 
Had kunnen zijn. - Zoo veel 't in mij is zal ik 

{==177==} {>>pagina-aanduiding<<}

U 't smartende verlies vergoeden en 
't U, door mijn gunsten en de straffe die 
Dan onverbiddelijk op hen zal drukken, 
Min pijnelijk om dragen maken. 




don juan, 
van op het Doodsbed zijner Zuster, aan den Koning. 
Niets, 
O Koning niets: de dood is onherstelbaar. 


(Weent voort op het Lijk. - De Voorhang valt.)
EINDE VAN HET EERSTE DEEL.

{==178==} {>>pagina-aanduiding<<}





{==179==} {>>pagina-aanduiding<<}

Tusschenspel.


{==180==} {>>pagina-aanduiding<<}


{==181==} {>>pagina-aanduiding<<}

Engte van Gibraltar. - Boord der Middenlandsche Zee. - Nacht. - Onweder. - Op het voorplan, Gonzalvo, te midden der rotsen; verder, buiten het oog des toeschouwers, zijn Knecht, rustend in eene spelonk.
GONZALVO. MOOR.


gonzalvo, 
alleen. 
Daar stijgt het, 't Onweêr, op wiens vleugelen 
Het heir der bovenaardsche Geesten tot 
Den uitverkoren sterveling moet dalen, 
Om hem ontzaglijke openbaring in 
Te spreken... 't nadert, 't uur, waarop de Kennis 
Der hoogre sferen, in orkaangebulder, 
Haar lessen uit moet galmen voor de fiere 
Onwetendheid der ondermaansche slaven; 

{==182==} {>>pagina-aanduiding<<}

't Noodlottig uur waarop een heime hand 
Den dwaler uit des Twijfels woestenijen, 
Bij diepen nacht en bliksemlichten, langs 
Een beetre baan, naar het Oasis van 
De Waarheid rigten moet... Niet lang meer zal 
Die gids daarheen vertoeven; want, reeds plegtig 
In 't rotsenloover ruischend, valt de zware 
Orkanendroppel; 't doffe stil, dat op 
De vlakte sliep der baren, heeft een ver 
En droef geluid gegeven; meer en meer 
En hollerronkend bromt de donder - en 
Onafgebroken schiet nu 't walmend vuur 
Des weêrlichts door de duisternissen henen, 
Als of de Dood, met eene gloênde toorts 
Gewapend, rusteloos, door 't bange graf 
Der Heemlen liep......... 
Het stijgt - van woede zwanger 
En onheilspellend traag... Het is me als of 
Uit elk gerucht, de stemme der Verdelging 
Mij tegenhuilt... ‘Verdelging?...’ O! welk woord 
Staat mij te worden!... 
(Pooze. - Men hoort het piepen van eenen voorbijvliegenden onweêrsvogel.) 
Helsche toonen!... Hoor - 
Hoe hachlijk toch de Stille klaagt!... Geen galm 
Die nu 't gehoor mag treffen, of het is 
Een langzaamstil en hartdoorvlijmend kermen, 
Op englentoon geuit, als dat van eene 
Vermoorde maget die, in de eenzaamheid 
Des nachts, alleen op een verlaten heide, 
De treurge vlakte doet weêrgalmen van 
Het weegeklag haars zieletogens; - en 

{==183==} {>>pagina-aanduiding<<}

Straks zal 't een oorverdoovend buldren wezen, 
Als dat van gansche legerscharen, in 
Het barnen des gevechts zich onderling 
Vergruizend; - of als dat der Aarde, door 
'nen Algemeenen last, in 't eindelooze 
Aan stuk gedonderd... Aaklig! aaklig!... 
 
Thans - 
Omgeven van al wat het menschenhart 
Kan streelen; zachtgekoesterd in 't genot 
Dat schoonheid, vreugd en liefde schenken; met 
De balsemgeurge lucht de zoetste ziels- 
Genuchten ademend, rust hij, mijn Leerling, 
Op 't hermelijn der wellust neêrgevlijd, 
In glinsterende zalen; - ik - omprangd 
Van al wat 't menschenharte kan doen ijzen, 
Ter prooi aan dit rampzalige genot 
Dat een vervaarlijke eenzaamheid en smart 
En liefdeloosheid geven, met de van 
Benauwdheid zwangre lucht de pijnelijkste 
Aandoeningen verzwelgend, op den oever 
Van eene nare zee, rust ik op puinen, 
In 't hart des nachts, te midden der orkanen. 
................. 
Op puinen!... Neen - dees wilde rotsgevaarte 
Is mij een troon... Wel hem! mogt hij het wulpsche 
Fluweelgestoelte der paleizen, waar 
Nu dartle vrouwenstemmen, schuimende 
Bokalen, luisterrijke lichten hem 
Van vreugd omhullen en van glorie, tegen 
Die ruwe zitbank ruilen waar, nog aanstonds, 

{==184==} {>>pagina-aanduiding<<}

Het bulderen der baren, 't moordgehuil 
Der winden, 't helgespook van bliksemflits 
En donderslag, mij, zittend in de schaduw 
Des Doods, met d'angst des doods bevangen zullen... 
Want - hoe verschrikkelijk 't hier rondom mij 
Ook weze - 'k wacht hier op de komst der Waarheid... 
De dommelende duisternissen van 't orkaan 
Heeft ze, als de tente in welke zij 
't Orakel uit, op 't vlak der Aarde neêr- 
Geslagen; 'k toef haar in dien Tempel; door 
De stem der woedende Elementen gaat mij 
Haar woord geworden en - zulks is mij zacht... 
Doch hij - in 't feestgewoel, te midden van 
De zangen en de wijnen - voelt hij zich 
Een worm het hart verknagen... 'k Ben gezeten 
Op eenen troon, zeg ik, waar mij de Wetendheid 
Zal kroonen; hij - op een schavot waar hem 
De Twijfel afbeult........... 
'k Spreek of was mijn plan 
Gelukt... Hij zou, in 't Ongeloof, zoo ver 
Reeds zijn gevoorderd...? 
Twijfel heerscht slechts daár - 
Waar, in der ziele, Liefde niet meer opwelt: 
Bevindt zich zijne ziel in zulken staat?... 
 
Hem vloeide, laatst nog, in den boezem, voor 
Zijn Moeders schimme, de onuitputbre bron 
Dier weêrgalooze teerheid. Immer dronk 
Die bron heel haar bestaan, uit 't daarzijn van 
't Geliefde Zusterken: die andre wel 
Van hemelmin - en deze, waaruit de eerste 

{==185==} {>>pagina-aanduiding<<}

Steeds werd gelaafd, is zij, door Caesar's aanslag 
Op 't Feestmaal, onder d' adem van de Dood 
Dan niet verdroogd?... Zijn hart is leêg: kwijnt de ader 
Der Moederliefde er thans in zonder laafnis, 
Weldra is die, uit voedselloosheid, dor. - 
 
Zijn hart is leêg?... (Lacht.) 
Of had hij - geen Francisca!... 
Nu - waar ik al aan denke! Vloot er 't liefjen 
Zoo ook al iets ter eere - 't zij dan zelfs 
Een minnestroom waar over ik niet kon - 
Een weinig gif, gestort in eene wijnschaal, 
Heeft dien op eens hertooverd in een stortvloed 
Waarop mijn bootjen hupsch zal zeilen... 
Tot 
Dus verre staan de zaken allerbest... 
Ha ha! - maar ik vergeet de Koningin!... 
Hij mint die vrouw - en wie nu zegt me, niet 
Dierwijze, of hare min werd de Oceaan 
Waarin zich gansch de Liefdevloed ontlast 
Die eertijds voor zijn Moeder stroomde en voor 
Francisca?... 't Zij. - Zulks kan toch van geen duur zijn. - 
Weldra nog schenkt hem de onweêrstaanbre wulpschheid 
Dier Spaansche Laïs, onverwinbren afkeer 
Voor alle Platoniek gevrij. Van 't uur 
Waarop hij in dit schepsel smaak vindt, zal 
De Senor van alsdan, den Senor van 
Weleer bespotten en voor gek doen doorgaan... 
Wanneer 't zoo ver is dan - won ik het spel. 
(Stilte.) 
En waarom niet?... De min dier vrouw - wou hij 

{==186==} {>>pagina-aanduiding<<}

Ze maar verstaan - had, in zijn zuiver hart, 
Den Geilen Lust 't ontwakingssein gegeven, 
En daar ze dien steeds aan zou vuren - was 
De groote hinder, de ‘gemoedsmin’ weg- 
Geruimd - de lage driften, beulenstoet 
Des Twijfels, waren daár - en, voor altijd, 
Had de Tiran zijn zetel opgeslagen 
In het veroverd Rijk dier ziele, waar ik 
Zijn doodsche heerschappije wil ten troon 
In voeren. 
Nu - terwijl hij, droeve slaaf 
Diens vreeden Meesters, onder 't vorschend staal 
Van mijne ontleding weg zal krimpen: hoe 
Wil 't mij dan nader met het kennen van 
De Waarheid staan?... - Die liegt mij nog tot heden - 
Ten minste voor zoo veel ik het verband 
Van oorzaak en effekt al juist begrijpe. - 
Mij dunkt - ik vaar zoo stillekens naar 't woord 
Mijns ouden stelsels af; dit woord dat men, 
Om beter ligt te kunnen knarsen bij 
Het te uiten, eenmaal ‘A'NA'TKH’ genoemd 
Heeft... Spotternij en vloek! zou 'k mij toch niet 
Bedriegen!... Ik beraam 'nen aanslag: eene 
Onzichtbre spottershand slaat hem ten gronde; 
De Kroonprins vlugt voor 't drijgen van de straf 
En 't arm, onschuldig Ding boet ze voor hem 
In de ijzers... ik, en ik, de groote Stichter 
Van 't Algemeene Kwaad - terwijl hen beiden 
De vrake treft die mij alléén moest pletten - 
Sta ik hier straffeloos en vrij, vrij als 
Het bliksemvuur dat ginds door 't ether slingert! 
(Poos slilte.) 

{==187==} {>>pagina-aanduiding<<}

Zoo ik toch eens mijn weêrvraak nam en, even 
Als Hij 't zoo dikwils ons, het Noodlot eens 
Een poets bereidde: - zoo 'k Francisca eens 
Verloste...? (Stilte.) 
Niets aan hare Regters van 
De minneziekte harer Meesteres 
Gewagen!... Zelfs, om haar niet bloot te stellen, 
Den vuigen drift waarvan zij dacht heur te 
Genezen, in haar kindelijke teerheid, 
Verbloemen onder die gewaande hoofdpijn 
Waar de Echtverbreekster soms aan schijnt te lijden!... 
En dan... heeft zij mij niet van doodstrafvrij 
Doen spreken? - niet gezegd dat zij me een middel 
Gevraagd had om de Koningin, in die 
Haar mislijkheid, wat laafnis te bezorgen 
En dat het niet onmogelijk kon zijn, 
Of Caesar had dit middel tegen gif 
Verruild, te meer, daar zijne vlugt, van een 
Verijdeld feit, ten klaarste komt getuigen?... 
Voorwaar - het is gehandeld lijk alleen 
Een engel, kind of gek het zullen doen. - 
En toch... dier redding kan ik, voor alsnu, 
Niet denken... had-ik maar den andren 
In handen... doch - waar dien gezocht, wanneer 
Zelfs 't Heilig Regt, zijn spoor niet weet te ontdekken. 
................... 
.................... 
Daar valt de regenvlaag... wat nare koû 
Doordringt mij...? o ligt overschaduwt me 
Der Geesten invloed... 't wordt mij als bevond 
Ik me in een graf, alleen, ter prooi aan een 

{==188==} {>>pagina-aanduiding<<}

Afschuwelijk en ongekend vermogen... 
Hoe beef ik!... 
(Pooze. De Moor treedt haastig en ongemerkt op, van tusschen de rotsen des achtergronds. Hij ontplooit eenen wijden mantel.) 
Nu - der Elementen woede 
Zal mij hier pal zien staan, onvrikbaar-pal, 
Gelijk dit fier en drijgend rotsgevaarte. 
(Tot zijnen knecht die hem onvoorziens den mantel op de schouderen heeft geworpen.) 
Wat zal dat Moor?... Zoo ongeroepen 't werk 
Des Meesters stooren?.. Ha! de mantel... met 
Die pij u heen gepakt en mij voortaan 
Alleen gelaten - of het rouwde u bij 
Den boord des afgronds. 
(Moor haastig af met Gonzalvo's mantel, waarin hij zich tegen de vallende stortvlaag beschut.) 
Wee! de duisternis 
Staat van het nimmerpoozend bliksmen licht- 
Gegeeseld... 't Huilt en dondert over gansch 
De vlakte... Hoor! - daar is de stond... 

Geest des Weêrlichts. 
Mijn glans is een naschijn des luisters der Waarheid... 
Hij werd in de woede des Onweêrs gebaard; 
Die woede stort onheil en smart over de Aard; 
Het duister der nachten vergroot zijne klaarheid... 
Dit duister, waarin hij het helderste licht, 
Herschept het azuur tot een graf, in wiens naarheid, 

{==189==} {>>pagina-aanduiding<<}

Uw heillooze sfere die beeft voor mijn licht - 
Stilzwijgend als een doodeligt; 
 
Ik ben een Geest. Ik zie de Waarheid. Mijn gebied 
Is een geheim: Gij kent mij niet. 
Geest des Donders. 
Mijn stem is de Echo van de Stemme die mij schiep; 
Gij hoordet deze, wen de mijn door 't ijdel liep; 
Het Stof dat denkt en voelt zal nimmer haar verstaan - 
En toch verkondigt zij de Waarheid: hoort haar aan... 
- - - - - - - - - - - 
Mijn stem is de Echo van de Stemme die mij schiep; 
Ge beefdet voor die Stem wen ik door 't ijdel riep; 
Ge zaagt een straal der Waarheidzonne, toen het vuur 
Des bliksems schitterde in het doodschgekleurd azuur. 
Wen 't Stof dat denkt en voelt den hemel van zijn hart 
Zoo droef zal vinden als dit duister, en zoo zwart - 
Zal ook een straal der Waarheidzonne, een bliksemschicht 
Dien hemel siddren doen van angst voor 't vreeslijk licht - 
En, na 't verdwijnen van dien nooitvergeetbren gloed, 
Zal ook een stem, als welke 't Stof nu beven doet, 
Dien hemel van diepte tot diepte doordondren... 
- - - - - - - - - - - 
Zoo leert het trotsche Stof de Waarheid en - heur wondren. 
 
Ik ben een Geest. Ik zie de Waarheid. Mijn gebied 
Is een geheim: Gij kent mij niet. 

{==190==} {>>pagina-aanduiding<<}

Geest der Winden. 
De Albezielende adem des Wezens spreekt door 
d'Adem der orkanen; de stem diens adems 
Is de stem der Waarheid - en echter is die 
Stemme de mijne. 
 
Hare oraaklen uit zij in het eenzaam diep der 
Wouden - op de plegtige wijdte van de 
Groote waatren - op de verlaten vlakte 
Van de woestijne. 
 
Liefde alléén zal immer haar zuivre tale 
Vatten; 't hart des ballings uit Eden kan die 
Taal verstaan: maar nimmer toch zal dit stoflijk 
Harte zulks mogen. 
 
Waarheid spreekt die taal - en dit harte dorst naar 
Waarheid................ 
.... Menschenzoon! het Orkaan, de bode 
Des Verderfs, is even de tolk der Waarheid. 
Van uit den hoogen 
 

{==191==} {>>pagina-aanduiding<<}

Woedt het op den lagen - en, uit die woede, 
Put het lage onsterflijke Openbaring. 
Voelt uw ziel, onzalige weduw van de 
Kennis der Geesten, 
 
In den hemel harer gedachten, 't onweêr 
Van den Twijfel stormen: ze late 't stormen, 
Want het gaat met de innige orkanen als met 
De ethertempeesten. - 
 
Woest Verdelgen barnt in der wolken viere; 
Vlammend puin verwekt het waar de Smart op jammert 
En, alléen uit dergelijk licht, ontbrandt de 
Toortse der Waarheid. 
 
Duistre sterfling, bliksem den Twijfel in der 
Zielen diepten... Bleef u de Heimnis steeds zwart, 
Staar dan in die diepten - doch wijk niet voor haar 
Vrekende klaarheid. 
 
Ik ben een Geest. Ik zie de Waarheid. Mijn gebied 
Is een geheim: Gij kent mij niet. 

{==192==} {>>pagina-aanduiding<<}

Choor der Geesten van het Onweder. 
Sombre Geesten der orkanen, 
door het aaklig hemeldiep 
Zwaait den vuurvrong der Vernieling, 
Haar ter eere die u schiep. 
Haar ter eere - want de wereld 
waar de Liefde stervend ligt, 
Kan de Waarheid niet meer kennen 
dan wen zij door bliksems licht. 
Schudt de vuren van uw fakkel 
op die vuige wereld af; 
Liefde sterft niet ongevroken; 
vreekt haar dood op 't eigen graf: 
Uwe vrake zij de vlammen 
die van uwe toortsen vliên - 
Want de Twijfel zal de Waarheid 
in die vlammen gloren zien. 




(Het onweder stilt.)


gonzalvo. 
Ellendling! 
Wat weet ik nu - dat ik daar straks niet wist?... 
................... 
En echter lag er in die taal iets heimvol... 
Het dunkt mij of het woord is me eventwel 
Daar zoo geworden. - Vruchteloos! - ik weet 

{==193==} {>>pagina-aanduiding<<}

Nog niets... Mijn geest was dus te klein om den 
Verheven zin dier openbaring op 
Te kunnen vatten!... Zulks gevoel ik, ja... 
En hij - de man - die ter ontdekking van 
De daadzaak welke zich er onder schuil 
Houdt, 't enkel hulsel eener metaphore 
Niet mogt ontplooijen, is Gonzalvo - is 
Dit onversaagd vernuft, dat, om hun puin 
Tot voetzuil van de zijne te doen worden, 
Eens stelsels heeft omvergeslagen, waar 
Van, eeuwen lang, de grootheid was geheiligd 
Door de vereering van heel 't menschdom!... 
Waan, 
En enkel waan, en louter ijdelheid!... 
Helaas! hoe kan in alles toch zoo zwak 
Een schepsel als de mensch, en zulks nog met 
Dien overmoed geteeld uit overtuiging 
Van eigen magt - 't vervaarlijk wigt van die 
Belachelijke trotschheid torschen!... Ik - 
Ik voel den onverbiddelijken last 
Diens hoogmoeds mij nu pletten in het niet 
Van mijn beschaamde rede... 
O! ligt is dit 
Gevoel een goocheling; een hersenschim, 
't Gepeins dat mij daar in de ziel sloop als 
Een bode der Vermaledijding... Hoe? 
Een goochling, zeg ik? eene hersenschim?... 
Welaan! dat is nu om zich zelven toch 
Te aanbidden! - Stofje uit 't eindelooze, in der 
Gedachten kring de ontzaggelijke kennis 
Der eindeloosheid willen sluiten - en 

{==194==} {>>pagina-aanduiding<<}

Dien kring te klein zien om zelfs de eigen kennis 
Van 't nietig stofjen te bevatten!... Slechts 
Een goochling?... ja; sprak wel die tale tot 
Mijn rede?... Poëzijvol als zij klonk, 
Was zij soms niet tot mijn gevoel gerigt?... 
O zeker had 'k ze dan verstaan - want 'k ben 
Nog een dier jonge droomers die, op hun 
Zestiende jaar, beminnen en bezingen 
Onwetend wie of wat... 'k Zeg - 't was der Rede 
Zulk eene taal te vatten: alle woord 
Gaat tot de Rede... 
Zou 't dan, inderdaad, 
Uit onmagt zijn?... Of stremt dit ruwe weder, 
Waar 'k me als een zwerver zonder schuilhoek in 
Bevind, de werking niet van mijne ziel?... 
Der slavernij des lichaams is de ziel 
Zoo zelden toch niet onderworpen!... 
Hoe 
't Ook weze - ik ga niet ongetroost van hier; 
Der Kennis zal den sluijer afgerukt 
En ik - de rigting mijner daden leeren... 
 
‘De Twijfel, zegden zij, zal Waarheid in 
Die vlammen gloren zien.’ - Die vlammen zijn: 
‘Verdelging.’ - Zoo 'k verdelg, zal ik, die twijfle, 
In die verdelging - Waarheid lezen... Zoo ik 
Verdelg... maar wat verdelgen...? Zij beoogden: 
‘Het graf der Liefde...’ - 't Graf der Liefde?... Dat 
Is 't hart van Caesar en het hart van Juan... 
Reeds stierf het eene en zieletoogt het andre 
Den zedelijken dood: - de stoffelijke 
Zou dus het werk volmaken... 

{==195==} {>>pagina-aanduiding<<}

Doch - zij zien 
Thans Wetendheid, gewonnen uit Vernieling, 
Slechts aan voor eene vraak... Wat zal die kennis 
Dan wezen?... En, ook zij, wie zijn die Geesten 
Die op der wereld waar de Liefde sterft, 
Den dood der Liefde willen vreken?... Hebben 
Dan 't uitgewerkte en de oorzaak opgehouden 
Van werkelijk eenzelvig daar te wezen?... 
Heeft Liefdeloosheid 't Kwaad dan niet geteeld?... 
En zal de Geest des Kwaden vrekend over 
Den dood der Liefde zijn, als of hij, verre 
Van in dien dood de reden zijns bestaans 
Te zien, iets tegenstrijdig aan het zelve 
Er in gevonden had?... Dat 's ondoorgrondbaar... 
En echter spraken zij van ‘kennen’ door 
‘Verwoesten’?... Daarin zijn zij eens met wat 
De slotsom was van mijn bereeknen, toen 
Ik 't plan des aanslags heb beraamd? - Om 't even. - 
Zij wezen uit den Goede of uit den Kwade, 
Wat ik hier mogt vernemen, 't heeft mij in 
De hoop gevestigd dat de Waarheid, reeds 
Zoo lang gezocht, mij uit Vernieling toch 
Geworden moet. - Meer hoeft mij niet. - Ligt hangt 
Nu de uitgebreidheid der te winnen Kennis 
Van de uitgestrektheid der Vernieling af?... 
Mijn plan zij dus verbreed: ten verste wil 
Ik 't drijven... Slagt ik d'Oviedo die 
Alreeds des doods is, en Tenorio 
Die 't eerlang zal - dan vaag ik, van uit 't boek 
Der stammen, een doorluchtig huis en ik 
Verniel geheele Landen door den krijg... 

{==196==} {>>pagina-aanduiding<<}

Dat opzet weze de genadeslag.... 
Nog zei mij de Inspraak dat men Waarheid aan 
Kan staren uit de diepten eener ziele, 
Door 't stormen van het Ongeloof verwoest... 
Welaan, mijn Leerling! 't storm' dus in dijn ziele, 
Het Ongeloof... en bleef 't Geheim mij zwart... 
Dan - beiden dood, hun Land in vier en vlam, 
En in dien viere, volgens 't woord der Inspraak, 
Dan 't schoone Waarheidlicht zien gloren. - 
En 
Nu stadwaarts... Doch - waar zit die Afrikaan thans?... 
Liefst schel ik hem, of 'k breek hier nog den nek. - 
(Blaast een sein. - De Moor verschijnt, in Gonzalvo's mantel gewikkeld. Roept tot zijnen knecht.) 
He! herwaarts, Moor! Reik uwe hand den Meester... 
- Dus wel... en nu, vooruit! 
(Is van tusschen de rotsen afgestegen en vertrekt. - Plotseling houdt hij stil en betast zich. - Aan den Moor die henen ging.) 
Dan wacht eens - ik 
Gemis mijn mantel...? 
(Begint te zoeken, doch bemerkt weldra zijnen knecht bezig met het kleedingstuk uit te schieten.) 
Ha! wel zoo... Hoe kwam 
Die eedle pij op dien nietsweerdgen schouder?... 
O, ja, 'k herinner mij... Het dunkt me - of mijn 
Kleedij voegt alle man... Voorwaar, dat doet ze, 
Ten minste metaphorisch... (Aan den Moor.) 
Kom - gezwind; 
Doe mij den tabberd aan... 
(Staat en toeft, den rug gekeerd naar zijnen knecht, als om den mantel op de schouderen te ontvangen. - Ondertusschen houdt deze het

{==197==} {>>pagina-aanduiding<<}
kleedingstuk immer in handen, terwijl hij allerlei vreemdsoortige teekens slaakt. - Gonzalvo wendt zich eensklaps vrevelig om. - Aan den Moor.) 
Wat schort hem nu?... 
Ik sta en wacht - en hij gebaart of ging 
Hij ons aanbidden?... 
(De Moor staakt zijne pantomime en wikkelt Gonzalvo in den mantel. - Terwijl zijn knecht hem dus aankleedt.) 
Ben 'k doorweekt als een 
Verdronken, 'k voel 't te wel dan dat het mij 
Uw baviaanmimiek te kennen geve, 
En door uw schuld ben ik het vruchtloos, Zwarte. - 
't Is 't enkel mantelbrengen van daar straks 
Dat mij, misschien, 't niet goed verstaan gekost heeft 
Der andre zaken... En zoo blijft het waar 
‘Dat de armzaalgste niet een wereld kan 
Vergruizen van vernuft en trots, en dat men 
Zijn meester of nog erger vond, in wat 
Men zijnen slaaf - of zelfs nog minder achtte.’ 
(Aan den Moor die hem nog immer opschikt.) 
- Wat plooit en kneedt hij mij dus steeds nog om 
Het lijf?... Het is of wond hij me in een baarkleed...? 
Slechts jammer dat 't mij dunkt of het werd ‘aavregts’ 
Mij omgehangen. - Marsch! de dolk ontbloot, 
De fakkel aan - en voorgelicht, Kabouter! 


(Beiden af, tusschen de rotsen.)

{==198==} {>>pagina-aanduiding<<}




{==199==} {>>pagina-aanduiding<<}

Persoonagen


van het tweede deel.


De KONING.

De KONINGIN.

DON JUAN.

GONZALVO.

MOOR.

Don CAESAR D'OVIÉDO.

Don JOSÉ DEL GUASCO.

Dona SABINA, Kamerjuffer der Koningin.

HELENA, eene Komediespeelster.

FRANCISCA.

Een Cipier.

Staatsheeren. Afgezanten, Hofdamen, Kamerjuffers der Koningin, Pagen Bedienden, de Lijfwacht.



{==200==} {>>pagina-aanduiding<<}




{==201==} {>>pagina-aanduiding<<}

Don Juan.


Tweede deel.


Treurspel in drie bedrijven.

Eerste bedrijf.

Eerste tooneel.

Kamer van Gonzalvo in het Kasteel des Konings op het Pijreneesch Gebergte. - Tafel waarop allerhande perkamenten, boeken en werktuigen van Alchimie.
GONZALVO. DON JUAN.


gonzalvo, 
alleen. - Hij zit bij de tafel en doorleest zyn Memorandum. 
Februarij. - ‘De Kroonprins vrokkend over het Huwelijk zijns Vaders met de huidige Koningin, vertrouwt mij toe dat hij zijne Stiefmoeder van kant wil maken. - Aldus vermeent hij zijn regt te herwinnen op de Kroon

{==202==} {>>pagina-aanduiding<<}
welke, door dien tweeden echt, na 's Konings overlijden, op dezes Vrouwe moet vervallen. - Hij vroeg me om raad en daad: ik gaf hem 't een en ander. - Wetende dat de Koningin, als oorzaak van Del Guasco's schande, insgelijks bij Don Juan in 't zwart geboekt staat, deelde ik dien, Don Caesar's opzet mede. - Hij heeft geaarzeld, doch, daarop, onmiddelijk ingestemd. - De grootste Heilige, met spaanschen bloede in 't lijf, had, in zijne plaats, een kruis geslaan - maar om daarna te handelen zoo als hij. - Onderling Verbond gesloten tusschen mij, Don Juan en Caesar, bij middel eens Akten waarvan, elk onzer drieën, een eigenhandig onderteekend Afschrift wordt ter hand gesteld.
Meert. - ‘Don Juan's Huwelijk met Senora de San Salvador is vastgesteld op den 4den Mei. - Wordt besloten dat, zoo zich geene betere gelegenheid voordoet, de aanslag op de Koningin, te dier Bruiloft zelf, gepleegd zal worden. - Inderdaad, een leven en een Kroon kan men in 't drinken van eenen roomer wijn verspelen.
3den Mei. - ‘Vooravond der Bruiloft. - Mijn plan mislukt. - Dood der kleine Liïza; vlugt van Caesar; inkerkering van Francisca.
Mei... - ‘Ik ben door de Inquisitie (1) vrijgesproken. - Deze

{==203==} {>>pagina-aanduiding<<}
houdt immer Francisca onder 't slot, tot zij d'Oviédo in handen krijge. - De rouw over Luïza's afsterven verstrekt Don Juan tot voorwendsel om onbepaald zijn Huwelijk met Fernanda te verschuiven. -
Junij.. - ‘Op reis met den armen Juan om hem zijn Zusters dood te doen vergeten: de kerel is onhandelbaar.
..... - ‘Wordt dagelijks meer en meer opgeruimd. De vermaken beginnen hem een weinig te bevallen.
Julij.. - ‘Spreekt luttel over Luïza, veel van de Koningin, nimmer van Francisca.
- ‘Venetie. - Vindt veel vermaak in deze stad, bezonder in hare vrouwen. - Zulks geeft mij moed: het gaat zoo als 't voorzien werd.
September. - ‘Gibraltar. - Nacht. - Verschriklijk onweder. - Te midden der rotsen, op den oever der Middenlandsche Zee, zit ik de komste nieuwer inspraak wachtend. - Dien nacht en dit orkaan dank ik het vormen van een ander plan.

{==204==} {>>pagina-aanduiding<<}

October. - ‘Terug in Madrid. - Luïza is vergeten. - Hij verstaat de liefde der Koningin: daar hebben wij het sein!
11den Nov.ber - ‘Van morgend vervloekte hij de slavernij der Etiquette die hem dagelijks Mis gebied te hooren in de Kapel van 't Hof. - Ik deed hem, des rakende, eenen uitval tegen alle soort van Godsdienst. Hij vond mijn zeggen overdreven; echter gaf hij mij gelijk, toen ik het alles goedkeurde, als staatkundig werkmiddel in het samenleven. - Eheu! quantùm mutatus ab illo!
December. - Hij gaat zijnen gang. - Des nachts, slaapt of ‘waakt hij, dan hier, dan elders - weinig in zijnen woon.
14den Januarij. - ‘Heden telde hij eene tamelijk ronde som piasters af, aan een voornaam Koopman van Madrid, als prijs der gestolen eer van dezes Dochter. - Dergelijke rekeningen van dergelijke genoten koopwaar heeft hij niet zelden af te doen. - Nota Benè. - Het vereffenen dezer laatste heeft hem in betrek gesteld met de hoogstbelangrijke figuur van dien Joodschen Woekeraar die hem, allengs, al zijne domeinen onttooveren, en, met de grootste hoflijkheid, eens de beurs of 't leven vergen zal. - Die nieuwere kennis niet uit 't oog verloren. (1)
April.. - ‘Het Hof betrekt het Kasteel der Pijreneën. - Des avonds wandelt Monsenor, in de omliggende valleijen,

{==205==} {>>pagina-aanduiding<<}
arm aan arm, en lieflijk stoeijend met de schoone dochteren der landslieden.
1sten Mei.. Het gedrag van Senor Juan Tenorio is niet meer ‘duldbaar: rijp voor den dood.
(Vouwt het Memorandum toe en bergt het onder zijnen tabberd. - Hij is opgestaan. - Poos stilte.) 
En heden - Eersten Junijdag - na 't stroomen 
Diens gruwlenvloeds, na 't onderstaan van zulk 
Een smartenhelle, na dit al mijn ijslijk 
En nooitverpoozend zwoegen om toch eens 
Ter Wetendheid te komen, zou ik, eindlijk 
Het reeds zoo lang gezochte doel bereikend, 
Van 't zelve moeten afzien om den beul, 
Gedwee, mijn kop gaan te overhandigen...? 
(Stilte.) 
Talloos zijn de offers die 'k moest slagten om 
Die onverbiddelijke dwinglandij 
Des Twijfels in mijn boezem te bezweeren... 
Ik hoor ze zuchten in de duisternis 
Der kerkers; 'k zie ze rusten in het stof 
Der graven... Hier - de keten slepend van 
De Vroeging, onder 't geeslend stuwen van 
De Schande, drijven èr ten kuil der Zelf- 
Vernieling voort; daar - afgesleten onder 
Het juk der dierendriften, vallen er 
Gebrandmerkt en tot in het merg geraakt 
Van eerelooze ziektens... Waar 'k mij wende 
Of keere, 't werk van mijne handen grijnst 
Mij aan - om vrake schreeuwend... overal 
Verwoesting, weedom, dood... en, ter volmaking 
Van 't schoone schouwspel, zou er 't schriktooneel 

{==206==} {>>pagina-aanduiding<<}

Van mijnen moord nog aan ontbreken!... 
Gansch 
Zijn leven wijden der bestorming van 
Dit steil en hemelhoog gevaart waarop 
De Waarheid den geduchten troonzuil bouwde; 
Twee lange jaren, gruwlen stapelen 
Op gruwelen, om langs een puinentrap 
Er heen te klimmen; zweet en bloed en lijf 
En ziele kwisten aan de bloedige 
Martelie van die opvaart; 't einde zien 
Van 't naamloos smartverduren - kroon en troon 
Genaken... en, zoo plots, in 't eigen uur 
Des zeges, van die hoogte moeten neêr- 
Gesmakt op eene houtmijt of een kapblok?... 
En dan - door wie nog?... door de heilge vraak 
Van wat zich 't Priesterdom der Waarheid heet... 
 
Wel ja! toch niet zoo haastig, hoort ge! - Gij, 
Daar in de Vierschaar zetelend der Hoog- 
Vereerde Beulen, steekt het hoofd zoo fier 
Niet op - en lacht dus niet... Uw prooi is geen 
Ellendige alledaagsche booswicht... Weest 
Voorzichtig: beeft voor haar. De woede van 
Den Twijfelgeest is alvermogend; weest 
Voorzichtig... daar - die arme boef, wiens lot 
Ge u in de hand waant, draagt uw lot en 't lot 
Van heel uw Spanjen in de zijne!... Nogmaals 
Op uwe hoede, Misenores... 
(Vat een papier en vervringt het stuiptrekkend tot eenen bol.) 
Hier - 
Dees nietig schepsel heeft te willen slechts: 

{==207==} {>>pagina-aanduiding<<}

En - daár - is 't lot van Spanje... 
(Werpt nijdig het vervrongen blad in eenen hoek der kamer.) 
't Oogenblik 
Is nader; lang genoeg al vruchteloos 
Gezwoegd; - 't is tijd; het ga hoe 't wil, voor goed 
Aan 't werk... Senores d'Oviéno en 
Tenorio - uw doodklok tampt: bereidt 
U om te sterven. 




don juan, 
aan de kamerdeur die hij zachtjens open duwt. 
Amen! - maar dan toch 
Zoo schielijk niet. (Treedt binnen en gaat naar eenen zetel.) 




gonzalvo, 
ter zijde. 
Verraden... 'k Zij gevloekt: 
'k Vergat de deur te sluiten. 




don juan, 
zet zich neder. 
't Schijnt mij of 
Ge weet het ook? 




gonzalvo. 
Wat weet ik? 




don juan, 
zittend. 
'k Dacht dat gij 
Van sterven spraakt en dat ge mij bedoeldet... 
Welnu - het Heilig Regt is op het punt 
Van me aan te houden. 




gonzalvo. 
U - en mij - en dan, 
Met een, nog zekere Senora van 
Den hoogsten rang die anders niet kan zijn - 
Dan de eigen Koningin van Spanje. 




don juan. 
Wat 

{==208==} {>>pagina-aanduiding<<}

De Koningin? 




gonzalvo, 
grijnslacht. 
En waarom niet?... Kent gij 
Don José dan niet meer?... Hebt gij mij niet 
Gezegd dat hij u samen eens betrapt heeft?... 




don juan. 
En hij - hij zou ons hebben aangeklaagd?... 
Onmogelijk. Als medeminnaar en 
Als laferd dorst, noch kon hij zulks bestaan. 




gonzalvo. 
Als medeminnaar en als laferd, goed; 
Maar dan - als minnenijdige?... Gij die, 
Bij ondervinding, in die zaken zoo 
Al iets geleerd moet hebben, weet ge dan 
Nog niet dat Jaloezij, in 't kamp der Snoodheid, 
Een bloodaard tot een held hervormen kan?... 
Hoor. Slechts een grieve ligt er u ten laste, 
Slechts ééne: doch het is de grieve van 
Uw omgang met de Koningin van 't Land. 


(Stilte).


don juan, 
ligt in den zetel. 
Niet waar. - 'k Herinner mij dat ik, zoo laatst, 
In 't bijzijn van een stokoud Kardinaal, 
Aan zeekren disch, 'nen uitval wagen dorst 
Op iets... op iets... 
Ha ha! er valt me daar 
Wat anders in... (Pooze; - aan Gonzalvo.) 
Kent gij mijn Andalouzisch 
Komediespeelsterke? 




gonzalvo. 
Uw Helena? 



{==209==} {>>pagina-aanduiding<<}



don juan. 
Mijne 
Helena, ja. 




gonzalvo. 
Die vond ik, laatstmaal nog, 
Aan tafel, bij een Heerschap onzer soort, 
Zoo tusschen wijngeproef en spotgelach, 
Uwe eer dan op het allervriendelijkst 
Verscheurend. (Wandelt.) 
Dier Phryné ontbreekt er niets, 
Geloof ik, dan het goud van een gemaal 
Om er het uitgekankerde van haar 
Fortuin meê aan te vullen; doch dien schat 
Ontdekt ze, wen mijn Alchimisten ziftzak, 
Door Hermès kunst, een mijn uit Peru wordt. 




don juan, 
aan Gonzalvo die bij poozen wandelt of stil staat. 
Dan nimmer toch vricht Hermès kunst zoo schoon 
Een wonder. - 't Goud van den gemaal waar zij 
Het op gemunt had is het mijne, en reeds 
Sints lang gaf zij zich alle pooging op, 
Hoewel ze er, kortlings nog, een laatste maar 
Een duchtige om heeft willen wagen. - Zie, 
Nooit heb 'k u zulks verteld - zoo zelden toch 
Zijt ge gestemd tot lachen - doch die adder 
Wou zij het laatstmaal niet beproeven of 
Zij toch, van uit het nest heurs schouwburgs, naar 
Ons wellustkoets niet eens zou overkruipen, 
En of wij ze er niet eens op streelen zouden 
Als 't lievlings-poezelijn?... Zoo waar ik leef, 
Die bruine slang, dat wilde zij! - Ha! ware 
Haar zulks gelukt, dan, op mijne eedle sponde, 

{==210==} {>>pagina-aanduiding<<}

Had ze eens dat zwadder kunnen braken waar 
Zij, overal, mijn naam alleen thans meê 
Bezwalken mag!... Wat vreugde 't had gesmaakt, 
Het ongediert! Het ware van geluk 
Geborsten; - jammer dat het werd van kant 
Gewezen met den voet... - Hewel! 'k wou u 
Maar zeggen dat het heel zoo vreemd niet zijn zou 
Of zulk een liefjen bragt haar deeltjen in 
Den lastervoorraad bij, ter mijner eer, 
Door onzen heilgen Bloedraad ingeoogst. - 
Een Kardinaal en eene Hofpop mijn 
Betichters!... Alle mijne boevenstukken - 
Een scherts op zeekre vuige monnikskap, 
Een lonk aan etlijk schoon Jodinnenoog!... 
- En poog nu, met dit alles, eens ter Vierschaar 
Van onverduwbaar schaterlachen niet 
Te barsten! - Wel is waar, in 't goede Spanje, 
Zijn zulke koddigheden vrijgeleiden 
Voor Kerker of Galeije; doch genoeg 
Dat derglijk iets de grief zal zijn. 




gonzalvo. 
De grieve, 
En de een ge grieve zal uw omgang met 
De Koningin van Spanje zijn! - Kunt gij 
Dan toch u in het hoofd niet prenten dat 
De Jaloezij een allesdurvend en 
Een alvermogend monster is?... Van die 
Geheimnis, rukte hij, uw eigen vader, 
Den sluijer weg; ga in de Vonniszaal 
Van 't Heilig Regt, ga zien: ze ligt er bloot. 
(Stilte.) 

{==211==} {>>pagina-aanduiding<<}

Hebt gij, weleer, mij niet eens toevertrouwd 
Dat, wen hij met de Koninginne zich 
Alleen bevindt, uw medevrijer tot 
Haar spreken durft of was hij - Heer en zij - 
Slavin?... 




don juan. 
En dan? 




gonzalvo. 
Weet gij waarom zijn lafheid 
Zich onder zulke dwinglandij vermomt?... 
(Stilte.) 
Onnoozle! wel, hij werd voor haar, wat dood 
Voor leven is. - Nog eerlang blijkt dat hij 
Zulks was, voor haar, en u, en mij. 




don juan. 
Ja, God 
Des Hemels!... Neen, het kan niet zijn. 




gonzalvo. 
Laat af 
Dit kallen der verblinde domheid!...'t Is, 
Ik zeg u dat het is! Kunt gij het niet 
Beseffen, werp u in den Eber en 
Verdrink u als een hond: ge zijt te jong 
Nog om reeds met de kindsche onnoozelheid 
Des ouderdoms te zijn geslagen. - 't Is 
Ontdekt, zeg ik; ge zijt verraden; zij 
En gij, en ik en hij alleen is de 
Verrader. - De verholenheden van 
Uw minnarij beslaan den tekst van een 
Historie door hem opgesteld, en reeds 
Ter lezing, in de handen van den Raad 

{==212==} {>>pagina-aanduiding<<}

Der Beulen!... En, bij alle duivlen, hoe 
Toch kon het anders! (Pooze; - aan Don Juan.) 
Zeg - wanneer ge u, in 
De digtgesloten nachtzaal, met die vrouw 
En uw geheim alleen dacht - hebt ge nooit 
Zoo eens, in 't duisterstille kamerdiep, 
Twee gloeijende oogen u zien drijgen en 
Een schaterlach vernomen?... 




don juan, 
ontsteld. 
Hoe?... 




gonzalvo. 
Vervloekt! 
Zijn Duivel zegepraalde in een der hoeken - 
En de rampzaalge zag hem niet!... (Aan Don Juan.) 
Gelooft 
Ge mij?... 




don juan. 
Ge raaskalt. 




gonzalvo. 
Dan geloof en beef: 
(Op heimvollen toon.) 
De vrouwe die Francisca in het ambt 
Heeft opgevolgd van Opperkamerjuffer, 
Don Juan, wiens nicht is zij? 




don juan. 
Waarom altijd 
Die vragen: antwoord zelf. 




gonzalvo. 
'k Wil hooren uit 
Uw eigen mond dat gij uw ondergang 

{==213==} {>>pagina-aanduiding<<}

Voorzien, ja, zelfs bezweeren kost en dat 
Ge zulks niet woudt... Geantwoord dus: wiens nicht 
Is zij? 




don juan. 
De nicht van José. 




gonzalvo. 
Wie heeft haar 
Den Koning weten op te dringen tot 
Vertrouwling van des Konings egâ? 




don juan. 
Och 
Wel José! 




gonzalvo. 
Denkt ge dat die vrouw al wat 
Ze van uw minnarij gezien heeft en 
Gehoord, getrouw in heuren boezem heeft 
Begraven?... 




don juan. 
Ja. 




gonzalvo. 
En ik zweer - neen!... Nu kent 
Gij 't werktuig van de heimvraak des Verraders! 
Maar 't werktuig slechts, de drijfveer niet. 
Dan ha! 
Om die te ontdekken faalt er u zoo nog 
In 't oog een sprankel van die vuurflits waar 
Soms denkers, grijs en stram, de duisternissen 
Van 't menschen harte licht meê bliksemen, 
En, in uw geest, nog iets dier kracht waardoor 

{==214==} {>>pagina-aanduiding<<}

Zij gansch het werk van jaren boosheid, zoo 
Bij d'enklen wenk diens weêrlichts, weten gâ 
Te slaan... Waarachtig; doch tot daar. Vermogt 
Gij zelf die hel niet in te blikken waar 
Del Guasco en Sabina 'f duivlendom 
Van zijn - dan toch van hem, wiens blik haar peilde, 
Verneemt gij hoe 't er in dien schandpoel gaat. - 
Dan hoor, doch houd u kalm. - Ja! in het oog 
Der menschen zijn het werklijk vrome lieden, 
Uw Stiefvaêr en zijn heilge Nichte!... Kost 
Het enkele bezoek der Hoofdkerk hun 
Niet, 's jaars, aan slijt van bedenboek en snoer 
Den reddingprijs van menig armen landzaat?... 
Vindt heel het Rijk zich daar niet bij gesticht?... 
Welnu! al vult hun brood den bedelzak; 
Al prijken hunne giften aan kapel- 
En tempelwand, uit hunne schatkist op- 
Gebouwd; al klinke, op hunne welvaart, in 
Het een of ander Leekebroeders-sticht, de 
Bokaal waar 't aangeërfde zweet in schuimt 
Van hun verdrukte laten - mij, mij blijft 
Die Deugd, zoo hooggeroemd, het koddig mom 
Der laagste snoodheid die ooit boeven mogt 
Aan den galeiriem keetnen... Waarom niet?... 
Zeg - toen hij, in 't geheim, nog arrebeidde 
Aan wat zijn vrouw, uw goede Moeder heeft 
Doen stikken van verdriet, vergat hij ooit, 
In 't openbaar, zijn dagelijksch getijboek 
Voor aller oogen uit te prevelen?... 
Terwijl hij, jaren lang, naar de eer staat van 
Zijne eigne Koningin, houdt hij ooit op, 

{==215==} {>>pagina-aanduiding<<}

Aan biechtstoel en Communietafel, Eenvoud 
En ware Deugd, als huichlaar, in 't gezicht 
Te slaan?... En heeft hij zijn godvruchtge Nicht 
Niet teder lief?... En volgt hij, in het vak 
Dier broederliefde, niet de leer des Heilands?... 
Haha! dat doen ze beiden! De eene kwijnt 
In zorgen weg voor haren zoeten José, 
En deze, haar de pijn vergoedend, laat 
Haar watertandend op zijn schatten staren - 
Terwijl hij heur tot 't eerambt opdringt van 
Vertrouweling der vrouw waar hij jaloersch 
Van is... Neen! Heilgen handelen niet beter, 
En grootere miraaklen doen zij niet!... 
In waarheid - toon mij dan toch grooter wonder 
Als welk, voor echte min, dien haat doet doorgaan, 
Of hadden zij hem, met 't instinkt des bloeds, 
Weleer den wilden dieren afgezogen... 
(Pooze). 
En gij - die dacht dat zij zich minden!... Nu, 
Hield men, van uit der Helle, 't oog niet op 
De afzichtlijke eendragt, reeds sints lang had ik 
Dit jeugdig Paar zich zelven regt zien doen, 
En onderling verslinden met de tanden. - 
Doch zulks verhoedt de Satan. - Daarom heeft 
Hij hen, van kindsbeen, niet gekoppeld in 
Ik weet niet welken Judasbloede; daarom 
Werd soms hun boei niet in die geile vlam 
Verstaald die Guasco's hart verteert - en daarom 
Dan ook zonk om den vrek de omarming niet 
Van iets dat zich, om goud, bij lijf en ziel, 
Al lachende zou doemen... Eenmaal, ha, 

{==216==} {>>pagina-aanduiding<<}

Moet zij zijn schatten oogsten; doch, intusschen, 
Zal zij, slavin, haar werk voltooijen en 
Ons, in de hand des meesters, 't schriklijkst vraak- 
Tuig zijn waar laferd ooit ter sluiks meê moordde... 
Ik zeg - wij zijn geleverd! 't Is er meê 
Gedaan! Op morgen daagt men ons ten Raad 
Der Beulen en die daging is - de Dood!... 
Ja! maar de maat der euvlen op- en vol- 
Gepropt tot barstens; nog, van eigen hand, 
Ter redding, puin op puin en offers heen- 
Getast op offers; 't gansche Land in vuur 
En vlam - eer mij de heilge vreedheid van 
Die hersenlooze Dweepers, aan den staak 
Der houtmijt uit zal juwen. Tel daar op. 
(Poos stilte. - Aan Don Juan die nog immer zit.) 
Monsenor... wilt ge u redden?... 




don juan. 
Ik ben hier 
Om over reddings-middlen te beramen. 




gonzalvo. 
Dan hoor. - De Koningin bevindt zich in 
'nen Droeven toestand. Ze is op 't punt den Lande 
'nen Basterd meer te schenken. (Don Juan wordt bleek.) 
Reeds sints lang 
Smeekt ze u, en vruchteloos, haar uit dien staat 
Te helpen. 




don juan, 
invallend. 
Zwijg maar! 'k hoor al waar ge heen wilt! 
Alweêr, mijn God, alweêr! 




gonzalvo. 
Monsenor - ga 

{==217==} {>>pagina-aanduiding<<}

Ze dan bezoeken en zeg haar dat ge in 
Heur wenschen toestemt. 




don juan, 
vliegt op uit zijnen zetel. 
Neen. Geen moorden meer. 




gonzalvo, 
aan Don Juan. 
Ga tot de Koningin en maak haar kenbaar 
Dat zij, en binnen de acht- en- veertig uren, 
Van 's Konings wege niets meer heeft te vreezen, 
Wil ze eens de hand slechts meê aan 't werk slaan. 




don juan. 
O 
Gonzalvo! 




gonzalvo. 
Wilt ge niet? 




don juan. 
Wel - kunnen wij... 
Niet vlugten?... 




gonzalvo. 
Vlugten?... Zie - daaraan had ik 
Nu nog niet eens gedacht!... Geen slechte vond, 
Voorwaar!... In vlugt de redding zoeken, is 
Het niet?... (Don Juan knikt toestemmend.) 
Wel, dungebaarde lafbek! Zijt 
Ge dan toch werklijk en zoo diep gezonken!.. 
Een Guasco's vraak die op hem werkt, als 't zonlicht 
Op uilenbroed!... Ellende! en zoo iets heet 
Al: Zijne Hoogheid Don Tenorio!... 
(Haalt eene gouden Vaas uit zijne tesch.) 
Hoor. - 'k Meen het regt met u: dus kort en goed. - 
Dees goud bevat uw heiligdom, niet waar: 

{==218==} {>>pagina-aanduiding<<}

De harten van uw Moeder en uw Zuster?... 
Welnu! geeft gij, op eignen stond, u niet 
Ten onderen, trap ik die Harten, hier 
En voor uwe oogen, met den voet, te pletten. - 
Versta mij wel. - Neemt gij onmiddelijk 
De reddings-taak niet op, dan vreek ik me op 
Dien pande en maar om u te toonen bfj 
Een zinnebeeld, Monsenor, welk een lot 
Ge, in dit geval, van mijne magt kunt duchten. 




don juan, 
meesmuilend. 
Is 't waar?... Welaan dan - vliete nogmaals bloed 
En kome 't neêr, op mij, en haar, en u 
Als 't eeuwig brandmerk der Vervloeking! 
(Wandelt in bedenking het vertrek op en neder; - Gonzalvo glijdt de Vaas weder in zijne tesch. - Ter zijde.) 
Kan ik 
Dan inderdaad niet meer terug... welnu... 
Dus maar de baan - tot 't einde toe doorloopen. 
(Met hoofsche buiging aan Gonzalvo.) 
Men gaat dit werk verordenen. 




gonzalvo, 
Terwijl hij ettelijke op tafel verstrooide perkamenten zamelt. 
En wees 
Van avond hier om verder 't plan in een 
Te slaan. 




don juan. 
Neen, Meester, neen. Wel dwingt ge mij 
Tot snood bestaan, doch nimmer zal Gonzalvo 
Mij het voldoen van zelfs den minsten lust 
Beletten. 




gonzalvo, 
aan Don Juan. 
Wacht u elders soms een vrouw 

{==219==} {>>pagina-aanduiding<<}

Op? 




don juan. 
Ja, een vrouw!... iets nieuw... iets schoon... als een 
Gevallen seraf... Eenmaal slechts tot heden 
Zag ik het ding, bij nacht - en thans ga ik 
Er verder meê in kennis treden, op 
Den Duivlenberg. (1) 




gonzalvo, 
luid. 
Zoo?... (Stil.) 
Dat's in de buurt 
Van Caesar. (Weder luid aan Don Juan.) 
Wees dan maar op uwe hoede: 
Men mogt u, in dit oord, wel eens - én meisjen 
En leven rooven. 




don juan. 
Wat? mij 't Meisjen en 
Het leven rooven?... Dan toch werd voorzeker 
De diefstal een der zeven Werken van 
Barmhartigheid, en wie dien had gepleegd 
Had u geen kleine poets berokkend! - Mij 
Het Meisjen rooven en het leven!... Ja - 
Mijn meisjen en mijn leven houde ik slechts 
In leen en, in dien vakke, is de vassaal 
Den Leenheer met zijn goed, reeds sedert lang 
Ter dege moede... Wie mij 't een ontnam 
En 't ander, die had mij verlost doch u 
Bestolen: u met nog 'nen tweeden booswicht 

{==220==} {>>pagina-aanduiding<<}

Want mijne Dona is een rooverspop. 




gonzalvo, 
schokschoudert. 
Ik keur zulk opzet af: dat 's dwaasheid. 




don juan. 
Moest 
Ik morgen naar 't schavot en redde ik mij 
Met nu die samenkomst te laten varen... 
Ik snelde naar het Liefjen en - ik klom 
Dan morgen op 't schavot. 




gonzalvo. 
Zeg - morgen avond 
Geeft hij een Feest aan de Afgezanten die 
Men heden wacht: zulks ware een deftig middel! 




don juan. 
Dit feest! 




gonzalvo. 
Laat mij begaan: dat is reeds lang 
Bedacht. - Zeg heur dat het wel 't zekerst bij 
Dit plegt gelukken zou. - Wanneer die boodschap?... 




don juan. 
Welnu... wie regtstreeks van den Duivel komt 
Verrigt soms best des Duivels werken: in het 
Van hier gaan. 




gonzalvo. 
Braaf! ik zal u verder nog 
Wel zien. - Intusschen wenscht men u, van nacht, 
Ten Duivlenberg - gemak en maneschijn. 




don juan, 
vertrekkens gereed, mijmerend bij zich zelven. 
't Is toch zoo al een aardig werksken dat 
Wij hier aan 't brouwen zijn!... Wanneer men er 
In ernst aan denkt...! Zoo om 'nen reddingsvond, 

{==221==} {>>pagina-aanduiding<<}

'nen Armen reddingsvond te ontdekken, in 
Den snoode vroeten, als een graver in 
Zijn goudmijn!... Die gelijkenis is juist 
Doch ijslijk. - Echte gravers zijn wij, ja, 
Maar onze werkplaats is de kuil der Hel... 
Delf onverpoosd in de aarde en ge krijgt water; 
Delf immer voort in onzen helschen kuil 
En gij vindt bloed. - Ons taak loopt af: wij zijn 
Aan 't bloed. - Nu wilde ik wel eens weten wat 
Er, schelmen zoo als wij, met vloekbaar doel 
In 't zwarste diep der boosheid gravend, uit 
Vraakroepend bloed te worden staat daar soms 
Onschuldgen, om een eerelijk gewin 
In d'aardbol boorend, ramp en dood ontmoeten 
In 't heilzaam element dat hun meestal 
Ten voedsel is... Geluk en leven?... Zulks 
Toch zoeken wij er in, en halen wij 
't Er uit - dan neem ik in den grijnslach les 
Bij u. 




gonzalvo. 
Dat zult ge dan - doch ik niet, maar 
Uw eigne ziel zal in die droeve kunst 
Uw diepervaren leeraar worden. 




don juan. 
Nu - 
Zulks zien wij verder. (Af.) 




gonzalvo, 
alleen. 
Dat 's er een de klem in: 
Nu de andre nog. - Op staanden voet moet die 
Getoetst. - Doch hoe 't aan diens verstand gebragt!... 
Daar ligt de knoop. - Dien Caesar heb ik toch 

{==222==} {>>pagina-aanduiding<<}

Zoo deerelijk gefopt... Ben ik de schuld 
Niet dat hij, voor 'nen armen rooversdolk, 
Zijn glinsterenden vorstendegen moest 
Verruilen?... Ja; 'k waag lijf en have aan zulk 
Een togt... hewel, mijn kop is toch verbeurd 
En, liever nog van Caesar's handen af- 
Geveerdigd, dan door 't toedoen van den beul. - 
Ten minste, hij, hij heeft er regt toe. - Kom ik 
Er ongedeerd van af, dan ben 'k gered, 
En daarenboven proef ik eens 't genot 
Dat eertijds Nero smaken moest, toen hij 
Van verre 't spel der vlammen zag die Rome, 
Op zijn bevel en voor zijn voet, verslonden 
En hij, der Eeuwge Stad, bij tergend feesten, 
Den uitvaartzang van 't oude Troja toezong. 
Want, even als die Dwingland, van de kruin 
Zijns torens, stormvrij op dit schriktooneel 
Mogt neêrzien, staar ik ook op d'oorlogsbrand 
Van 't heele Spanje, waarheidleerend en 
Van uit de hoogte mijner onvervolgbre 
Verdelgingsmagt. - Dat 's zoo. - Don Caesar wordt 
Aanbeden van het Leger. - 't Leger waant 
Hem nu op reize daar de laferds, om 
'nen Oproer te voorkomen, aan alzulks 
Zijn plots gemis geweten hebben, en 
De kerel 't uit zijn hol niet wagen durft. 
Verneemt men dat hij Spaanschen grond betreedt, 
Dan voeren hem de troepen rond in zege. - 
De Koningin staat hoog in achting bij 
Den volke en, bij den adel ook, telt ze een 
Partij die gansch niet onaanzienlijk is. 

{==223==} {>>pagina-aanduiding<<}

Voor eeuwig blijft Del Guasco de verfoeijing 
Van wie hem kent en weldenkt in het Land, 
En Hij, die zich van dit verachtlijk schepsel 
Laat overmeestren, hij, de Koning neme, 
Uit die verfoeijing, vrij zijn deel op. - Hielp ik 
Nu Koningin en Kroonprins eens van kant!.. 
Het vuur des burgeroorlogs blaakte, Spanje 
Was ligt geweest... en ik...? Vooruit, aan 't werk, 
Den dood getart: naar Caesar! (Af.) 




{==224==} {>>pagina-aanduiding<<}

Tweede tooneel.

Eene der zalen van de Koningin. - Op den achtergrond, groote deur; links, eene kleinere. - Regts, op het voorplan, een geheime Doorgang. - Verder op het tooneel, tegen den muur ter regterhand, eene Credentietafel, met zwaar tapijt. - In het midden, naar den linkerkant, eene grootere. - Nevens deze, een zetel. - Bij het optrekken des Voorhangs, staat de Koningin, aan de Middendeur op den achtergrond, als of zij eene geduchte samenspraak beluisterde.
DE KONINGIN, DON JUAN, HELENA, DE KONING, DON JOSÉ, een page.


page, 
komt op langs de deur, links; - aan de Koningin. 
Misenora, 
Er meldt zich een voorname Dona aan, 
Als van Uw Majesteit gehoor verlangend. 




koningin. 
Wie is die Dona? 




page. 
Zij bewimpelt naam 
En rang, Senora, en hardnekkig dringt 

{==225==} {>>pagina-aanduiding<<}

Zij op 't incognito bewaren aan. 
Alleen mogt ik uit haar verstaan dat zy 
De reis deed van Madrid, om iets van hoog 
Belang, en wel zoo spoedig mogelijk, 
Uw Majesteit hier mêe te deelen. 




koningin, 
aan den Page. 
Lei 
Die Dona hier. (Page af.) 
De reize van Madrid 
Gedaan... Incognito... om iets van hoog 
Belang...? Daar schuilt iets onder... 


(Staat nadenkend, den rug gekeerd naar den regter kant des tooneels. - Eensklaps gaat de deur van den geheimen Doorgang open voor Don Juan die, omzichtig en ongemerkt, in de Zale komt geslopen. - In het opkomen, werpt hij zijnen hoed op de Credentietafel en nadert stillekens de Koningin die hij, achterrugs, zachtjens en even ongemerkt, op den schouder klopt.)


koningin, 
verrast. 
God!... gij hier, 
Monsenor! - Haastig - weg!... Ze zijn daar in 
Die zaal... de Koning en Del Guasco! 




don juan, 
blijft staan. 
Maar 
Een enkel woordjen... 




koningin. 
Niets! Wee!... ik verbeid 
Hier iemand... 




don juan, 
aan de Koningin die angstvol het tooneel op en neder ijlt. 
Dan, in zulk geval, verspaar 
Mij eene samenkomst - op morgen - doch 

{==226==} {>>pagina-aanduiding<<}

Voor d'aanvang van het Nachtfeest, hoort ge?... 
(Fluistert haar toe.) 
'k Heb 
U nieuws te geven en - te ontvangen over... 




koningin, 
invallend. 
Ga henen! God!... Ik bid u, Senor!... 




don juan, 
even. 
Zwijg - 
Die deur gaat open... 




koningin, 
aan Don Juan, terwijl zij hem bedektelijk de hand vringt. 
(Stil.) 
Blijf! 




onbekende, 
is binnen getreden, langs de Iinker deur. - Zij ziet om zich henen. 
Ik heb verlangd 
De Koningin te spreken... Waar is nu 
De Page die mij herwaarts heeft geleid? 
(Pooze; - aan de Koningin.) 
Senora - wees gij eens zoo minzaam van, 
Onmiddelijk, der Koningin te melden 
Dat iemand hier, in dees Vertrek, haar opwacht... 
(Aan Don Juan die uit wil gaan.) 
Neen, Senor, 't is Senora die mijn bede 
Vereeren zal - is 't niet, Senora?... (Aan Don Juan.) 
Toef 
Gij hier terwijl?... Neen, blijf dan? - Op mijne eer, 
Dat ware gansch niet heusch van uwentwege 
Een vreemde Dame, dus, den rug te keeren. 
Genoeg met de onbeschaamdheid van dien Page, 
Die mij, ter Koningin geleidend, hier 
Alleen laat gapen in de kamer van 
Heur knechts. Voeg gij er, om Gods wille toch 

{==227==} {>>pagina-aanduiding<<}

Geen tweede bij. 




koningin, 
aan de Onbekende. 
Wie gij ook wezet, Vrouwe, 
Die hoontaal eener schandige misgissing 
Vergeeft men u, ten aanzien van het floers 
Dat u zoo dienstbaar om het wezen vlot. - 
Had u de moed soms niet ontbroken om 
Hier onbewimpeld in te treden, ware 
Uw schaamteloosheid zeker nooit gegaan 
Tot, in haar eignen woon, de Koningin 
Van Spanje voor uw dienstmaagd uit te schelden... 
(Stilte.) 
Schuif u dien sluijer van 't gezicht: - aan 't hooren 
Van uwe sprake dacht het me, of ge zijt 
Iets allerlaagst uit 't allerlaagste volk... (Aan Don Juan.) 
Monsenor! - ruk dien sluijer van dien kop. 
'k ben zeker dat de trekken zulker vrouw 
Den stempel dragen van het Beedlaars- of 
't Boeleerstersambacht. - (Poos stilte.) 




onbekende, 
aan de Koningin, hoofsch en eerbiedig. 
Serenissima 
Senora... uw verbolgen Majesteit 
Vergeve mij mijn gansch omwilge dwaling... 
Ik wist niet dat het eener Koningin 
Des Landes zijn kon, zich, zoo lieflijk vrij, 
Met hare Pagen op te houden, alsof 
Was zij elk hunner uitgehuwd... (Wijst op Don Juan.) 
Die man 
Daar, is uw knecht, en wen 'k hier intrad, stond 
Gij immers, met uw handen in de zijne?... 
Dat heb 'k gezien - of ik bedroog mij schroomlijk. - 

{==228==} {>>pagina-aanduiding<<}

Althans, zulks dacht mij, en daarom nam ik 
U beiden voor een koppel boden van 
Het Hof, uit 't oog huns meesters bezig met... 
Ge weet wat ik gezien heb: raadt nu wat 
Ik denken moest. - Welaan, ter zaak, mijn tijd 
Kwist ik niet langer... 




koningin, 
radeloos van woede. 
God!... ter deure uit!... 
(Aan Don Juan.) 
Senor... 
Verstaat ge mij dan niet?... Ik zeg u - haal 
De Lijfwacht...? 




onbekende, 
schuift zich den sluijer weg van het aangezicht. - In drijgende houding, aan Don Juan die uit wil gaan. 
Gij - geen stap! 




don juan, 
herkent Helena en deinst achteruit. 
Erbarming! 




koningin, 
ter zijde. 
Ik 
Herken dit schepsel?... 




helena, 
ontsluijerd. 
Koningin van Spanje - 
Zoudt gij thans kunnen zeggen welken stempel 
Mijn trekken voeren - dien der Armoede of 
Der Ontucht?... Ik geloof dat geen van beiden 
Er op te lezen staat, en het iets anders 
Is wat ze blaken doet als vuur, terwijl 
't Op de uw de bleekte van den doodschrik jaagt!... 
Ge gist niet wat?... Welnu - zoo zich de ziel 
Langs 't aanzicht spiegelt; zoo 'k niet faal met in 
De laffe ontroering van het uw, de vrees 

{==229==} {>>pagina-aanduiding<<}

't Ontdekken der op 't feit betrapte Geilheid - 
Dan zeg ik dat ge hier moet siddren voor 
De vraak die op het mijn te gloeijen staat!... 
Wel wilde ik die, mijn wezenstrekken eens 
Den Koning toonen... Vrouw - waar is uw man?... 




koningin, 
radeloos, aan Helena. 
Spreek stiller! 




helena, 
verheft de stem. 
'k Vraag u waar de Koning is! 
Pooze. - De Koningin en Don Juan wandelen, met verhaasten tred, het tooneel op en neder.) 
Voorwaar - ik kwam niet herwaarts om tot spot 
Te dienen aan uw doodbeschaamden trots, 
Mijn Koningin... (IJlt naar de deur ter linker hand.) 




koningin, 
vat Helena bij den arm. 
Laat af!... Rampzalige... 
Wat wilt ge doen...? 




helena, 
de hand op het deurslot. 
Uw Ega roepen en 
Hem zeggen dat ge zijne trouw verraadt; 
Den Koning roepen en, in 't bijzijn van 
Dien man, u reden vergen over wat 
Er tusschen zijne vrouw, de Koningin 
Des Landes omgaat en zijn Hoovling, mijn 
Verleider - daár - (Wijst op Don Juan.) 
die reeds toch, sedert lang, 
De schande der gevallen Maagden me als 
Gemaal van 't voorhoofd had gewischt, hieldt gij, 
Als bijzit, hem niet immer bezig met 
De schande der Boeleersters op het uw 
Te vrijven. - Waar dan is de Koning hier...? 



{==230==} {>>pagina-aanduiding<<}



koningin. 
Senora!. 




helena, 
draait den sleutel. 
'k Zal de Pagen roepen: daar 
Meê uit. 




koningin, 
weêrhoudt haar. 
Ach!... dan - genade! (IJlt van Helena weg naar de groote Middendeur waarachter gerucht wordt gehoord, en blijft er, een wijl, luisterend bij stil staan.) 




helena, 
immer de hand op het deurslot. 
Doe gij 't werk 
Der knechts dan: - Ga, en roep den Koning..? 
(Koningin dwaalt, in steeds klimmenden angst, rond het tooneel.) 
Er 
Ontbreekt haar niets meer, dan me in 't aanzicht uit 
Te schelden... (Schreeuwt.) 
Koningin van Spanje - roep 
Uw Man, zeg ik! 




koningin 
ijlt immer rond het tooneel; - aan Don Juan. 
Daar zijn ze!... 




don juan 
snelt naar Helena. 
Hier dan, slang - 
En gauw!... 


(Heeft haar opgetild, in de lenden, en is, onder het worstelen van zijnen last, langs den geheimen Doorgang, regts, verdwenen. Ondertusschen - terwijl de Koningin, in aller ijl, opzettelijk eenen Zetel omsmijt en zich, bij het slaken van eenen luiden schreeuw, laat ten gronde zinken - komen De Koning en Don Guasco binnen, langs de groote Middendeur.)

{==231==} {>>pagina-aanduiding<<}



koning 
ziet zijne Gemalin ten gronde uitgestrekt. 
Een overval! - Don José! - Hulp! 
Bewustloos, God!... (Beurt ze op in zijne armen.) 




don josé, 
staat en ziet nadenkend in den geheimen Doorgang; - ter zijde. 
Er kwam toch iemand hier... 
Zoo als ik zei... Die deure, wagenwijd 
Geopend, en... ter tafel - daar - die Hoed... 
De hoed des Konings, dunkt me...? 
(Terwijl hij den Koning nadert die de Koningin verzorgt.) 
Langer niet 
Begrijp ik hier dit spel: ik heb toch meer 
Dan ééne stem vernomen... 




koning, 
over zijne Gemalin gebogen, aan Don José. 
Senor, 'k vroeg u 
Om wat de Koningin thans redden kan - 
Niet wat haar Dienaar zoo al vernemen mogt. 
(Don José af. - Aan de Koningin.) 
Senora?... Zij bekomt een weinig... O 
Rampspoedig ongeval!... En juist nu mij 
Die Afgezanten tot hun eeronthaal 
Verbeiden!... (Stilte.) 




koningin, 
ziet op, naar heuren Gemaal; - met ziekelijke stem. 
Ach! - ik bid di... hef mij... in 
Een zetel... 




koning, 
plaatst den omgeworpen Zetel over eind; - ter zijde. 
En die armstoel omgekanteld... 
Ze moet gevallen zijn... 
(Heeft haar in den stoel neêrgevlijd; aan de Koningin.) 
Voels du dij nog 
Geen luttel beter, Lieve?... 



{==232==} {>>pagina-aanduiding<<}



koningin. 
Een weinig, mijn 
Gemaal. 




koning. 
Het was maar een bezwijming... 




koningin. 
Neen - 
Schier dood... Ik heb op dij geroepen... luid! 




koning. 
Ik heb 't gehoord, Senora. 




koningin. 
En... niet komen!... 




don josé, 
is terug; - aan den Koning. 
Mijn Vorst, de Dwene is nergens op te sporen; 
En daar geen Page ons hier van hulp kon zijn, 
Keer ik terug, zoo als ik heenging: hoogst- 
Dienstvaardig, schoon niet dienend. 




koning. 
De Vorstin 
Gevoelt zich beter; vreemde hulp wordt dus 
Onnoodig. 




don josé, 
aan den Koning. 
Zulks verheugt me. - Uw Majesteit 
Kan zich dan rustig naar het Plegtgehoor 
Der Afgevaardigden begeven. 




koning, 
aan Don José. 
Is 
Het uur reeds daar? 




don josé. 
De Lijfstaffieren staan 
Den Koning wachtend. 



{==233==} {>>pagina-aanduiding<<}



koning 
'k Wil er heengaan. - De eer 
Der Kroone mogt gekrenkt, bij verder dralen. - 
Intusschen blijft onze edele Echtgenote 
Der zorg vertrouwd van onzen goeden Dienaar. 




koningin, 
ter zijde. 
Alleen met hem...? 




koning. 
Wat meent Haar Majesteit? 




koningin, 
ter zijde. 
Dat zal nu toch niet wezen. 
(Staat ijlings op en gaat rond het tooneel. - Luid.) 
'k Voel mij gansch 
Niet wel. - Ik wil, naar mijne Slaapzaal. 


(In het rondwandelen van het Vertrek, ontwaart zij, op de Credentietafel, den Hoed van Don Juan, waar deze hem, bij zijn inkomen, op nederwierp en, bij zijn heenijlen met Helena, op heeft vergeten. - Hevig getroffen, en niet wetende hoe het kleedingsstuk uit den weg te ruimen, plaatst zij zich, terwijl Don José verder aan den Koning spreekt, met den rug tegen de Credentiebank, en poogt, in de grootste ontsteltenis, den Hoed, zoo veel mogelijk achter zich verdoken te houden.)


don josé, 
aan den Koning die hem ondervragend aanblikt. 
Naar 
De Slaapzaal?... thans is zulks onmogelijk, 
Mijn Vorst; er is geen Dwene aanwezig - dus. 




koningin, 
rugwaarts tegen de tafel geleund, poogt den Hoed te verbergen. - Zij spreekt tot zich zelve. 
Er is geen Dwene aanwezig?.. Ha! dat's waar!... 
'k Ben Koningin van Spanje: dus... een iets 
Van minderen afhanklijk, als een laat 

{==234==} {>>pagina-aanduiding<<}

Van zijnen meester: dus... Doch niet altoos 
Was ik tot zulk een heil gedoemd... Eer mij 
De boei van 't Diadema prangde, had mij 
Het hair gegolfd, in eene Roozenkroon... 
De glans der slavenglorie heeft die Kroon 
Verzengd; ik zelf, in 't troonbeklimmen, trad 
Ze met de voeten!... O! geef hem mij weder 
Den bloemtooi van mijn eersten vrijdom - want 
'k Verbreke, zie! het haatlijk juk waarvan ik 
De kluisters langer niet meer torschen wil... 




don josé. 
Senora! God des Hemels, haar juweelen!... 




koningin, 
rukt zich ijlings. een voor een, hare Sieraden van het lijf en smijt ze, naar den overkant des tooneels, op het voorplan. 
Daar! - voort met eereketen... halzesnoer... 
En arremband en gulden hairvrong... voort - 
Met al 't onnut en vreed geboei van dezen 
Mijn koninklijken slaafdom!... 




don josé 
is, ter linker zijde van het tooneel, naar het voorplan geijld, en raapt de Gesteentens die de Koningin hem er naar het hoofd werpt, van voor de Credentietafel, waar Zij immer den Hoed poogt op verdoken te houden. - Ter zijde. 
Wordt zij dan 
Toch dul!... De schat der Kroon!... Millioenen waarde!.. 
- Ze spant een lage... Zoo om niets vernielt 
Men niet, waar men zoo zeer van houdt... 


(Zoekt, op den voorgrond, naar de verstrooide Kleinooden.)


koning, 
nadert de Koningin die veinst alsof ving zij aan te weenen. 
Senora - 
Du lijds, dat zie ik wel; doch, tot dus verre, 
't Welvoegelijke van dijn hoogen stand 
Vergeten! 



{==235==} {>>pagina-aanduiding<<}



don josé, 
steeds zoekend, op het voorplan, naar de juweelen; - ter zijde. 
Juist; een laag, zeg ik; hij voelt 
Zich reeds vertederd... (Zoekt voort.) 




koningin, 
immer zittend tegen den boord der tafel, aan den Koning wien zij weenend de hand vat. 
Ach! vergeef mij!... 't Is 
Toch bitter, krank, tot stervens krank te zijn, 
En eeuwig zoo aan dien welvoegelijke 
Den minsten lust te moeten slagten! - Doch, 
Du blijfs mij nog, mijn edele Gemaal, 
Mijn eenge Vriend!... Ach! zulks vertroost mij; slechts 
Om di, mag ik nog soms het droeve lot 
Gebenedijden... 
(Sluit hem, met den regten arm, aan hare borst.) 
'k Min dij toch zoo zeer! 




don josé, 
terwijl hij altoos zoekt. - Ter zijde. 
Zegt zij daar niet: ‘Ik min dij toch zoo zeer?’ 
O God! voor Aarde en Hemel zoo te huichlen! 
En toch zoo schoon een schepsel zijn!... - Dan laat dij 
Maar vangen, edele Gemaal, laat dij 
Maar vangen. (zoekt voort.) 




koning, 
aan de Koningin. 
't Is mij zacht, Senora, zulks 
Dan eens te hooren - uit dijn eigen mond. 




koningin, 
houdt den Koning immer, met den regter arm, aan haar hart gedrukt, terwijl ze nu, met de linker hand, omzichtig en onbemerkt, den Hoed, achter zich weg, van de tafel poogt te duwen. 
Ha! du betwijfels mij!... Zoo gaat het. Daar 
Het lijden soms heur liefde in killen rouw 
Huldt, zal de tedere en getrouwe Gade 
Die liefde boetend dragen, als het feit 

{==236==} {>>pagina-aanduiding<<}

Der onverschilligheid of zelfs der ontrouw. 


(De Hoed glijdt van de tafel, langs den kant des achtergronds.)


koning, 
aan de borst gedrukt der Koningin die thans regt staat, en het Kleedingsstuk, met den regter voet, zachtje s onder het tafeltapijt poogt te krijgen. 
Nu, 't zij zoo zwaar niet opgenomen. - Ik 
Geloof di, mits ik dij, tot heden, nog 
Van ondank niet verdacht durf houden. 


(Koningin heeft den Hoed onder het tafeltapijt gestampt.)


don josé, 
die immer zoekt, - ter zijde. 
God!... 
Er zijn juweelen die ontbreken... Waar ze 
Gezocht... slechts een mirakeldoener kan 
Die vinden... (Zoekt steeds voort.) 




koningin, 
terwijl zij zich allengs van tegen de tafel weg begeeft en den Koning, dien zij immer schijnt te omhelzen, tot op het voorplan met zich lokt. 
Ach! heb dank, heb dank!... Zie!... door 
Mijn tranen heen, doet zulks den vreugdelach 
Nog op mijn lippen zweven. Ha!... maar du... 
(Valt den Koning om den hals.) 
Ach! konds du in mijn hart eens lezen! 




koning, 
wil zich aan hare omhelzing onttrekken. 
Zachtjens, 
Dan zachtjens, kind; spaar mij den opschik, daar 
Men mij ter Troon- en niet ter Slaapzaal wacht. 




koningin, 
laat hem los. 
Ter Slaapzaal! - O! mogt ik die thans betrekken!... 
Zie, 'k weet niet hoe 't mij gaat... ik lach en ween 
Te samen, en gansch pijnlijk vringt het me in 

{==237==} {>>pagina-aanduiding<<}

Den gorgel: rust zou mij zoo goed doen!... 
(Liefkoost haren Gemaal om wiens hals zij heuren regter arm houdt gestrengeld.) 
Ach! 
Dan kom! gelei du zelf mij eenmaal nu 
Naar onze Rustzaal?... 




don josé, 
staakt eindelijk het zoeken en nadert den Koning en de Koningin, terwijl hij hun eene handvol Kleinooden toont. 
't Snoer is gansch ontzet - 
En drie juweelen zijn verloren. 




koningin, 
staat met den regter arm om 's Konings hals geleund en wipt, bij 'nen hupschen slag met de linker vingeren, Don José zijne Gesteentens uit de hand. 
'k Vroeg 
Den Koning oorlof om ter rust te gaan: 
Uw heuschheid, Senor, late hem ten minste 
Het antwoord toe. 




don josé, 
verstoord; aan den Koning die hem aanblikt. 
Welnu, Haar Majesteit 
Voldoe haar wensch, zoo en wanneer ze wil. - 
Het staat heur vrij, me dunkt, ofschoon zij oorlof 
Daartoe vermeent te moeten vergen. - Waarlijk, 
'k Bevroed de taal niet meer van mijn Vorstin. 
Ze wil ter rust? - Zij ga; Haar eigene eer 
Alleen mogt haren wil hier stuiten - want 
Bedenk, mijn Vorst: - De Koningin betrekt 
Heur Slaapsalet, bij vollen dage. Gansch 
Het Hof wien ze als een tweede zonlicht is, 
Verstoken van haar teergeliefden glans, 
Omnevelt zich van argwaan over ziekte. 
Die argwaan moet door uitleg worden op- 
Geklaard. Die uitleg komt. Heel 't Rijk verneemt het 

{==238==} {>>pagina-aanduiding<<}

Onpaslijk zijn der Heerscheres, en zie, 
't Gezantschap, ongefeest, ons treurend Hof 
Verlatend voor het blijde Vaderland, 
Gaat zijnen Vorsten 't nieuws van zijn mislukt 
Onthaal en 't wankelen van Spanjes Troon 
Verkonden. - Van een huislijk ongeval, 
Een wereld- door- rondklinkend onheil; een 
Onpaslijkheid, den val des Landes broedend. 




koningin, 
laat ijlings den Koning los wien zij tot nu aan den hals hing. 
Welnu - 't zij zoo. - Maar rusten, wil ik, hoort 
Ge, dat wil ik; en sluit men mij de Slaap- 
Zaal, dan nog opent mij die Zetel, hier, 
Zijn donzige armen. (Werpt zich neder in den stoel.) 
Ondertusschen - met 
Den waaijer in de hand en voor mijn voet 
Geknield - zal Senor Guasco mij het ambt 
Vervullen van Gesnedene uit den Harem... 
Hier is de voetbank, Senor: - Kniel en waai. 




koning, 
lacht. 
Bravissimo, Senora! Beter tuigs 
Du nimmer van een gansch herstel. - Nu geen 
Bezwijming meer, na zulk een frissche scherts. - 
Thans mag ik dij, in volle rust, verlaten; 
Te meer daar du blijfs toevertrouwd der zorg 
Van onzen trouwen Dienaar. 




don josé, 
aen den Koning. 
Majesteit... 
Het spijt mij... doch... die hooge gunst... 




koning, 
invallend. 
Kunt gij 

{==239==} {>>pagina-aanduiding<<}

Soms vreevlig niet aanvaarden?... Uw Grandessa 
Is ligt geraakt. - Nu, wie daar sprak, Monsenor, 
Is mijne Vrouw en uwe Koningin, 
En dezer luim getuigt van beterzijn. 
Dus laat ik u, als Wij, verheugd daarover 
En tevens borg voor wat Haar, in mijn afzijn, 
Ook wedervaren kan. - Tot straf wordt Zij 
U toevertrouwd. 




don josé. 
Welnu, mijn Vorst, te groot 
Is de eer, dan dat ik deez' niet gansch waardere. 


(Koning af, langs den geheimen Doorgang.)


koningin, 
aan Don José, terwijl zij hem, van uit haren zetel, de deur des geheimen Doorgangs, achter den Koning toe ziet sluiten. 
Waarom die deuren toe? 




don josé, 
gaat tot de Koningin. 
Melieve... 'k heb 
U zeker nieuws te melden. (Zet zich neder, nevens Haar.) 
Dank het Gode 
Dat wij nu eindlijk eens alleen zijn. - Kan 
Men ons hier niet beluisteren?... 
(Ziet rond. - Weder tot de Koningin.) 
De stond 
Is wel wat ongepast... ge schijnt nog niet 
Geheel hersteld... niet waar?... doch, in wat staat 
Ge u ook bevindt, 't moet zijn: - 't gevaar is u 
Te drijgend en, uw redding mij te dringend. 




koningin, 
ziet José, van uit haren zetel, strak in de oogen. 
Mijn redding - u - te te dringend? 




don josé. 
Inderdaad. 

{==240==} {>>pagina-aanduiding<<}

Daar even nog mogt gij bemerken dat 
De Koning, schoon een weinig aangedaan 
Van uw zoo plots bezwijmen, u toch niet 
Dan overschillig, streng zelfs, toesprak - Zulks, 
Dan ook, moet u niet gansch ontsnapt zijn, want 
't Was lustig toch om nazien, hoe gij daar, 
Ter tafel, smart en liefde huichelde, om 
Hem toch, door 't medelijden, eenigzins 
In 't net te lokken. - Jammer slechts dat 't u 
Niet lukken mogt. - De gekke rol dien gij 
Vervuldet liet uw Persoonage zoo 
Gevoelloos als wie van het koddig spel 
Getuige was, toen hij de scherven van 
Uw Grootheid raapte. - Doch, getroost u. - Kwistet 
Ge er heel den schat om uwer veinskunst, waart ge, 
Ten slotte, er toch maar aan voor uw gekoos 
En 't pletten van een Kroon. - Wel is nu waar 
Dat uw Gemaal, voor 't henengaan, zoo al 
Gansch hartelijk uw betervaren met 
Een vreugdekreet scheen toe te juichen; doch 
Bedrieg u niet - ik ken den Koning. Slechts 
Ter mijner eer klonk dit ‘Bravissimo.’ 
Uw schertsen had mij immers, in zijn oog, 
Vernederd, Serenissima, gij hadt 
Mij immers weêr vernederd?... Nu, tot daar zulks. - 
Een smaadschuld min of meer op 't Grootboek, maakt 
De boetvereffening niet zwaarder. - Dus, 
Gij hebt gezien dat u uwe Ega niet 
Meer is wat hij u was, is 't niet?... 




koningin, 
zittend.. 
En dan? 



{==241==} {>>pagina-aanduiding<<}



don josé, 
insgelijks. 
Hewel, Senora, daar zoo even, in 
Die zaal, vertrouwt hij mij dat hij u voor 
Het Heilig Regt trekt, van zoodra slechts één 
Bewijs zijne argwaan over echtbreuk kan 
Voldoende gronden. Hoe hem zulks aan 't oor 
Geraakt is, weet ik niet, doch... 




koningin. 
Doch - en dan? 




don josé. 
Hij kent heel uwen omgang met mijn Stiefzoon. 




koningin. 
Heel mijnen omgang met uw Stiefzoon?... Zoo? 
- En kent hij ook die teedre min waar immer 
Zijn trouwe Vriend en Dienaar de ega mêe 
Vervolgt die hem zoo nauw aan 't harte ligt?... 
Doe hem die even kennen, Senor, maar 
Ten spoedigst; want, zoo ik verneem, is u 
Mijn redding dringend. (Ter zijde.) 
'k Ben verloren. 




don josé. 
O! 
Doe hem die even kennen, Senor!... Nog, 
Nog spotten!... Dona! zie - gij hebt nu jaren 
Voor u gehad, om uwen trots op die 
Verachte en diepe toegenegenheid 
Te koelen welke steeds mijn hart u heeft 
Bewaard;... is de beschimpzucht u dan toch 
Zoo onweêrstaanbaar zoet, dat zij u, om het 
Genot van slechts een laatste spotternij, 
En lijf en ziel zou doen verpanden!... Dona! 

{==242==} {>>pagina-aanduiding<<}

Het pad dat gij betreedt is glijdend... en 
Het is de boord eens afgronds; wanklend is 
Uw stap, en ja! een sein dier hand kan toch 
Uw vonnis wezen!... O! dan handel gij 
Omzichtiger met wien dus, aan zijn wenk, 
Uw dood draagt of uw leven... Hoopt den haat 
Niet roekloos in de schaal van 't magtige 
Geduld, want eenmaal stroomt ze - en 't gansche wigt 
Stort dan in vraak toch op u neder!... Ach 
Erbarm u uwer... trap den man, die u 
Nog redden wil, niet langer dus met voeten... 
Bespot hem niet... maar klamp u aan hem vast: 
Bemin hem, vrouw... (Wil haar de hand vatten.) 




koningin, 
slaat verachtend met den top der vingeren en wijst Don José af. 
Genoeg, Monsenor, en 
Die hand weg. - 'k Zie al klaarder in de zaken. - 
Hoor. - Wen een heusch verleider tot zijn doel 
Wil komen, tast hij eerst in zijne beurs 
En laat bekorend goud in de oogen glimmen. 
- Gij overlegt het anders, gij. - Lijk deze 
In zijne geldtesch, zoekt gij in uw hart; 
En daar die schat u nimmer kan beschikken 
Dan al wat valsch is, laf en walgend, haalt ge er 
Een drijging uit als welke mij daar zoo 
Vervrolijkte. - Oordeel zelf. - Zou 't lastrend liegen 
Diens mannes dien 'k verfoei daar ik de gunst 
Mijns haats hem niet bewijzen kan, dan toch 
Op mij vermogen wat het lieve goud 
Van een bemind verleider doen zou op 
Een zwakke en onbedreven maagd?... 



{==243==} {>>pagina-aanduiding<<}



don josé, 
met beklemden toorn. 
Senora... 
Weeg toch uw woorden!... Ach, gedoog, laat toe 
Dat ik u niet verderve: in 's Hemels naam, 
Een einde aan d'onverduwbren spot!... Senora... 
Ik lieg, niet waar?... Welnu - hier, op mijne eer 
En voor het aanschijn Gods, herhaal ik u 
Dat uw Gemaal bereid is om u voor 
De Heilge Vierschaar te doen dagen. - Een 
Bewijs van ontrouw, en uw vonnis ligt 
Geveld. (Poos stilte.) 




koningin, 
in onbedwongene houding neêrgevlijd in haren zetel. 
Monsenor gaat, van avond, in 
De Groote Kerke niet ter biegte?... 




don josé. 
Waar 
Wil dat nu heen. 




koningin. 
Ik rade u aan, Monsenor, 
Zulks maar te doen en mij dan morgen hier 
Weêr, op uwe eer en voor het aanschijn Gods, 
Den nooitgehoorden laster uit te kramen. 
Ge kondet dan weêr, morgen avond, in 
De Groote Kerk, ter biegt gaan en dan hadt ge 
Uit uwen meineed toch iet nuts getrokken. 
Het volk had dan tot tweemaal toe gezegd: 
‘Die Senor Guasco, Spaansche Grande, is toch 
Een vat van godsvrucht; hij is 't voorbeeld van 
Geheel het Hof’. - Uw meineed had u zulk 
Genoegen dan verschaft, terwijl, zoo gij 

{==244==} {>>pagina-aanduiding<<}

Van avond niet ter biegt gaat, en dan morgen 
Hier niet op nieuw kwomt zweeren, en weêrom 
Dan morgen avond niet den biegtstoel nadert, 
Hij u niets meer zal hebben aangeworven 
Dan een verfoeijing die mij branden doet 
Naar het genot van eens te zien, hoe toch 
Uw Judaslafheid wel een kaakslag zou 
Verduren... (Stilte.) 




don josé, 
is opgestaan. - Na eene poos bedenkens gaat hij tot de Koningin. - Met ontroerde stem. 
Nu, Senora... daar - voldoe 
Uw vrouwenlust - en zie dan of de hoon 
Diens vreeden kaakslags mij weêrhouden zal 
U nog, als voormaals, u nog als uw slaaf 
Te minnen. 




koningin, 
vliegt op uit haren zetel, de handen voor het gelaat. 
Pouah! genoeg! ga uit mijne oogen! 
God! welk een mensch! o welk een mensch! 




don josé, 
treedt haar achterna en werpt zich voor haar neder. 
Ga voort, 
Ga voort!... vertreed mij met uw voeten... 'k zal 
Ze zoenen - zoenen in het stof - ontzegt 
Ge mij de hoop in uwe redding niet, 
De hoop in uwe liefde!... 




koningin, 
staat en ziet, met stijven en verachtenden blik, op den voor haar geknielden José neder. 
Zoo?... ge smeekt 
Mij om vergeving?... Wel... ik werp ze u toe... 
Wen gij u thans onmidlijk van hier weg 
Begeeft en mij voortaan, ten dank, - indien 
Ge voor erkentnis vatbaar zijn kunt - van 

{==245==} {>>pagina-aanduiding<<}

Uw vuig ontmoeten zult bevrijden... 


(Heeft hem het tooneel afgewezen.)


don josé, 
is opgestaan en wandelt op het voorplan, terwijl de Koningin weder gaat zitten. - Ter zijde. 
Niets 
Gewonnen, niets... nog erger dan te voren!... 
(Staat stil; aan de Koningin.) 
O euvelmoedige Echtverbreekster!... eerlang 
Zie 'k u aan mijne voeten kruipen, met 
Gevouwen handen, tranende oogen, met 
Hartscheurend smeeken en, dan lachend, hoort 
Ge, wijs ik op de boei des ballings of 
Op 't zweerd des beuls... O! 'k heb u eenmaal lief 
Gehad - waarom mij langer nog bedwingen - 
'k Heb eenmaal u bemind; 'k bemin u nog; 
Doch thans gelijk de tieger 't bloed; want zie, 
Mijn tijd is komend; 'k zal eens spotten ook, 
Ge zult mij eens zien spotten ook - eens spotten 
Met 't zoete en afgebeden lijden van 
Uw dagend stervensuur. (Wandelt.) 
Kon het Schavot 
Het Bruiloftsbed dier liefde zijn!.. (Wederom stilstaande.) 
Mijn vreugd 
Zou uwe pijn er op omarmen en, 
Door die mijn ijselijke omarming uit 
Uw snoode hart geschokt, moest uwe ziel 
Ter helle varen! (Wandelt voort.) 




koningin, 
van uit haren zetel. 
Dat is waarlijk schoon 
Gezegd. - Monsenor, 'k heb altoos gedacht 
Dat, zoo gij op den Schouwburg eens den rol 
Van de Schijnheiligheid vervuldet, gij 

{==246==} {>>pagina-aanduiding<<}

Bewondrensweerdig speler zoudet zijn. - 
Vergeef mij die misgissing over uw 
Bekwaamheid; in den rol der Vrake zoudt 
Ge ook treffend wezen. Nergens echter dan 
Op het Theater, waar des vrekers offer - 
Juist zoo lijk 't hier nu plaats heeft - met des vrekers 
Verschrikkelijke woorden lacht. 




don josé, 
staat stil en beziet de Koningin. 
Ge lacht?... 
Zoo, zoo?... ge spot tot met den lach?... want zie: 
Ge zit van angst te trillen en ge bijt, 
Van opgekropte razernij, de lippen 
U tot den bloede... Doe zulks niet, Senora! 
Bespot den lach niet; hij is aan het hoofd 
Der beulen in de Hel en in het uur 
Uws stervens, zal hij aan uw zijde staan... 
(Wandelt weder - met gebogen hoofde.) 
Doch neen - vaar voort met hem te tergen: ik 
Vergeet dat, van de volheid zijner woede, 
De volheid afhangt mijner zaligheid. 


(Houdt stil bij de Credentie-tafel. - Het oog ten gronde gevestigd, en den rug gekeerd naar de Koningin, schopt hij, in bedenking, tegen de pluimen van Don Juan zijnen Hoed die onder het tapijt uitsteken. - Eene pooze, blijft hij er onverschillig op staren. - Van uit haren zetel, volgt de Koningin, Don José 's minste beweging, met de gebaren eener stomme en steeds klimmende radeloosheid. - Eensklaps, daar zij hem naar den Hoed ziet bukken, onderdrukt zij eenen gil en zijgt, magteloos, achterover in haren stoel.)


don josé, 
staat met den Hoed in de handen. - Terwijl hij dezen langs alle kanten wendt en beziet. 
Vervloekt! zijt gij zoo ver al scheep met hem 

{==247==} {>>pagina-aanduiding<<}

Dat gij zijn kleêren in bewaarnis hebt?... 
Hoe is dat stuk daeronder toch getooverd?... 
Daar even lag het nog op tafel...? 
(Zich ijlings voor het hoofd slaande.) 
Domkop! 
En ik die dacht dat zulks de Hoed was van 
Den Koning!... 
(Legt het Kleedingsstuk terug neêr op de Credentie-tafel en gaat tot de Koningin.) 
Luister. - Wees geraden. - Spaar 
U al dat nutloos angstgekrimp. - Het kan 
Er niets aan helpen. - Ook, het is een schat 
Waarop ik aanspraak make, en dien ge u thans 
Van 't lijf niet schudden zult, lijk 't arme goud 
Van uw vernielden poppentooi waarop 
Ik hier mogt wandelen. - 't Bewijsstuk vond ik, 
Ik zelf, en in uw eigne Zaal. - Daar staat 
Het, werkelijk - en onverbiddelijk - 
En wacht tot het, in mijne handen en 
Voor aller oog, een sein gaat wuiven dat 
U van den troon moet storten in het stof, 
O groote Koningin van Spanje! - Dat is 
De hoed van Senor Juan... Die hoed blijft hier: 
Uw man - roep ik. (Wil henen gaan.) 




koningin, 
werpt zich ijlings om Don José's hals en blikt hem, bij razend omhelzen, verwilderd aan. 
O José! José!... ach! 
Genade!... 




don josé. 
- De Koningin hangt aan zijnen hals. 
Ha, nu! (Grijnslacht.) 



{==248==} {>>pagina-aanduiding<<}



koningin, 
ijlt eensklaps weg van Don José die intusschen vertrekt, langs den geheimen Doorgang. 
Wee mij! wee!... ik aan 
Den hals des monsters!... (Ziet hem niet meer.) 
Is hij weg?... 
(In radelooze wanhoop rond het tooneel varende.) 
Wat doen... 
Waarheen?... God! is het inderdaad dan toch 
Zoo verre?... Kroon en troon verspild en eer 
En leven... en - om wie, om wat!... (Staat stil.) 
Ha... zie, 
Nu toch verplette mij het vuur des Hemels!... 
Verraden en - onteerd!... Hij - en dit schepsel 
Dat mij daar even nog zoo hoonde; hij - en 
Die zegevierende, gemeene Bijzit!... 
Zijn Hoed!... die hoed!... (Stilte.) Laat staan dien hoed... De tijd 
Van, als een kind, te liegen, te bedriegen 
Hij is voorbij - die van als Meesteres 
Te handlen is gekomen! - Dat bewijs- 
Stuk moet den Koning, van geene andre hand 
Dan van de mijne worden overhandigd... 
In Guasco's bijzijn - wen de Koning... met 
Den snoodaard hier zal zijn. Zoo pleeg ik vraak. 
(Staat eensklaps angstig en luistert.) 
Hoor ik niet stappen?... 
(Stilte. - Nadert, onrustvol haren zetel; zij leunt op de kap.) 
Hoe 't mij vreemd en bang 
Gaat... 'k beve, of waar' me iets nakend... O! mijn val, 
Mijn ondergang!... Zie... 't bliksemt mij voor de oogen 
En 't schokt mij in den lijve, als sloeg de donder 
Me, bij het enkel noemen van dit woord... 

{==249==} {>>pagina-aanduiding<<}

(Stilte; gaat zitten.) 
En toch - ik zal der koninginnen eer, 
Mijn vraak.. mijn vraak gestand doen... (Stilte.) 
Wee!... wat dan 
Toch let me thans zoo schielijk...? Ik bedwing 
Dat ijslijk beven niet en 't wordt mij... Nu - 
't Is niets, 't is niets... het gaat reeds over... 
(Doende als of wou zij opstaan.) 
Kom - 
Hervat dij... zien wil ik of mij... als een 
Nietsweerdige... de kracht ter vraak... en ten 
Behoud van mijnen vorstenrang... zal falen... 
(Gerucht buiten de Zaal.) 
Daar komt de Koning... o!... 
(Wil opstaan als of wou zij den Hoed gaan nemen van de tafel. - Op den zelfden stond, slaat zij achterover in den zetel en raast, met de handen in den wilde scharrend: 
Mijn Kroon! mijn Kroon! 
Mijn Kroon!... (Ligt roerloos.) 




don josé, 
verschijnt weder in de deur van den geheimen Doorgang. - Hij blijft er in staan. 
Dan zie... hij ligt er nog, de Hoed...? 
(Grinnikt van verre tot de Koningin.) 
Waarom verdookt gij hem niet weêr en vingt ge 
Me in 't eigen net niet?... Daar 't zoo ligt om doen was!.. 
(Komt op het tooneel.) 
Slechts jammer dat men zich verzinnen mogt 
Bij tijds... (Stilte. - Ter zijde.) 
Thans schijnt ze toch waarachtig ziek 
Te wezen... Bleek... de doodverf op de lippen... 
Bewustloos...? (Vat haar de hand.) 

{==250==} {>>pagina-aanduiding<<}

Inderdaad... 
(Stilte. - Hij laat hare hand zijgen en staat, den halsstarrigen blik op de bezwijmde gevestigd.) 
Daar ligt ze nu! 
In mijne magt... alleen met mij... en plooibaar 
In mijne handen... o! doch plooibaar als 
Een doode!. (Stilte.) 
Heerlijk schepsel!... o! hoe prachtig 
Een hulsel toch, en voor hoe zwart een ziel!... 
Ha ha had men zich niet eens herbedacht, 
'k Waar met den Koning afgekomen - en 
Dan hadden wij voor den verdwenen Hoed 
Gestaan - of wel - ik zelf, ik had 't bewijsstuk 
Hierin gebragt, verraderlijk hierin 
Gedrongen, is het niet, Senora?. (Komt op den voorgrond.) 
Nu, 
Daar voor geen nood: wij spelen slim om slim. 
(Stilte. - Terwijl hij de Koningin van verre gadeslaat.) 
En ook, heb dan al moed om zulk een pronkbeeld 
Van de Natuur te schaden!... O hoe schoon! 
(Wandelt en spreekt tot zich zelven.) 
En steeds daarom geleden!.. Eens toch moet 
Die pijn geboet, die droom verdaadlijkt... nog 
Van nacht... mij rest dit ander middel... (Stilte.) Kom! 
Faals du mij niet, mijn laatste toevlugt, en, 
Al breek' mij 't harte van verkropte vraak, 
Mijn vijand zij dan nog, om dijnentwil, 
En hier gered van mijne handen... 


(Neemt den Hoed van de tafel en gaat er mede het tooneel af, waar immer de Koningin, als levenloos, in den zetel ligt uitgestrekt. - Het doek valt.)




{==251==} {>>pagina-aanduiding<<}

Tweede bedrijf.

Eerste tooneel.

De top des Duivlenbergs - Maneschijn.


GONZALVO, DON JUAN, DON CAESAR.


gonzalvo 
staat alleen op de kruin. 
Weêrlicht 
En Donder! zoo te moeten toeven... Soms 
Bedroog ik mij?... Dat's toch 't Gebergte waar hij, 
Van morgend, me over sprak... de Duivlenberg?... 
De Maan schijnt hel: misschien ziet hij ons staan 
En durft die wandelende schimme hier 
Niet naderen?... Wie weet of is hij, in 
Den lage, wat hij thans ter kruin ontwaart 
Niet tot in 't diepst der hel aan 't vloeken, denkend 
Dat het een vreemde is die 't op zijne Dona 

{==252==} {>>pagina-aanduiding<<}

Of op zijn leven heeft gemunt?... Zoo ik 
Mij kon verbergen?... 
(Er wordt op de helling gezongen. - Gonzalvo stapt tot den boord des Bergtops en ziet in de laagte.) 
Er komt iemand op...? 
Het schijnt mij of... hij is 't...? Hij zou niet zingen - 
Dat ware dan toch onvergeefbaar... Bij 
Mijn ziel, 't is Juan, zeg ik...? 
(Men hoort een moordgehuil in de verte.) 
De schelmen zijn 
Niet wijd van hier aan 't werk... Goed dat wij op 
Het grondgebied van Senor d'Oviédo 
En dus ook onder dezes hoede staan; 
't Mogt anders ons... 




don juan 
heeft de helling beklauterd en werpt zich op de kruin; - aan Gonzalvo. 
Wie daar!... wat Duivel, gij?... 




gonzalvo, 
aan Don Juan. 
Hewel!... het schijnt mij of de Min volgt u 
Zoo trouw niet als de Vriendschap?... 




don juan. 
Dat wil zeggen: 
De mensch is tot den Kwade meer geneigd 
Dan tot den Goede... Daaraan wou ik nu 
Wel twijfelen! 




gonzalvo. 
Waart gij het niet die even 
Ter helling zongt?. 




don juan. 
Dat was ik, ja?... waarom? 
Zulks staat u weêr niet aan? 



{==253==} {>>pagina-aanduiding<<}



gonzalvo. 
Had men u voor 
Het werk van morgen avond niet van noode, 
Zou 't mij zoo wel bevallen zijn, dat ik, 
Met hand en voet, er had op toegejuicht. 
Doch nu we u noodig hebben moet gij om 
Uw domme vreugd gevloekt die 't rooversrot, 
Met dat geneurie, in verzoek kon brengen 
Om ons die hulp te ontstelen. - Eêlman zijn 
En 's avonds zingen in een oord waar mij, 
Nog aanstonds, 't noodgejammer eener prooi 
Der moorders heeft doen ijzen... Dwaze! 




don juan. 
Hebt gij 
Dat kermen ook gehoord? - 'k Vergiste mij 
Dan niet. - Een stond heb ik geaarzeld om 
Ter plaatse heen te snellen van waar mij 
Die stemme tegenkloeg. - Het was juist in 
Die streken dat ik 't Liefjen had verlaten; 
Doch 'k gaf mij 't op, verzekerd dat de Dona, 
Op eignen grond, voor niets moest duchten. Dan - 
Ik twijfelde of 't wel jammer weende 't vreemd 
En naar geluid dat mij nog steeds in 't oor vlijmt. 
(Aan Gonzalvo.) 
Is 't niet, er lag iets aaklig in dien weetoon?... 
Dat klagen - zong. 




gonzalvo. 
Om 't even. Hebt gij haar 
Dan reeds gezien? 




don juan. 
Ha ha! die vraag klinkt beter! 

{==254==} {>>pagina-aanduiding<<}

Gezien! Gezien!... De nacht viel wel wat treurig... 
Voor 't overig - een echt goed kind: zoo iets 
Of had helzelfste wiegske ons eens gewankeld... 
Zij deed zoo graag mijn wil!... 
(Wandelt het vlak des Bergtops rond, lustig een Allegretto neuriënd op welks maattoon hij tevens eene vrolijke pantomime gebaart, alsof danste hij met een Meisjen. - IJlings houdt hij stil en roept:) 
Dat zijn nog vrouwen! 
Kom zoek die bij 't jaloersche rooversras, 
In 't bloed- en minnezuchtig Spanje! - Leve 
De Vreugd! - Ik ben er alles bij vergeten, 
Tot zelfs... (Vaart eensklaps luid aan 't lachen; - tot Gonzalvo.) 
Ha! maar gij weet nog niets van al 
Die zaken, gij?... Ik zij gegalgd - heur ook 
Heb ik het niet verteld!... Is 't mogelijk!... 
Die poets mij heden van mijn eignen Hoed 
Gespeeld, die lustge poets deed ik haar niet 
Verkroppen!... (Stilte; betast plotseling zijne tesschen) 
Hier - daar moet ze straks nog mêe 
Getergd - mijn Liefden-almanak!... Ik schrijf het 
Erin of ik vergeet het en zij komt er 
Onaangeroerd van af... 
(Heeft een Memorandum voorgehaald en ontplooit het als om er iets op aan te teekenen. - Lacht.) 
Ha ha! laat zien - 
Wat zeg ik haar...? (Na eene poos bezinnens.) 
‘'k Bevond mij heden met...’ 
(Ter zijde, aan Gonzalvo.) 
- De Koningin, doch zulks verzwijg ik best. - 
‘De man stuift in; ik kies het hazepad’ 

{==255==} {>>pagina-aanduiding<<}

‘En dezen Hoed, hier, laat ik in den brand.’ 
(Valt eensklaps luid aan 't lachen, terwijl hij duchtig op zijn Memorandum not a neemt.)


(Ter zijde.)


(Ter zijde.) 
- Ha ha! - ‘Beschrijving van mijn angst. -’ Laat zien: 
‘Bij klissen ruk ik mij de hairen uit’ 
‘En drijg mij, deur en wand te beuken met’ 
‘Mijn kop’ (Ter zijde.) 
- Voortreflijk, ha! - 
(Immer, tusschen lachen en grillig gebaren, op zijn Memorandum boekend.) 
‘Van wanhoop dol,’ 
‘IJl ik mijn Schrijfzaaf in. - Reeds stip ik aan’ 
‘Wat men, in zulke smart, al denkt of doet...’ 
(Ter zijde.) 
- Om 't al eens fijn te pas te brengen wen 
Verdriet of Armoê mij mogt nopen om 
Te dichten voor 't Tooneel. - (Wederom schrijvend.) 
‘Ik zie... vind ik’ 
‘Er niet den gruwbren Hoed, fraai rustend op’ 
‘Een tafelblad?...’ (Vouwt het Memorandum toe.) 
Hoe kwam hij daar?... Dat weet 
De nikker of Don José. - Deze laatste 
Sloop juist 't vertrek uit toen ik 't binnentrad. - 
(Bergt zijn Notaboekjen onder zijne kleederen.) 
Hewel, mijn Kind! kom nu maar af!... (Aan Gonzalvo.) 
En gij 
Monsenor, wees gij eens zoo minzaam om u, 
Zoo spoedig mogelijk, hier uit den weg 
Te ruimen, is het niet?... De plaats die ge er 
Bekleedt ontsteelt ge mijner Dona; ook, 
In 't oog van hem wiens God de Twijfel is. 
Moet iets, als Liefde, een heiligschending zijn, 

{==256==} {>>pagina-aanduiding<<}

Gansch moeijlijk om met kalmte aanzien te worden. 
- Daarom, lach ons eens vriendlijk toe en pak 
U weg, niet waar? - Den God des Twijfels dient ge, 
En met den iever van de dweepzucht. Zonder 
Der dweepzucht woede zoudt ge dus, indien 
Uw handel met uw denkwijs overeenstemt, 
't Zien plegen zulker heiligschennis niet 
Verduren kunnen. - Nu, daar ik u noode 
In gramschap dulde en ik, nog straks, met 't Liefjen 
Die heiligschennis hier volvoeren moet... 
(Duwt eensklaps, bij mallend gebaar, Gonzalvo voort.) 
Kom, ga gij maar naar huis, mijn oude Vriend, 
En gun der schaduw van het Liefjen die 
Nog seffens hier zal zijn, de plaats die de uwe 
Althans toch nutteloos beslaat. 




gonzalvo, 
staat pal en ziet Don Juan strak in de oogen. 
Voorwaar - 
'k Geloof dat ik mij heb bedrogen...? Gij 
Gelijkt toch veel op Juan Tenorio?... (Stilte.) 
Zijt gij misschien de Helsche Geest niet, wien 
Hij zijne ziel verkocht, en die hem er 
Den koopprijs van betaalt met hier in zijne 
Gedaante te verschijnen, om den wil- 
En breineloozen lafbek, vooraleer 
Hij sterven gaat, een weinig achting nog 
Bij ons te doen verwerven?... 




don juan, 
ter zijde. 
Wat nu krijgt 
De duivel weêr?... 




gonzalvo. 
Ge kunt Don Juan niet zijn 

{==257==} {>>pagina-aanduiding<<}

Gij, dat 's onmogelijk. Die bloodaard werd 
Geboren om de vreugd te wezen van 
De dwinglandij des Twijfels, om voor ons 
Te beven en niet om, zoo als ge doet, 
Mijn Weleerwaarde, in menschverkleede Satan, 
De trots zijns beuls te zijn - om me onversaagd 
In het gezicht te zien. 




don juan, 
ter zijde. 
Dat 's ijselijk. 
Doch hij is gek. Zijn nieuwe gruwel is 
Hem in het hoofd geslagen. 




gonzalvo, 
beziet Don Juan immer digter bij. 
't Dunkt mij of... 
Ge zijt die laferd toch... die nietsweerd... waar ik 
Van sprak... mijn oude hofnar... 




don juan, 
hevig ontsteld. 
Maar wat schort u 
Dan toch, in 's Hemels name?... 




gonzalvo, 
valt hem ijlings om den hals. 
...mijn Don Juan! 
(Terwijl bij hem omarmt.) 
Dan haal ‘het Liefjen’?... 'k Wil die vrouwe hier, 
Uit loutren dank, omhelzen - want ze deed 
Mij daar op eens 'nen makker vinden in 
Wat slechts, tot heden, mijne speelpop was. (Laat hem los.) 
Welnu, dan haal uw Liefjen zeg ik?... haal 
Het Liefjen, haal die jeugdge zendeling 
Der Hel?... Want zie, - 'k verklaar u zulks thans maar 
Kort af, daar gij 't nu zonder beven toch 
Vernemen kunt - wij waren onderling 
Wel zeer verknocht, doch, niet zoo innig, of er 

{==258==} {>>pagina-aanduiding<<}

Lag tusschen ons nog eene ruimte die ik, 
Tot heden, steeds heb aangevuld met al 
De deernis die gij me ooit hebt ingeboezemd. - 
Eene ongeziene hand - het Liefjen, Vriend - 
Komt ons daar in een nieuwe boei te slaan 
En ons zoo stevigvast aan een te knellen, 
Dat ruimte en deernis voor altoos verzwonden. - 
Thans zijn wij Een!... - Dan haal uw Liefjen?... 't moet 
In onzer beiden armen; want, waarachtig, 
Voor d'helschen dienst dien ze ons in 't zeedlijk dus 
Bewees, wil zij, van u en mij, ten loon, 
ln 't stoflijk, hier er de echte weêrgâ van 
Genieten. 




don juan. 
Meester, ga naar huis; ge zijt 
Ontsteld; de rust zal u verkwikken. (Ter zijde.) 
- Gek 
Of dronken. 




gonzalvo. 
Ha! dus niet... ‘naar huis’?... Voor 't aanzicht 
Van Hemel, Aarde en Hel... maar, nogmaals, haal 
Mij 't Liefje?... (Spreekt bij zichzelven.) 
O wacht... ge hebt gelijk: mij ware 
Uw samenzijn een tergend heiligschenden... 
De plaats, die mijne schaduw hier beslaat, 
Kan heure schaduw niet bevatten!... (Aan Don Juan.) 
O 
Onnoozele, Kleingeestige... zij eert, 
Schoon buiten hare weet, denzelfden God 
Als wij?... Ziet gij mijn schaduw?... neem mij voor 
Het Liefjen, zoo 't u lust, want wij zijn - Een... 
(Spreekt weder bij zichzelven.) 

{==259==} {>>pagina-aanduiding<<}

Die Liefde welke u aan die vrouwe boeit, 
In mijnen ooge, een heiligschending?... Ik 
En 't Meisjen geen eenzelvig wezen?... (Aan Don Juan,) 
Ha! 
Wen gij eens 't puin uws harten om kost vroeten, 
Soms zoudt ge, tusschen de vernielde brokken, 
Zoo nog wel eens een vrak ontmoeten dat 
U zou 't bestaan getuigen andrer Min 
Dan welke, u uit die vrouw geworden, op 
Dit puin thans zegeviert. - Eens heb ik u 
Bewonderd; nu verfoei ik u, en ik 
Vervloek u nu, daar ge ons schijnheilig lastert 
En 'k u toch rijp voel voor de Straf... Hoe! toen ik 
Weleer met dit mijn nederig en nijdig 
Grootachten neêrzag op dien Liefdeglans 
Waarin uw reine hart dan blaakte, toen, 
Zeg ik, toen eerde ik in die Liefde - om wier 
Genot ik mij onwaardig achtte en 't al 
Ten beste had gegeven - anders niet 
Dan het instinkt des honds der straten...? Ik 
Veracht u. 




don juan, 
ter zijde. 
God! wat staat er van dit mensch 
Te worden!... Dronkenschap of gekheid spreken 
Toch niet aldus... (Aan Gonzalvo.) 
Nu, laat ons henengaan... 
Ge zijt niet wel te pas, en ook, 't wordt laat... 
'k Wil u op weg gezelschap houden, kom... 




gonzalvo 
Dat zult ge hier. - Werp u ten gronde zoo 
Ge moede wordt. - Soms zal er u nog lang 

{==260==} {>>pagina-aanduiding<<}

Te toeven vallen: 'k wacht hier iemand op. 




don juan. 
Indien gij eene hand aan 't Meisjen legt 
Verbeurt ge uw leven... 't is een rooversvrouw. 




gonzalvo. 
't Is geene rooversvrouw wat ik verbeide. - 
Intusschen... 




don juan, 
wil henen gaan. 
Wacht alleen dan. 




gonzalvo, 
grijpt hem bij den arm. 
Samen, zeg ik. - 
Niet van dees plaats... - Wij naken hier den Hemel, 
Beheerschen de Aarde en voeren eene Hel 
Met ons: in zulk een midden smeedt men 't staal 
Dat koningsharten moet doorbooren. - Hier 
Wordt straks zoo iets gesmeed en uwe hulp 
Is daartoe noodig. Hoor: 
(Strengelt zijnen arm om dien van Don Juan en trekt dezen mede. - Beiden wandelen, arm aan arm, rond de vlakte des Bergtops.) 
'k Kwam heden in 
Gesprek met eenen onzer oude vrienden: 
Don Caesar d'Oviédo... 




don juan, 
wil stil houden. 
D'Oviédo!?.. 
Die is in Spanje?... 




gonzalvo, 
hangt aan den arm van Don Juan dien hij medetrekt. 
Aan 't hoofd der roovers uit 
Dees streken. - D'Oviédo treedt in het 
Verbond en waagt met ons den aanslag... 
(Houdt stil; aan Don Juan.) 
Luister 

{==261==} {>>pagina-aanduiding<<}

Dan, zeg ik?... schijnt het niet of er gebeurt 
Hier een mirakel? 




don juan, 
van Gonzalvo voortgetrokken. 
Wat! waarom die man 
Daar tusschen?... 




gonzalvo. 
't Nummer Drie is 't zinbeeld der 
Volmaaktheid... Ook - ons faalde zijne hulp. 




don juan, 
van Gonzalvo voortgetrokken. 
Mijn God! de hulp diens moordenaars! 




gonzalvo, 
houdt stil; aan Don Juan. 
En zijt 
Ge beter?... (Trekt hem voort.) 




don juan, 
wil stilstaan. 
Hij - die eens het staal hief op 
Zijns Vaders eigne vrouw?... 




gonzalvo, 
hem immer medetrekkende. 
In zijne hand 
Zonk nog dit staal niet neêr. 




don juan, 
wil weder stilhouden. 
En ik - ik zou 
Met hem..? 




gonzalvo, 
invallend. 
Het staal des moords nu in de borst 
Zijns vaders planten, ja, dat zult ge. 
(Terwijl zij immer, arm aan arm, rond de vlakte des Bergtops wandelen.) 
Na 
't Volvoeren van het feit, klimt Caesar op 
Den troon en gij - ge kunt dan, zoo 't u lust, 
Met de afgezette Koninginne trouwen. - 

{==262==} {>>pagina-aanduiding<<}

Nu nog iets anders. - Gij herinnert u 
Nog soms den avond van uw Zusters dood... 
Dat droeve voorval, lijk ge weet, is gansch 
Aan hem te wijten. - Kwam het echter op 
Dit punt te spreken, schuif gij heel de schuld 
Dan op Francisca. - Hoor waarom. - Wen ik hem, 
Van morgend, 't nieuws bragt van ons opzet, viel 
Het voorstel hem zoodanig in den zin 
Dat hij er geen geloof schier aan kon hechten. - 
Eer hij zijn woord gaf, luidde 't antwoord, zou 
Hij insglijks eerst de zaak uit u vernemen. - 
Ik heb hem dus, voor ons gedrieën, eene 
Bijeenkomst toegezegd, en, om u 't zekerst 
Te vinden, plaats en uur gekozen waar ge, 
Van nacht, het Meisjen wachtte. En thans, wen door 
Uw toedoen zijne hulp ons werd verworven, 
Begont gij dan hem uit te schelden, twist 
Te zoeken om - wat weet ik! zag hij in 
Den aanslag slechts een laag en zijne hulp 
Was ons verloren. - Ook, zoo bij geval 
't Gesprek mogt rollen op dien avond, duw 
Gij maar, om kortswijl, alles op Francisca. - 
Niet zij, wel hij, is ons hier noodig. - Later 
Zijn we uit de strikken. - Eens gered, dan is het 
Francisca en hare onschuld ook. - (Stilte.) 
Gij hebt 
Me nu verstaan, niet waar?... aan Caesar zeggen 
Dat, morgen nog, het opzet wordt volvoerd, 
En handlen of was hij, de moorder, zuiver 
Toch van het bloed der Zuster?... 



{==263==} {>>pagina-aanduiding<<}



don juan, 
rukt zich weg van Gonzalvo die hem bij den arm geklemd hield. 
Nooit! nooit! - laat 
Mij los! 




gonzalvo. 
Zoo?... ‘Nooit, nooit’... Ge krijgt moed, Don Juan?... 
Kent gij Gonzalvo?... 




don juan, 
knarstandt. 
Ha! ha! 




gonzalvo. 
‘Nooit’!.. zeg mij 
Dit woord nog eens?... k 'Hoor in dit woord de hel, 
De gansche helle razen... Nu - herhaal het 
Me een derde maal - en ik verklaar dan wat 
Mij jegens u te doen blijft...? 




don juan, 
met klem. 
'k Heb geen deel 
In dien verbonde: dus maar sterven, (Stilte.) 




gonzalvo. 
Hum! 
Maar sterven... (Stilte.) 
Ik hoor stappen op de helling... 
(Gaat tot den boord der Bergkruin en ziet in de diepte. - Aan Don Juan.) 
Monsenor! zie eens gauw... er klautert ons 
Iets toe... 
(Don Juan nadert en blikt even in de laagte. - Plotseling vat Gonzalvo hem in den nek en houdt hem over den afgrond gebogen.) 
Het is de Dood die u wil grijpen!... 
Nu mijnen wil volbrengen - of dien afgrond - 
Of het schavot der Inquisitie: kies! 



{==264==} {>>pagina-aanduiding<<}



don juan, 
weent. 
O Meester, Meester - waarom toch ben ik 
Uw slaaf... 




gonzalvo, 
laat Don Juan na eene pooze los, en ijlt weg van hem naar het voorplan. - Ter zijde. 
De schoonheid eener schoone ziel 
Is eeuwig... (Staat diepdenkend. - Ondertusschen, ten achtergrond, verschijnt eensklaps Don Caesar, op de helling, aan den boord des Bergtops, waar hij stil en ongemerkt blijft staan. - Hij is in rooversgewaad gekleed en men ziet hem maar halflijfs. - Gonzalvo, bij eenen stuiptrek uit zijne gedachten geschokt, wendt zich ijlings derwaarts om:) 
Ik ben 't monster. 
(Deinst verrast voor Don Caesar dien hij op de helling ontwaart.) 
Ha!... Monsenor... 
(Ter zijde.) 
Vervloekt! hij spiedde ons af. 




don caesar, 
werpt zich op de kruin. 
Hewel? 




gonzalvo, 
aan Don Caesar. 
Om u 
Te toonen dat wij geene huichlaars zijn, 
Verzoeken wij u beiden, Senor Juan 
En ik, om deel van ons verbond te maken. 




don caesar, 
aan Gonzalvo. Hij wijst op Don Juan die, in stomme aandoening weenend, op het voorplan, bij den boord des afgronds staat. 
Die man daar - is Don Juan? 
(Valt hem eensklaps om den hals) 
Mijn oude vriend!... 




don juan, 
in d'Oviédo's armen. - Hij weent immer. 
O Caesar, Caesar!... waar toch zijn wij toe 

{==265==} {>>pagina-aanduiding<<}

Gekomen? 




gonzalvo, 
ter zijde. 
Dat weet ik alleen - en Satan 
Wiens werk die stond bespiedens soms verbrod heeft. 




don caesar, 
houdt Don Juan aan zijnen boezem gedrukt. 
Ja, jongen... duizend wegen en één doel... 
Het Noodlot slechts verklaart waarom we een baan 
Betreden die, langs bloed, ons morgen ligt 
Ten bloedgen ende leidt. - Wij kunnen niet 
Terug. (Laat Don Juan los.) 




don juan, 
aan Don Caesar. 
O! zelfs niet voor... een vadermoord... 




don caesar. 
En wen 't nu zoo moet zijn?... De Koning heeft 
Mij niet gespaard, wat zou ik hem... 


(Breekt ijlings af en beziet Don Juan bij angstvollen blik.)


gonzalvo, 
invallend. 
...dan sparen. - 
(Ter zijde.) 
Gansch goed; 't is al nog lijk te voren. 




don caesar, 
ziet Don Juan met klimmende ontroering aan. 
Maar... 
Dezelfste kleeding...? Ik heb u van avond 
Nog ergens hier ontmoet?... Waart gij daar straks 
Niet in den omtrek met een vrouw aan 't wandelen - 
Een rooversvrouw? 




don juan, 
onthutst. 
Waar? 




don caesar. 
angstiger. 
In de delling der 

{==266==} {>>pagina-aanduiding<<}

Spelonken? 




don juan, 
stamelt. 
'k Weet niet wat ge wilt beduiden. 




don caesar, 
uitvarende. 
Hoe! dat waart gij? waarachtig?.. 




gonzalvo. 
Nu - wat zou 
Het, was hij zulks. - Gij, oude makkers, om 
Een popjen aan 't krakeelen! Legt uw schatjens 
Dan onder 't slot en maak dat er alleen 
Uw eigen sleutel op past. 




don caesar, 
in woeste wanhoop. 
Dat was hij! 
Mijn God! 't was hij!... (Kalm aan Don Juan en Gonzalvo.) 
Zie - mannen - nu toch vringe 
De Helsche Geest ons allen hier den nek om... 
Dat is nu om de afschuwbre Duivlen zelf, 
Van afschuw te doen ijzen!... Dat was hij! 
Mijn God, mijn God, wat deed ik!... (Aan Don Juan.) 
Vriend... ik heb u 
Met eene vrouw gezien... de vrouw die 'k eens 
Beminde eer zij naar 't Klooster ging, waar uit ik 
Ze heb geschaakt!.. Die vrouw waar ik u meê 
Ontmoette was - de mijne!... samen heb ik 
U afgespied... hare ontrouw komt ze met 
Den dood te boeten... 't moordgehuil mogt gij 
Misschien daar straks vernemen!... Ramp en vraak! 
Weet alles dan... Die vrouw - die ik met u 
Gezien heb - en - vermoord heb, was, o Vriend, 
Mijn Vriend... Josepha, uwe Zuster!... Hij - 

{==267==} {>>pagina-aanduiding<<}

En de eigne zuster!... 


(Gebaart in wilde wanhoop; - Don Juan staat pal.)


gonzalvo, 
koud. 
...Hij - en eene vrouw. 




don juan, 
werpt zich eensklaps in Gonzalvo's armen. 
Gonzalvo!.. (Laat dezen los en valt om den hals van d'Oviédo.) 
Caesar!.. (Wederom in de armen van Gonzalvo.) 
O Gonzalvo... zuster... 


(Zinkt ten gronde. - De Voorhang valt.)


{==268==} {>>pagina-aanduiding<<}

Tweede tooneel.

De Slaapzaal der Koningin. - Links, een Bed. - Tegen den regter muur een groote Spiegel (Psyché). - Daarnevens, op het voorplan, een heime ingang. - Op den achtergroud, breede, dubbele deur. - In 't midden, eene tafel waarop twee braudende keersen.
KONINGIN. DONA SABINA.


koningin, 
alleen op hare Bedsponde zittend. - Zij is in witte Nachtwade gehuld en het hair golft haar los, in breede lokken, om de schouderen. 
Neen. - Niets zoo zeker. - De verrader Guasco, 
Hij had gelijk: de Koning weet het en 
Weet alles. - 'k Zag het, dezen avond, aan 
Zijn sombre en plegtge houding; 'k hoorde 't aan 
Zijn bijtend en lakonisch spreken... 'k beefde 
Daar straks in 't bijzijn van den man... O! want 
Die Hoed - hij weet het van den Hoed... 
Zei mij 
Del Guasco dan van morgend niet: - ‘Uw Man 
Roep ik’? - En kwam hij met den Koning dan 
Daarop niet toegesneld?... Heb ik hun stappen 
Dan in de gaanderijen niet vernomen?... 
En stonden zij dan niet bij mij, toen 'k op 
Mijn zetel in die zenuwkrisis lag, 

{==269==} {>>pagina-aanduiding<<}

En hulpeloos - en troosteloos - er voor 
Hunne oogen zieletoogde?... Ik kan het niet 
Bewijzen - inderdaad - doch, hoe en waar 
Is dan die Hoed verdwenen?... (Pooze.) Zoo ik mij 
Niet spoede, zeg ik, is 't met ons gedaan.... 
Die Hoed ligt daár, waar thans mijn vonnis wordt 
Geveld: ter tafel, in de Vierschaar van 
Hun Heilig Regt... Reeds staan ze, in digten drom, 
Er rond geschaard en vrijven zich de handen 
En grinniken, al schuddekoppend, zie: 
‘Is 't mogelijk! De Koninginne met’ 
‘Haar Hoovling - met Don Juan!... Dat is de dood’ 
‘Voor d'eenen, 't ballingschap voor de andere.’ 
Het ballingschap voor mij... En zulks is 't minste 
Wat mij geworden gaat; wat mij - zoo 't zich 
Niet dra herkeert - door 't eigen toedoen van 
Monsenor Guasco moet en zal... 
Het rilt 
Mij doodend, tot in 't merg der beendren, daar ik 
Dit zegge; doch 't is zoo, 't is zoo... ik ben 
En voel mij 't speeltuig zijner vrake... 
Kom - 
Ik wil bedaard zijn... koel en moedig 't alles 
Hier eens beschouwen en - mijn hart in 't vuur 
Van zulk een smart verstalen... 
(Zinkt in diepe mijmering. - Na eene lange poos stilte.) 
O erbarming! 
Werd ik dan toch maar een onedel iets, 
Dat mijn vermogen voor het zijn zou wijken?... 
Dat hij zijn wil, en ongestoord, zou boeten?... 
Die nietige, overmoedge, laferd zou 

{==270==} {>>pagina-aanduiding<<}

Zijne eigne Koningin... een Guasco zou mij, 
Van mijnen troon gestort, in smaad en schande, 
Aan zijne voeten zien?... Wie ben 'k dan toch - 
Wie ben ik dan?... 
(Stilte. - Gaat tot achter de Bedstede, en komt terug met een kistjen dat zij op tafel plaatst en open doet. - Zij neemt er een Diadema uit, kroont er zich mede en stapt tot voor den Psyché. - Zich spiegelend.) 
...'k Ben 't speeltuig van mijn vijand... 
Ik hoor hem zegevieren!... 
(Stilte. - Gaat weder tot achter het Bed - komt terug, eenen blooten Dolk zwaeijend - en plaatst zich, in majestatische houding, voor den Spiegel.) 
Nu - nu ben 
Ik Koninginne... zijne Koningin! 
(Terwijl zij op eens het oog naar de Middendeur wendt en deze, bij verstindenden blik, beloert.) 
Nu zie 'k hem beven - 't gansche Spanje beven... 
Zoo ik nu wil... slechts wil... 'nen stap te doen 
En dan - dees staal te roeren... 
(Wendt langzaam de oogen van de deur en staat eene wijl stom en met gebogen hoofde. - Eensklaps, daar zij, als onwillig, in den Spiegel zag.) 
O... ben ik 
Een vrouw?... God, hoe verschrikkelijk ik ben!... 
De vrouw - die voor de Koningin thans siddert!... 
't Is door de Koningin - dat Koningin 
En Vrouw toch moet gered... 
(Staart in den Spiegel.) 
Wat majesteit, 
Wat vreeselijke majesteit omgeeft me 
Mij zouden zij...? Op uwe knieën, slaven! 

{==271==} {>>pagina-aanduiding<<}

En wankt mijn troon, nog eerlang staat die vast, 
Al moest hem thans - een lijkkist onderschoren... 
Vooruit. 
(Dooft de keersen en begeeft zich stil, tot de Middendeur waar van zij de slagbladeren in gansch hunne breedte, zachtjens openstoot. - Nu vertoont zich eene tweede en ruimere Zaal die, van eene Nachtlamp voor het oog des toeschouwers verborgen, in stillen, rooden gloed verlicht wordt en in wier diepte, regt over de opening der Middendeur, zich een vorstelijk Bed bevindt, van rijke behangselen heel omtogen. - De Koningin is, sluipsgewijze, die Zaal binnengetreden en, zachtjens, tot dit Bed gegaan waar van zij eene der gordijnen, even omzichtig, heeft opengelegd. - Nu ziet men ze, met den Dolk in de hand en immer de Kroon om haren vlottenden haire gesloten, aan het voeteneinde staan en beweegloos op de sponde staren. - IJlings terugkomende in de eerste Zaal.) 
Hij slaapt... en vasten, diepen slaap 
Als welken de Onschuld sluimert... (Stilte.) 
Zie - daartegen 
Ben 'k onbestand.... En ook... denk na.... drijf ik 
Het door - dees handen... deze reine handen... 
Die vrouwenhanden: rood!... De vlekken van 
Het bloed zijn eeuwig, als de Straf... 
(Werpt den Dolk ter tafel.) 
Er worde 
Wat wil: 'k en waag het niet. 
(Gaat en doet de Middendeur toe. - Het tooneel is donker. - Op het voorplan terugkomende.) 
...Brrr... in het hart 
Des nachts aan bloedkleur denken... (Stilte.) 
Ligt al wanschijn 
Dien zenuwziekte mij voor 't oog spookt... Ja! 

{==272==} {>>pagina-aanduiding<<}

Stond ge onversaagd in 't redevol besef 
Van uwen toestand - denken zoudt ge, niet 
Aan wat u thans zoo schrikbaar voorkomt, maar 
Aan wat zulks werklijk is, of eerlang zal. - 
Uw val, uw val zoudt gij beoogen en 
Al 't ijslijk door dat ijslijk woord bevat: 
De Vierschaar, - 't vonnis, - 't spotten van den volke, - 
't Beschimpt, 't geschuwd, 't veracht zijn, - 't dwalen in 
Den wilde, - 't dalen in den volksdraf, of 
Het sterven, 't sterven in een Klooster... (Pooze.) 
't Moet 
't Moet wezen. 
(Gaat, bij aarzelenden trede, naar de tweede Zaal. Eensklaps terugkomende in de eerste, daar zij de Middendeur weder heeft opengezet.) 
...o! het staal... 'k vergat zulks... 
(Neemt van tafel den Dolk dien zij er op liet liggen en blijft in twijfel staan.) 
Neen. 
Hij moest zoo eens ontwaken... schreeuwen... (Stilte) 
En 
Dat 's nu de Koningin! 
(Gaat op de Bedsponde zitten en spreekt zich zelve toe.) 
Hoor: ge zijt laf, 
Tot in het diepst uws harten laf. - Men heeft 
Gelijk; ge zoekt 'nen uitvlugt: 
(Den Dolk beziende dien zij in - de hand houdt.) 
hebt ge - dees 
Dan niet?... (Staat op.) 
O... geef me een ander middel... 'k voel 
Mijn sterkte mij begeven... toon mij wie 

{==273==} {>>pagina-aanduiding<<}

Ik ben... waar is mijn majesteit...? 
(Staat voor den Psyché en spiegelt zich bij den fantastisch-rooden weêrschijn die, van uit de tweede Zaal, de eerste binnendoomt. 
Het is 
Om van zich zelve te ijzen!... Hier, die Dolk 
In mijne hand?... Waarom?... Om regt te doen, 
Zeg ik, om vraak te plegen, om te redden 
Mij en mijne eer... Om regt te doen?... om vraak 
Te plegen?... En op wie?... op uwen vijand?... 
(Met bitteren lach.) 
Hoe kan het wezen! en nog eerlang staat 
Ge daar, in zijne magt en voor zijn voet, 
Als een ter galg gedoemde - of - zoo als hij, 
Als Guasco zelf van morgend voor u stond, 
Toen gij hem, als uw knecht, der zaal uit rigtet... 
..................... 
O! Guasco, Guasco! denken aan dien naam 
En alles durven, alles! - Doch - geen bloed, 
Geen dolk... een kussen. 


(Werpt het moordtuig op tafel neder en gaat weder, langs de opene Middendeur, in de tweede Zaal, tot bij het Bed. - Een wijl ziet men ze er, in diepdenkende houding, aan het voeteneinde toeven. Eensklaps neemt ze daar omzichtig eenen peuluw af en staat dan, wederom allengs in gedachten verzinkend en koortsachtig bevend, met het Kussen in heure handen hangend, een tijd lang de sponde aan te staren. - Middelerwijl verschijnt Dona Sabina aan de deur van den geheimen ingang, op het voorplan der eerste Zaal.)


sabina, 
steekt het hoofd door de spleet der deur die zij stil heeft opengestooten. - Ze spreekt bij zich zelve. 
't Licht is uit..? Dan is zij 
Te bed. (Doet, zachtjens, eenen stap in de Kamer.) 

{==274==} {>>pagina-aanduiding<<}

Ik moet haar toch die boodschap brengen, 
Of 'k heb bij Guasco voor altoos gedaan. 
(Ziet de Koningin, in de tweede Zaal, bij den Bedde staan en trekt zich ongemerkt achteruit.) 
Ho!... zij is bij den Koning... Dan toef ik 
Daar buiten liefst, tot ze terug zij... Doch - 
Daar komt ze reeds. (Blijft staan:) 




koningin, 
in de tweede Zaal. - Zij heeft ijlings den peuluw weggeworpen en komt het eerste Vertrek weder binnengeijld, tot op het voorplan, terwijl zij zegt met versmachte stem:) 
Onmooglijk... wee mij... Ai! 
Onderdrukt eenen kreet en deinst verschrikt voor Sabina die zij niet had ontwaard. - Aan deze.) 
Wiedaar...? Wat doet ge hier? 




sabina 
half luid aan de Koningin. 
Vergeef me, - doch 
Ik ben gelast met u iets onverwijld 
Te melden... 
(Koningin laat Sabina staan en haast zich de Middendeur omzichtig toe te doen. - Ter zijde.) 
Zij stond daar - bij 't Bed des Konings... 
En heeft heur kroon op, dunkt me?... ‘Onmooglijk... wee mij’?.. 
Heel aardig. 
(Weder tot de Koningin die haar nadert.) 
...'k Was daar even in den Hof 
Een wijl aan 't wandlen - 't is zoo stikkend in 
Mijn Slaapsalet - en juist, toen ik terug 
Te bed zou gaan, heet mij Don Juan, die weêr 
Als naar gewoonte dwaalde, u daadlijk zeggen 

{==275==} {>>pagina-aanduiding<<}

Dat hij u ging in zijne kamer wachten. 
(Fluistert haar toe.) 
't Is alles doodstil - en de Gaanderijen 
Zijn onbewaakt. 




koningin, 
aan Sabina. 
Ge zijt eene onbeschaamde, 
Sabina, van mij zulk een nieuws, in 't hart 
Des nachts te durven brengen: gij - en hij. - 
Verwijder u. - Doch... (Roept ze terug.) 
't weze om iets gewigtig... 
Hij zegde u dát, is 't niet?.. Dus wel - ga henen 
En waar 'k u noodig hebbe, bel ik u. - 
(Sabina af. - Alleen in den donkere.) 
Waar zijn nu mijn gedachten... waaraan dacht 
Ik daar..? O! 't kussen, 't kussen!... 
Hoor - ge zijt 
Eens José's vrake weerd: nog laffer dan 
Die vuige lafaard!.. En die kamermeid... 
Hij ons doen roepen...? God! ter samenkomst 
Misschien die hij, voor morgen, mij van morgend 
En zoo noodlottig af kwam smeeken... O 
Erbarming! ligt om 't opzet door te drijven! 
...................... 
Welnu - hij heeft gelijk. Hij moet en zal 
Mij redden, hij, die me in den afgrond stiet, 
Die in mijn redding slechts de zijne ziet - 
Mij redden en Helena's minnen en me 
Hun schand dan naar den hoofde smijten!... IJslijk! 
Ben ik tot daár gedaald!... Geholpen van 
Don Juan, den lievling die in de eene hand 
De vleijerij droeg en in de andere 
't Verraad - geholpen om mijn Ega te... 

{==276==} {>>pagina-aanduiding<<}

Wel - uwer zwakte is zulke hulpe waard. 
Bedank hem zelfs voor de eer die hij u aandoet, 
Gij, die der Vorsten trots moet huichlen, gij 
Gekroonde burgeres, belachlijk spotbeeld 
Dier kroonelooze Koningin die eens, 
In 't hart van vijandlijke legerscharen, 
Op de eigne spond, - niet met 'nen dolk maar met 
Den zweerde - 't hoofd eens Holofernes af 
Dorst slaan! 
Wat doen..? Hij wacht me in zijn Vertrek..? 
De Gaanderijen onbewaakt... 'k Verspeel 
Mijn Kroon daar ik ze winnen wil!.. Bij zulk 
Een waagstuk koop ik toch 't genot van thans, 
Of ligt nooit meer, eens met Helena's vriend 
Alleen te zijn en - waarlijk - dat is niet 
Te duur betaald: ik ga. (Het doek valt.) 





{==277==} {>>pagina-aanduiding<<}

Derde tooneel.

Het Slaapvertrek van Don Juan. - Bed op den achtergrond. - Voor het Bed, tafel waarop wijnvazen en bokalen. - Links, eene deur, leidende tot Don José's Nachtzaal; regts, eene andere, uitkomende op de Gaanderijen van het Paleis. - Bezijden dien ingang, eene hangende Toilettafel, waar boven, een Spiegel, aan den muur. - Bij het ophalen des doeks staat Don José, in slaapgewaad, nevens Don Juan die, in onbedwongene houding, ligt uitgestrekt in eenen zetel tegen het Bed. - Het alles is verlicht van eene Lamp, brandende in het midden der tafel.
DON JOSÉ. DON JUAN. DE KONINGIN.


don josé, 
aan Don Juan. 
Wanneer gij, door 
Uw slempen, zoo der andren rust wil stooren, 
Ik wil dan, ik, dat gij zulks elders doet, 
Hebt gij 't gehoord?... Is dat nu tyd van brassen?... 
Reeds in den nanacht en - nog volop in 
Den wijn... (Ziet in de kruiken die op tafel staan.) 
Bij heeler kannen! 




don juan, 
ligt in den zetel; aan Don José. 
Laat me alleen. 




don josé. 
Wen gij den braslust niet kunt koelen - bras 
Dan nacht en dag... wat geeft mij zulks? Doch nimmer, 

{==278==} {>>pagina-aanduiding<<}

In dien Paleize, zal me uw slempvreugd de oorzaak 
Der slapeloosheid worden. 




don juan. 
Senor - laat me 
Alleen, zeg ik! 




don josé. 
Zij zeker des. - 'k Heb nog 
Geen oog gesloten. - Dat is me een gedruisch 
In zijne zale of gaf hij er een dansfeest. - 
Nu, ledig zoo veel schalen als 't u goeddunkt. 
Doch geen gerucht. Ik zweer u dat men morgen, 
Van hooger hand, er orde zal aan stellen 
Zoo ik van nacht.. 




don juan, 
invallend. 
Ik vraag, Monsenor, of 
Gij thans me alleen zult laten?.. 




don josé. 
....Zoo 'k van nacht 
Gestoord worde in mijn rust. - En nu, Grandessa, 
Hou u gewaarschuwd en - (Ter zijde.) 
toef nog tot straks, 
Dan doe ik u bescheid. (Af, langs de deur, links.) 




don juan, 
ligt immer uitgestrekt in zijnen zetel; alleen. 
Dat is de man! 
Dat is de booswicht! Dat is de oorzaak, daar, 
Mijn trouwe Vriend en Stiefvaêr, de eenige oorzaak 
Van mijn onzegbaar lijden..! Hij - en dan 
Die andre nog - die zwarte Tabberd met zijne 
Philosophie... 
(Vat, van de tafel, eenen kristallijnen bokaal gevuld met wijn en drinkt. Na hem te hebben geledigd.) 

{==279==} {>>pagina-aanduiding<<}

En dan nog eindlijk - dees! 
(Smijt den beker aan stukken tegen den grond.) 
Dit sap der Helle... En dan nog al die monsters, 
Die onweêrstaanbaar-schoone monsters, welke 
Ik in de banen van de boosheid niet 
Kon vlugten, die zich om mijn harte klampten 
En daar zich aan de heilbron dronken zogen - 
Gelijk de vreeselijke vleêrmuis der 
Woestijnen zat zich drinkt aan 't bloed des armen 
Verdwaalden reizigers. (Hij staat op.) 
Die monsters vlogen 
In dwarrel om mij henen - en die dwarrel 
Heeft me altoos voortgerukt... en voortgerukt... 
Tot bij dit laatste monster dat dan eindlijk, 
Wat van het nieuwe Prometheüs hart 
Nog overschoot, de laatste brok van het 
Verbrast festijn, van avond op moest vreten: 
Tot bij dien Duivlenberg... 
(Vult zich weder eenen beker en ledigt hem in eenen teug. - Het drinkglas ter tafel zettend. 
Dat monster is... (Stilte.) 
(Vangt aan de Zaal op en neder te wandlen.) 
En thans kwam het zoo ver dat ik aldus 
Mijn zuster noeme - onze oudste - mijn Josepha!.. 
(Houdt stil en staat beweegloos, de oogen starlings ten gronde gevestigd.) 
O!... ware ik nooit geboren...! Het was haar 
Die ik in de vallei ontmoette en, eerloos, 
Als eene vreemde er heb bejegend...! Aan 
Den trans stond toen de Mane - en vriendlijk zag 
Die op ons neder - doch Gods donder trof 

{==280==} {>>pagina-aanduiding<<}

Mij niet... (Stilte.) 
Ik bleef alleenig met den worm 
Aan 't hart - en 't brandmerk Caïn's op het voorhoofd... 
Waar 'k mij nu immer wende of keere - altoos 
En overal bespot van de Vervloeking 
En van de Doemnis uitgejuwd... 
(Steeds in dezelfde houding, beweegloos en strakker voor zich heen starende.) 
Dat 's niets... (Stilte.) 
Daar ben ik boven... (Stilte.) 
'k Sta hier hoog en zeker - 
Op eenen steilen bergtop - waar ze mij 
Niet merken... (Stilte.) Zie! daar zijn zij, in de laagte... 
En kloutren naar mij heen?... Nu - klimmen zij, 
Wij klimmen ook... ik stijge!... O hoe verbreedt 
De verte zich waarin mijne oogen dragen!... 
Gebergtens, wouden, vloeden... alles in 
De diepte... en - ginder in dit dal - dat volks- 
Gevriemel, als van eenen mierennest...? 
Wat greep daar plaats...? Er gaat gerucht uit op... 
Zij juichen of - ze schaterlachen - en 
't Is al te been wat mensch heet: er viel daar 
Een onheil voor... Iets vreeslijk soms, want het 
Verdringt zich alles rond een midden... O - 
Mij dacht het wel - een lijk!... 
(Stilte. - Immer in dezelfde houding, roerloos en stijver ten gronde turende.) 
En thans - wat heeft 
Dat jublend ras zoo naar omhoog te gapen?... 
Ze zien naar mij?... Ze drijgen mij?... Ze schreeuwen - 
Of zingen... als een Choor. - Laat hooren: ‘Hij - 
En zijne zuster! hij - en zijne zuster!’ 
Helaas! dat 's waar, dat was 'k vergeten, en 

{==281==} {>>pagina-aanduiding<<}

Zij weten het!... Dit lijk daar - dat is zij?... 
En 'k ben alleen hier hangend in de lucht?... 
En zij doorbooren mij met hunne blikken...? 
Wee! Wolken der orkanen, dampen van 
Den helschen poel omvangt mij en begraaft 
Me in uwen nacht!... Ze zullen mij verslinden!... 
Ik dale... ik dale...? Erbarm u mijns! wat grijpt 
Me daar zoo plots en killig in den nek 
En doet me feller zinken, Christus Jezus!... 
Staat en wendt, immer beweegloos, langzaam het hoofd om - gluurt op zijde - en spreekt.) 
Waar ben ik...? (Stilte. - Ziet rond zich henen.) 
Dat 's mijn Slaapvertrek...? (Stilte.) 
Nu droom 
Ik Staande... (Stilte. - Gaat zitten: het hoofd in de handen geleund.) 
‘Hij en zijne zuster! hij 
En zijne zuster!...’ O wat droom, wat droom!... 
Gedroomd dat ik mijn eigen vleesch en bloed - 
Dat 'k de eigne zuster in de schande heb 
Gestort en in den dood!... (Stilte.) 
Wat ijslijkheden 
Men al niet droomen kan!... Nu - 't is toch zacht 
Te ontwaken uit zoo schrikkelijk een droom... 
Het zoet besef der waarheid lacht u dan 
Zoo minlijk tegen... Waarlijk - dat bevalt me. 
(Glimlacht en staat op. - Poos stilte. - Zich zelven eensklaps van top tot teen beziende.) 
Ik ben gekleed?... Wat 's dat nu?... Heb ik mij 
Dan in dien droom gekleed?... Het is nog nacht...? 
Echt aardig... Nooit heb ik de ziekte der 
Slaapwandelaars gehad...? Ik ben vermoeid... 

{==282==} {>>pagina-aanduiding<<}

Kom! wederom te bed... 
(Ontkleedt zich. - Terwijl hij zijne kleederen uitdoet, blijft hij ijlings verwonderd op zijn leger staren.) 
Ben 'k dan betooverd?... 
'k Ben niet te bed geweest..? De dekens zijn 
Onaangeroerd... mijn licht nog aan... die bekers... 
(Blikt rond zich henen en trapt toevallig op een stuk glas. - Raapt het op en beziet het. - Plotseling werpt hij den scherf weg en slaat zich wanhopend voor het hoofd.) 
O! ik herinner mij! 'k herinner me alles!... 


(Snikt in tranen en zijgt neder in zijnen zetel. - Terwijl hij zit en, met het hoofd in de handen, in den stille weent, gaat de regter deur open en de Koningin treedt binnen. - Zij sluit de deur achter zich toe. - Een sluijer daalt haar voor de oogen.)


koningin, 
aan Don Juan. 
Hier ben ik, Senor. - Damen met een floers 
Zijn ligt altoos ten uwent welgekomen. 
(Doet haren sluijer af en bergt hem onder hare kleederen. - Ze staat bij de tafel, den rug gekeerd naar de linker deur, en beziet Don Juan. - Poos stilte.) 
In tranen?... Wat is dat?.. (Stilte.) 
En stom - en roerloos - 
Daar men hier staat en toeft..? (Stilte.) 
Zag ik de smart 
Niet ik geloofde aan spot. 
(Verheft eensklaps de stem.) 
Don Juan! 




don juan, 
ziet op en ontwaart de Koningin.) 
Maria! 
O God, zij weet het ook al! 't Is bekend, 

{==283==} {>>pagina-aanduiding<<}

Alom bekend! Zij weel het ook... 


(Laat het hoofd weder op de knieën zakken en weent, in vorige houding, voort.)


koningin, 
Don Juan gadeslaande. 
Wat deert 
Dien ongelukkigen?... Hij doet mij roepen 
En... (Slaakt ijlings eenen luiden schreeuw.) 




don josé, 
stil en ongemerkt opgetreden, langs de linker deur, aan de Koningin. 
En in 't einde is 't José die u heeft 
Doen roepen. 
(Is gegaan tot de deur, regts, en heeft er den sleutel afgetrokken. - Aan de Koningin die, langs den openen ingang, links, wil vlugten en vervolgens in radelooze wanhoop terugkomt, daar zij al de deuren gesloten vindt.) 
Dat 's mijn Slaapzaal en die biedt 
Der Koningin geen uitgang. - Hoor: - Ge komt 
Uw Hovelingen 's nachts ten hunnent vinden: 
Zoo moet noch mag uw Man bedrogen zijn. - 
Zet u een stond, daar, nevens Senor; 'k ga 
Den Koning melden dat ge wacht om van 
't Bezoek te worden afgehaald. 




koningin, 
aan Don José. 
Verrader!!.. 
(Werpt zich op de knieën.) 
Ach! José, José!... uwe Koningin - 
Aan uwe voeten!.. 




don josé. 
Gij moet José tergen. 


(IJlt weg langs de deur, links, die hij, eer de Koningin nog is opgestaan, achter zich toesluit en grendelt.)

{==284==} {>>pagina-aanduiding<<}



koningin 
radeloos, terwijl Don Juan die, immer in zijne smart verslonden, in vorige houding zit en weent. 
Een sleutel... Red me... Een sleutel van die deur 
Of 'k ben des doods!... 
(Schudt woest Don Juan die opziet, als ontwaakte hij uit eenen droom.) 
De sleutel van die deur 
Zeg ik, en spoedig, of - ik ben des doods!... 




don juan, 
staat werktuiglijk op en tast in zijne kleederen. 
De sleutel... van die deur.? 
(Geeft der Koningin het gevraagde en zïet ze na waar zij de regter deur uitijlt. 
Wat heeft zij dus 
Te beven - en wat wilde zij van mij?... (Doek valt.) 





{==285==} {>>pagina-aanduiding<<}

Vierde tooneel.

De vorige Slaapzaal der Koningin. - Diepe duisternis. -


DON JOSÉ. de KONINGIN en de KONING. SABINA.


Pagen. Bedienden.


don josé, 
alleen. - Hij tast rond in den donkere. 
Waar vind ik nu de Slaapzaal van den Koning? - 
Dan eindlijk toch het spel gewonnen! - Thans 
Zit ze in de klem! - Nu - waar is toch die deur? - 
Er valt zich hier te haasten. - Zoo 'k hem opriep?... 
Neen. 'k Moet hem stil ontwaken. (Tast immer rond.) 




koningin, 
stuift binnen, druischt, in hare vaart, tegen Don José aan en grijpt hem vast. - Ze schreeuwt. 
Hulp! - Verraad! - 
Der Koningin slaat men de handen! - Licht! 
Licht! - Staat me bij! - Mijn Dienaars! 
(Stil, met versmachte stem aan Don José dien zij wanhopig houdt vastgeklemd. 
Hier! meê op 
Mijn bed, Monsenor... 



{==286==} {>>pagina-aanduiding<<}



don josé, 
weert zich tegen. - Stil aan de Koningin. 
Laat! Vergeef... 




koningin, 
stil aan Don José - Zij worstelen. 
De wanhoop 
Verduizendvoudt... mijn krachten... Gij zult meê, 
Monsenor, op dat bed.... (Overluid.) 
Hulp!... Mijne Pagen!.... 


(Is met Don José, dien zij immer houdt vastgeklampt, tot op hare sponde geworsteld. - Midderwijl kwam de Koning, in ordelooze nachtkleedij, van uit zijne Slaapzaal binnen gesneld, langs de groote Middendeur des achtergronds die achter hem is open gebleven. - Het tooneel schemerlicht in den rooden weêrschijn dien de nog brandende Lampe, uit de tweede Zale, in de eerste zendt.)


koning, 
roept in de Gaanderijen aan de regter deur, op het voorplan. 
De Koninginne lijdt gevaar! - De Lijfwacht! 
De Pagen! - Licht! Licht! (Toeft aan den ingang.) 




koningin, 
terwijl zij immer, op hare sponde zittend, Don José omklemd houdt. 
Hier! een onbekende 
Doet mij geweld aan!... Grijpt hem vast of hij 
Ontsnapt!.. Ik weet niet wie het is! 




koning, 
komt terug; aan de Koningin. 
Dat weze 
De zake van 't Geregt - niet de onze. 


(Snellen toe, met fakkellichten, Pagen en Sabina.)


allen. 
Guasco! 




koning, 
aan zijne Gemalin. 
Laat los dien man. - (Aan de Bedienden.) 
Op staanden voet en hier - 
De Lijfwacht in de wapens. 



{==287==} {>>pagina-aanduiding<<}



sabina, 
aan den Koning. 
Bij 't vernemen 
Der eerste kreten Harer Majesteit, 
Is reeds de Wacht gedagvaard. (Ter zijde.) 
- Stellig dat 
Hij mij daar straks de Koningin ten zijnent 
Ontbieden deed om haar... - Dat is de dood. - 
Wen mijn belangen thans maar zijn verzekerd. 




koning, 
nadenkend. 
Ten Harent!... En in de eigne Slaapzaal - en - 
Des nachts!... (Aan Don José.) 
't Verdenken eereloozes opzets 
Alsnog ter zij geschoven, dan toch blijft 
Ge, Valschaard en Verrader, voor 't verbreken 
Der étiquette, en 't schenden mijner trouw. - (Stilte.) 
Doch hier bedenk en uit ik onzin - want 
Het duizelt mij voor oogen daar ik sta 
En zie... 't Is ongeloofelijk... onmooglijk... 
En toch gebeurd - zoo waar als u het loon 
Er ook van staat te wachten!... 




don josé, 
stamelt. 
Majesteit... 




koning, 
aan Don José. 
Geen woord: er zal u regt geschieden. 


(Op den oogenblik dat de Lijfwacht optreedt, valt de Voorhang.)




{==288==} {>>pagina-aanduiding<<}

Derde bedrijf.

Eerste tooneel

Het vorige Slaapvertrek van Don Juan. - Op tafel ligt er niets meer dan een dolk. - Het is volle dag.
DON JUAN. - GONZALVO.


don juan, 
alleen en half gekleed. - Hij staat voor den Spiegel en maakt zijnen opschik. - Zingt. 
‘Kom, Kindjen, kom - geef mij uw handjen 
En gaan wij waar nooit mensch ons vindt... 
Ach, ween niet meer, arm Serafijntjen! 
Ge zijt verdwaald - en zonder vriend. 
(Allengs vestigt zijne aandacht zich meer en meer op de toonen van het Lied. - In mijmerende houding, zingt hij voort.) 

Ik ben uw Broerken, geef me uw handjen 
En gaan wij waar nooit mensch ons vindt. 

{==289==} {>>pagina-aanduiding<<}

Verdolend zoekt gij onze reijen, 
Kom! langs het mosbed der valleijen, 
Langs 't vale zand der woestenijen, 
Lei ik u weêr de Heemlen in, 
Waar onze broêrkens, de Engellijnen, 
In zoet verlangen om u kwijnen 
Rond onze moeder de Eeuwge Min’. (Spreekt.) 


Ach! 
Dat is toch lief, dat's lief!... (Stilte.) 'k Bevind mij heden 
Dan in eene onuitspreeklijk-zoete stemming... (Stilte.) 
't Is wonder. Zou men thans niet willen lijden, 
Zoo bitter lijden als ik doe, om dan 
Der overstelping van de droefheid in 
Te slapen en 'nen droom te droomen, lijk 
Dat hemelsch visioen dat mij van nacht 
Geworden is?.... 
Francisca... mijn Francisca!... 
Hoe ze mij troostte - en zoende - en zei dat er 
Nog hoop was: dat ze mij beminde!... 'k Voelde 
Mij 't hart verwateren; 'k was als verslonden 
In 't ongekend genot dier Liefde, toen 
Dit zachte wezen mij dees woorden, in 
Der englen tale, als toezong: ‘Juan, mijn eedle, 
Mijn eenge vriend, 'k ben uw Francisca! Hoop, 
Mijn Lieveling, en moed!’ - Hoe zalig, ach! 
Hoe hemelzalig was mij toch die droom!... 
Francisca!... Bij 't ontwaken, hingen mij 
De tranen op de wangen en thans gaat het 
Me als of ik, bij 't herdenken, als een kind, 
Van heimen wellust weêr zou weenen!... (Stilte.) 
En 

{==290==} {>>pagina-aanduiding<<}

Dat liedjen dan!... (Stilte.) De vreugd die zulke toonen 
Me in 't harte doen ontstaan is als de nagalm 
Der zaligheid die 'k in dien droom mogt smaken... 
Het helder zingen dier naieve akkoorden, 
Waar 'k ga of sta, het klinkt me in 't oor en volgt 
Mij na, als ware het de stem eens vriendes 
Die me, ondanks mij, zou willen troosten en 
Verheugen. Hoor: (Hij zingt.) 

‘Verdolend zoekt gij onze reijen, 
Kom! langs het mosbed der valleijen, 
Langs 't vale zand der woestenijen, 
Lei ik u weêr de Heemlen in, 
Waar onze broêrkens, de Engellijnen, 
In zoet verlangen om u kwijnen 
Rond onze moeder de Eeuwge Min’. 


't Is aardig. - Dat is nu 
Een liedeken dat mijne Moeder zong, 
Bij mijne wiege... Jaren, jaren is 't 
Geleden sedert ik er nog aan dacht: 
Het gansche thema ging er mij van uit het 
Geheugen - en - op eens herinner ik 
Het mij; geen woord, geen toon ontbreekt er aan; 
Ik zing 't lijk mijne Moeder 't me eenmaal voorzong... 
Ik zie de Goede nog bij 't wiegsken zitten... 
Ik hoor haar 't lieve Liedjen aan nog heffen... (Stilte.) 
................... 
Maar waarom - heden - dat zoo plotseling 
En ongemeen herdenken...? (Stilte.) 
O! het sein 
Eens grooten voorvals, - 't sein van eene krisis 
In de al te lange ziekte van mijn daarzijn! 
.................... 
De stervende, in zijn zieletogen, ziet 

{==291==} {>>pagina-aanduiding<<}

Soms ook de schimmen des verledens, die 
Voor eeuwig hem verzwonden schenen, in 
Den nacht van het Geheugen rijzen; soms. 
Op 't doodsbed, dringt der Grijsheid brekend oog 
Den nevel door van de vervlogen dagen 
En blikt, tot zellefs in de bronnen van 
Het leven... Ha! er naakt mij iets ontzagijk... 
Dat voel ik... en met dien gevoele kan 
Ik thans niet huichelen... De Hoop heeft schoon 
Mijn leerzaam oor, het lied der blijheid voor 
Te zingen; daar - de Rede, zij zingt ook 
Een zang: den zang der smart en der vertwijfling, 
Een wangeluid dat kermend, knarsend, 't lied 
Der Hoop verstoort en overschreeuwt - en - zingend, 
Rigt de onverbiddelijke Nemesis 
Den vinger naar het lijk - 't geschonden lijk 
Van mijne Zuster!.. 
(Staat nog immer in half voltooiden opschik en ziet starlings op de tafel.) 
O! wat zal me nog 
Geworden!.. Ik verbeeld mij niet wat mij 
Nog worden zal... (Stilte.) 
Daar ik het poog, voel ik 
Den moed - en daar ik 't zoude, ging de kracht 
Mij ligt begeven... Groot - zoo vreeslijk-groot 
Zal dan de straffe zijn dat mijn verbeelding 
Ze noch durft in zien, noch bevatten kan... 
(Begluurt roerloos en met stijven blik den blooten dolk die op tafel ligt.) 
Dit staal.. op tafel, daar... dit staal... 
(Doet eenen stap en vat het moordtuig. - Terwijl hij hetzelve mijmerend gadeslaat.) 
Er gaat 
Mij uit dit koud en onbewegend iets, 

{==292==} {>>pagina-aanduiding<<}

Ik weet niet wat me, bij het lang bezien, 
In 't eind, van afschuw zou doen ijzen. - 't Is 
Toch louter maar een speeltuig, zie... en ja! 
't Is magtger, schrikkelijker in mijne oogen, 
Dan 't zweerd des beuls of de bebloede bijl 
Der dwingelanden... Nimmer kunnen mij 
Noch dwingeland, noch beul - nooit kan mij mensch 
Op aarde redden van de toekomst die 
De banvloek van hel algemeen Geweten 
Den euveldader Juan Tenorio 
Houdt voorbewaard... Die dolk wordt mij - een vriend... 
Ik denk aen het schavot; ik denk den scharen 
Die het omgolven zullen, als een zee 
Van vraak;... ik zie mijn naam en fame, door 
De Straf geslingerd, zwalpen op dien stroom;... 
Ik zie dien kolk, waar alle snoodheid in 
Vergaat, ze ook eindelijk verslinden... 
(Steeds de oogen op den dolk gevestigd.) 
O! 
Zoo ik de taal diens redders aan wou hooren... 
Een stond van goeden wille... 
(Bemerkt Gonzalvo die eensklaps optreedt.) 
Ha! daar is 
De ware redder! Reeds sints jaren werkt 
Die aan mijn heil, de goede man: - hij zal 
Het heden kroonen. 




gonzalvo, 
aan Don Juan. 
Zijt gij hier alleen? 




don juan. 
Ik 
Ben hier alleen. 



{==293==} {>>pagina-aanduiding<<}



gonzalvo. 
Ik kom daar even van 
De Koningin te spreken. Alles is 
In regel en op 't avond vastgesteld. 
Ge zijt gereed, is 't niet? 




don juan. 
Hoe dik wils blijft 
Me u nog te zeggen dat Don Juan de slaaf 
Is van Gonzalvo?... Sedert gistren min ik 
Die slavernij. Het is me zacht te voelen 
Dat ik verspeeld heb - 'tot 't geweten zelf 
Des wils. Mijn laatste kracht, ze ging er aan. 
Wen u die hoeft, leen gij mij de uwe, en waar 
Het pas geeft, wees zoo goed - en wilt gij in 
Mijn plaats. 




gonzalvo, 
ter zijde. 
Onwederroepelijk verloren. 
De inwendge moord is reeds volvoerd. 
(Luid aan Don Juan) 
Braaf zoo. - 
Nu is ons redding zeker. - Luister. - 't Avond, 
Om negen uren, vangt het Nachtfeest aan. - 
De Koning en de Koningin, ze zijn 
Er beiden op aanwezig. - 'k Heb den sleutel 
Van den verholen Doorgang waar ze, lijk 
Ge weet, wanneer het plegt aan 't Hof is, steeds 
Alleen, hun Slaapzaal langs betrekken. - Nooit 
Trad iemand buiten hun, dien Doorgang in; 
Doch, eer nog 't spel beginne, staan wij dáár 
Den Koning wachtend: Caesar, gij en ik. - 
't Is daar dat 't moet voltrokken. - Nu, wen 't al 

{==294==} {>>pagina-aanduiding<<}

Naar wensch in gang is, wen men lacht en danst 
En feest - dan laat hij gansch den hoovlingsstoet, 
Als naar gewoont', weêr ijlings varen en 
Ontkomt den drang van 't lastig feestgewoel, 
Langs waar hem die van onze laatste pooging 
Bejeegnen zal. - Hebt gij me nu verstaan? 
Ge staat daar als een zinnelooze... (Stilte.) 




don juan, 
diep ontroerd. 
'k Zou... 
Eer het zoo verre kome... nog wel eens... 
Francisca... willen zien... indien 't kan zijn... 
Het laatste vaarwel... en... vergeving smeeken... 


(Snikt in tranen.)


gonzalvo. 
Nu - zijt gij, inderdaad, van uwe zinnen?... 
Ik zeg u dat die slag ons redden moet?. 
De Koningin is zeker des; de Kroonprins 
Ziet reeds de zaken voor gewonnen aan 
En ik - ik zweer dat 't zal gelukken. - Sterven? 
En de Verrader ligt reeds in de kluisters - 
En onze zegepraal is reeds begonnen - 
En dan den moed dus laten zinken?... Hoor. - 
Ik lach met zulke tranen. - Hebt gij, met 
Der daad, Francisca lief, dan toon het haar; 
Dan leef voor haar; verlos haar uit den kerker: 
Sla meê de hand aan 't werk en schop, gij zelf, 
Uit lafheid, hare jongste reddingshoop 
Dus niet met voeten. - Gij bemint Francisca - 
En de arme maget ziet den lievling aarzlen 
Om eenen slag te slaan, die het schavot 
Dat men hem timmert en de boeijen waar 

{==295==} {>>pagina-aanduiding<<}

Men haar in heeft geklonken, moet tot stof 
Vergruizen!... Sterven?... Neen - neen, leven! 




don juan, 
weent immer. 
O 
Een heiligschender - kan die leven! 




gonzalvo. 
Ha! 
Ge zijt aan 't verzen maken! Dat 's wat anders. 
Nu, 'k heb geen tijd om over dweeperij 
Te handlen. Slechts vraag 'k u nog eens - of gij 
Van avond aan uw lot 'nen andren keer 
Wilt geven: ja of neen? 




don juan, 
toornig. 
Ik ben uw slaaf, 
Heb ik gezegd. (Wischt zich de tranen en wil vertrekken.) 




gonzalvo. 
Waar gaat gij heen? 




don juan. 
Ik ga - 
Francisca zoeken. 




gonzalvo. 
In haar kroft?... Dat zal 
Niet lukken. - Doch 't zij zoo - en 't doe u niet 
Vergeten dat we, om zeven uren, 't avond, 
Ter samenkomst ten mijnent u verwachten. - 
Uw leven en uw dood hebt gij in handen: 
Niets houdt ons dus nog hier. (Vertrekt.) 




don juan, 
in 't heengaan, aan Gonzalvo. 
Eerst naar uw kamer. 
Die Vaze, die 'k u toevertrouwde, geeft 
Ge mij terug. 



{==296==} {>>pagina-aanduiding<<}



gonzalvo, 
blijft staan. 
Wat vaas? 




don juan, 
grimmig. 
De doodbus die 
Besluit 't geen mij nog overblijft van dát - 
Waarvan ge mij de liefde hebt geroofd 
En wat alleen, ter wijde wereld, mij 
Nooit heeft gelogen!’ 




gonzalvo. 
Ha! het hart der ‘Moeder 
En Zuster’ - Waarom nu dat vergen? 




don juan, 
grijnst Gonzalvo aan. 
Geef 
Mij mijne harten weêr zeg ik - en drijf 
Me niet ter vrake... (Af.) 




gonzalvo, 
staat en gaapt hem na. 
Hum! het dunkt mij of, 
Om zulks te herbekomen, is de wilskracht 
Hem toch zoo niet geheel verspild... Mogt ik 
Alreeds den uitslag weten!... (Even af.) 




{==297==} {>>pagina-aanduiding<<}

Tweede tooneel.

De Kerker van Francisca. - Op den achtergrond, in den linker hoek, eene Legerstede. - Daarnevens, in den zijdemuur, een luchtgat, langs waar eene flauwe dagstraal op het tooneel dringt. - Bij dien muur, aan het hoofdeinde der sponde, een stoel. - Regts, op den voorgrond, in 't schermerdonker, eene zware kolom en in de diepte, een vooruitspringende steenen trap, langs eene duistere holte, naar de Kerkerdeur geleidend. - Francisca ligt op het Bed en slaapt. Hare regte hand, die op de dekens rust, omvat een klein Kruisbeeld. - Bij het optrekken des doeks, na eene ruime pooze, hoort men de deur ontgrendeld worden.
FRANCISCA. DON JUAN. een CIPIER.


cipier, 
verschijnt in de holte. - Hij draagt een fakkellicht en spreekt aan Don Juan die hem volgt. 
'k Denk dat zij 
Nog slaapt. 




don juan, 
omhoog in de holte, aan den Gevangbewaarder. 
Is 't hier? 




cipier. 
Om u te dienen, Senor. - 

{==298==} {>>pagina-aanduiding<<}

- Voorzichtig, 't is een trap. 


(Don Juan komt den Kerker in, gevolgd van zijnen geleider en houdt eensklaps stil op den ondersten dorpel, daar hij de Bedstede heeft ontwaard.)


cipier, 
op de trappen, aan Don Juan die beweegloos staat en de sponde begluurt. 
Hoef ik u nog 
Te lichten? 




don juan 
roerloos op het Bed starend. 
God! God! 




cipier 
half luid. 
Ja, Monsenor, 't is 
Echt jammer. - 'k Heb er steeds mêedoogen over 
Gehad. - Het was zoo lief een meisjen, ha! 
Maar deerelijk vervallen, deerlijk, Senor.! 
Hoe kon het anders toch, och arme! - Zie, 
Grandessa, op mijn eerewoord, - niet dat ik 
De Heeren van het Heilig Regt in iets 
Wil laken, - doch ik heb altoos gedacht 
Dat het zoo zeer niet drong, of men had met 
Die maget wel wal zachter kunnen handlen. 
(Aan Don Juan die nog immer in vorige houding staat op den ondersten trap, de oogen op de Slapende gevestigd.) 
Nu - doe er meê wat uw Grandessa lust. 


(Is met het fakkellicht weggegaan en heeft de Kerkerdeur achter zich toegegrendeld.)


don juan, 
getreden tot bij de sponde die hij immer roerloos gadeslaat. 
Francisca!... Dát Francisca!... God, is zulks 
Francisca...? 
(Barst uit in tranen en ijlt zijn snikken achter de kolom verbergen. Van daar, op zijne Geliefde starend.) 

{==299==} {>>pagina-aanduiding<<}

Zij ontwaakt..? Ze spreekt..? (Stilte.) 




francisca 
regt zich op - en ziet naar de opening in den linker muur. - Met stille stem. 
O! 't is 
Reeds dag... De hemel - blauw?... Ach! heden weêr 
Een straal van 't schoone zonlicht! 




don juan 
van achter de kolom, terwijl hij de maagd beloert. - Stil. 
O ik durve 
Tot haar niet spreken... Hoe ik beve... God! 
Is dát Francisca - mijn Francisca!... 




francisca 
zit in mijmerende houding regt in haren bedde. - Spreekt bij zich zelve. 
Hoor?... 
Wie noemt me daar?... Welk eene zoete stem!.. 
(Vrijft zich de oogen.) 
Ik ben nog sluimerdronken... 




don juan 
van achter de kolom; hij weent immer; stil. 
Ach! dan ga 
Er bij... val aan haar voeten... (Stilte.) 
'k durf niet... O! 
Francisca! (Weent luider.) 




francisca, 
van op haar bed. 
Wat is dat?... Ik ben toch wakker?... 
Men noemt mijn naam?... 




don juan, 
steeds weenend, van achter de kolom. - Stil. 
Ze zal verschrikken... 'k wil 
Allengs mij doen herkennen. 




francisca, 
van op haar bed; spreekt bij zich zelve. 
Juist - zoo als 

{==300==} {>>pagina-aanduiding<<}

De stem van Juan... 
(Don Juan snikt luider. - Francisca verveerd; op angstvollen toon.) 
Wat hoor ik...? Ben ik hier 
Dan niet alleenig...? 




don juan, 
weêrhoudt zich langer niet, ijlt naar het Bed en valt er op de knieën. 
Neen, Francisca! 


(Snikt heviger.)


francisca, 
bij eenen angstschok achterwaarts gedeinsd. 
Wie 
Zijt gij...? O... wat wilt gij van mij!... 




don juan, 
ziet op naar Francisca. 
Herkent 
Ge dan Don Juan niet meer!.. 


(Blijft immer weenend voor het Bed knielen, het hoofd op de handen en de sponde rustend.)


francisca. 
Don Juan..? Zijt gij... 




don juan, 
snikt! 
O spreek niet dus en reik mij uwe hand... 
Mijn Engel zoet.. uit mededoogen!... 




francisca. 
Ach, 
Monsenor! thans herken ik u!... Vergeef mij, 
Zoo ik 't niet eerder deed: 't is hier zoo duister 
En 'k was van u verschrikt... Zijt gij - Don Juan..? 
Ach! zeker komt gij me eens bezoeken!.. O! 
Heb dank, Monsenor... doch getroost u over 
Mijn lijden... Godes wil geschiede... en ook - 
'k Ben toch zoo zeer niet te beklagen daar ge u 
Nog mijns gedenkt... Ach! ween niet meer, Monsenor! 
't Verheugt mij dan zoo innig u te zien... 

{==301==} {>>pagina-aanduiding<<}

Nooit dorst ik mij aan zulk een heil verwachten. 
(Weent ook. - Stilte.) 
Vergeef mij toch dat 'k u niet eerder hebbe 
Ontwaard.. (Stilte. - Terwijl zij zich de tranen droogt - aan Don Juan. 
Ik sliep nog zeker toen ge zijt 
Hierin getreden? 




don juan, 
immer voor Francisca geknield, met het hoofd in de handen op de sponde gebogen. 
Ja, mijn Liefste. 




francisca. 
'k Heb 
U niet gehoord... (Poos stilte.) 
Maar neem dien stoel, Monsenor; 
Ik denk dat ge op den grond knielt - en de grond 
Is hier zoo vochtig. 't Is maar voor uw kleêren 
En ook dat is zoo ongezond. - Dan zet u 
Een weinig neder?... 't Doet mij leed dat ik 
Niet van uw komste heb geweten; 'k had 
Het anders hier wat opgeschikt en zeker 
Had ik alsdan zoo lang ook niet geslapen... 
'k Ben warelijk verlegen... 




don juan, 
wischt zich de tranen en regt zich op. 
Zoo gij op 
Wilt staan - ik weze u niet ten letsel, Lieve; 
Kleed gij u rustig. 




francisca, 
onthutst; ze grimlacht. 
Wel, Monsenor... 'k zou... 




don juan. 
Sta gij maar op, mijn Duurste, indien zulks uw 
Verlangen is. 


(Verwijdert zich in de duisternis op het voorplan.)

{==302==} {>>pagina-aanduiding<<}



francisca, 
komt uit het Bed. Terwijl zij vlugtig haren opschik maakt, spreekt zij aan Don Juan. 
Ach! ik ben toch zoo blijde 
U eens te mogen zien... Ik heb altoos 
Aan ons gedacht, Monsenor... - En hoe vaart 
Ge thans?.. Nooit zijt ge, hoop ik, ziek geweest?.. 




don juan, 
op het voorplan, terwijl Francisca zich bij het Bed aankleedt. 
Neen, nooit, Francisca - immer goed gezond. 




francisca, 
nadert verheugd haren vriend. 
Ik heb gedaan.. Kom - zoo we thans wat zaten? 
(Biedt den stoel aan Don Juan die zich neder zet en neemt vervolgens, nevens hem, op hare sponde plaats. - Zittend, aan Don Juan.) 
Ach!... en ons Koninginne - hoe vaart zij!.. 




don juan, 
even - met het hoofd, in de handen, op de knieën geleund. 
Die denkt aan u nog dikwils - maar slechts om 
Te treuren op 't gemis van heur Francisca. 




francisca. 
Ja?... Ach! indien 't met u maar goed is.. Zulks 
Is steeds mijn grootste vrees geweest. (Poos stilte.) 
Studeert 
Ge nog? 




don juan, 
ziet op naar Francisca. 
Studeren?.. Neen, Francisca. 


(Herneemt zijne vorige houding.)


francisca. 
Zie! 
Dat is me een wigt van 't hart! - Die boeken, ach! 
Die hebben me immer pijn gedaan wen ik ze u 
In handen zag. - Ge hebt gelijk u daar 

{==303==} {>>pagina-aanduiding<<}

Niet meer meê op te houden. 




don juan, 
altoos zittend in dezelfste houding; hij spreekt bij zich zelven. 
Ja! de boeken 
Zijn de oorzaak van mijn ongeluk... De boeken... 
Te laat beklaagd, Francisca... (Ter zijde.) 
Wist gij 't eens! 




francisca. 
Er is u, hoop ik, toch niets overkomen?... 
Ge weent alweêr zoo bitter... Vriend - er is 
Dan iets met u?... 




don juan, 
wendt zich om en verkropt zijne tranen; ter zijde. 
Dorst ik 't haar zeggen!... O 
Ik brand!... 




francisca. 
Ge doet me beven... Spreek! Ik ben 
Altoos uw troost geweest en immer zal ik 
Die zijn - indien gij hem van uw vriendin 
Wel wilt aanveerden. 




don juan, 
zit steeds in vorige houding zijne tranen verbergend; aan Francisca. 
O mijn Duurste! 't smart 
Mij dat ik dezen stap heb durven wagen... 
Ik heb u toch te teder lief... om u... 
Zulk eene droefheid aan te doen... om zulk 
Een zuiver harte... door het laatste vaarwel - 
Van uwen vriend te pijnigen!... (Is opgestaan.) 




francisca, 
zit nog op de sponde; aan Don Juan. 
Ik durve 
Uw tale niet verstaan... Er is dan iets 
Gebeurd...? 



{==304==} {>>pagina-aanduiding<<}



don juan. 
Francisca!... O Francisca!... 


(Wandelt op het voorplan heen en weder.)


francisca, 
staat op en nadert Don Juan. 
Ach 
Vriend! doe mij zoo niet lijden... Zie dat is 
Niet wel van u... (Vat hem bedeesd de hand.) 
O! stort uw hart in 't mijne - 
Het staat ter hoogte van alle smarte; vrees niet 
Mij te bedroeven; laat me u troosten: in 
Ons leed gelukkig zijn! 




don juan, 
staat wanhopig, de oogen ten hemel geslagen. Zijne hand rust in die van Francisca. 
O God! waarom 
Kwam ik, de eenvoudige zielen, ik, ontrusten!... 
(Wendt zich plots, met eenen krampachtigen schok, van Francisca.) 
Neen! ik ben zinneloos!... (Ter zijde.) 
Ik die zoo iets 
Haar zeggen wou, haar - dat - verklaren wilde! 
(Aan Francisca.) 
Francisca... Ween gij niet... Er blijft me nog 
Een hoop op redding... en wanneer dit lukt - 
Dan zijt gij ook gered - dan zijn wij beiden 
Nog eens gelukkig, mijn Vriendin... 
(Stilte. - Zich eensklaps van haar verwijderend.) 
Welnu - 
Is 't lot dan over mij geworpen - (Aan Francisca.) 
't avond 
Word ik de moordenaar des Konings, en - 
Zoo niet - ben 'k morgen 't offer van den Beul. 

{==305==} {>>pagina-aanduiding<<}

Nu weet gij alles... (Gaat zitten; - stil.) 
O nog niet, nog niet!... 




francisca. 
Gij, 't avond...? 




don juan. 
Nogmaals: 's Konings moorder. Zie, 
Spaar mij 't bekennen - al genoeg... dat ik 
't Zal zijn!... (Zit met het hoofd geleund in de handen.) 




francisca, 
ademloos van ontroering; zij staat immer regt. 
Monsenor...! 




don juan, 
zittend. 
Noem me uw Welbeminden 
En zeg mij: doe het niet - en klim op het 
Schavot. 




francisca. 
Tenorio op het schavot!!... 




don juan, 
zit immer in dezelfde houding; - stil. 
O! en ze weet de rest nog niet! Wist ze eens 
Wat ik reeds ben!... 


(Poos stilte; de Kerkerdeur krijscht.)


cipier, 
omhoog in de holte, bij de deur. - Hij roept: 
De tijd is om. 




don juan, 
springt op en ijlt naar Francisca die nog beweegloos op het voorplan staat. 
O! 't uur 
Is daar - het uur des scheidens! 
(Valt ze om den hals en kust ze.) 
Ach! kom hier, 
Francisca!... 't Is gedaan... Ik zal u redden... 
Ik heb u steeds bemind - bemind, Francisca...! 

{==306==} {>>pagina-aanduiding<<}

Vergeef... uw besten vriend... gedenk soms onzer 
En bid... voor hem... Francisca!... 


(Houdt haar in wanhoop aan zijn hart gedrukt.)


francisca, 
van Don Juan omhelsd; zij weent bitter. 
O Don Juan! 
Mijn Welbeminde! 




don juan. 
Een laatste zoen... Francisca! 


(Laat haar los... Hij tast in zijne kleederen.)


francisca. 
Ach blijf!... verlaat mij niet!... 'k ga mede!... 




don juan, 
overhandigt haar eene gouden Vaas. 
En hier 
Is mijn geschenk der Nagedachtenis: 
‘De harten van Luïza en van Moeder.’ 
(Valt haar nogmaals kussend om den hals.) 
Vaarwel, vaarwel!... vergeet mij niet, Francisca... 
'k Was uwer liefde weerd!... 
(Houdt haar, in vertwijfling, aan zijnen boezem gesloten. Beiden weenen. - Eensklaps hoort men weder de stem des Cipiers, omhoog in de holte. Don Juan rukt zich van Francisca los.) 
Daar is de stond. 
(Roept met klem.) 
Kom binnen! 


(Bedwingt zich tot onverschillige houding. - Francisca staat en smelt in tranen. - Middelerwijl is de Cipier op de trappen verschenen met de brandende toorts die haren somberen gloed op dien vertooge zendt. - Don Juan kust Francisca, in woeste omarming, eene laatste maal; rukt zich van haar weg en vlugt, zijn snikken verkroppend, den Kerker uit.


francisca, 
ijlt hem achterna. 
O Don Juan! waar gaat ge henen! 

{==307==} {>>pagina-aanduiding<<}

Ik volg u!... O mijn eenge Vriend! 




cipier, 
op den trap met het fakkellicht; hij wederhoudt Francisca. 
Wees wijs, 
Mijn kind, hij zal nog al eens komen. 


(Af. - De deur wordt toegegrendeld.)


francisca, 
in de holte, op de trappen, voor de geslotene deur. 
Weg! 
Weg! - hij is weg!... 
(Komt terug op het tooneel en valt er, luidweenend, na eene pooze, in het midden op de knieën, de oogen en armen ten hemel geheven. 
Mijn God... uw heilge wil 
Geschiede!... (Het doek valt.) 





{==308==} {>>pagina-aanduiding<<}

Derde tooneel.

Eene groote, gothische, ovaalvormige Zaal, verlicht van luchters. - Links en regts, in de zijdemuren, breede, massieve deuren. - Hier en daar, zetels en rustbanken. - Links, op het voorplan, een Troon. - Bij het ophalen des doeks, gaat de deur, ter linker hand, stil open en Gonzalvo, gevolgd van Don Juan, Don Caesar en zijnen Knecht treden op. - Men ziet ze, haastig en omzichtig, tot den achtergrond sluipen waar zij, langs eenen geheimen Ingang, verdwijnen. - Na eene lange pooze, wordt de deur, regts, even zachtjens geopend door eenen Lakkei die eene zwart gekleede Dame binnenleid. - Haar daalt een sluijer voor het aanzicht. - Na eene wijl rondziens, daar ze niemand in de Zaal bemerkt, schuift zij zich het floers van voor de oogen en men herkent: Helena.
HELENA en de page; later: DE KONING. DE KONINGIN. GONZALVO. DON JUAN. DON CAESAR. MOOR. FRANCISCA. staatsheeren. hofdamen. afgezanten. krijgsknechten. pagen. bedienden.


helena, 
den Page. 
Daar! (Reikt hem hare beurs.) 




page, 
de beurs ontvangende. 
Senora, gij verbeurt 
Uw leven. Niet genoodigd op het Feest 
En toch... Ge zoudet, dunkt me, beter doen.. 



{==309==} {>>pagina-aanduiding<<}



helena, 
invallend. 
Heb ik dij raad gevraagd?.. Of schijnt die beurs 
Misschien dij niet genoeg gevuld? 




page. 
Vergeef 
Mij, Dona, maar... 




helena. 
Dus wel. Uw moeite is dan 
Betaald. Vertrek. (Page af - Alleen.) 
Zoo ik mij elders kon 
Verbergen?... Neen. Hier blijven staan, hier in 
Het midden blijven staan; de Koningin 
Van Spanje trotsen in het bijzijn van 
Geheel haar Hof; in 't bijzijn van geheel 
Haar Hof mijn grieven heur in 't aanzicht smijten; 
Haar voor mijn voeten zien bezwijken, onder 
Het wigt des smaads verplet... Ha ha! die stoutheid 
Zal 'k met den dood soms boeten: de persoon 
Dier koninklijke boel is schennisvrij..? 
Welnu - dan sterven en - dan blijde sterven: 
Ik zal gevroken zijn. 


(Op eens hoort men eene zware Muziek, in eene der naastgelegene Zalen. - Helena schuift zich haastig den sluijer voor de oogen en blijft in fiere houding toeven, te midden des tooneels. - Na eene pooze, wordt de linker deur opengezet - en de Koning met de Koningin aan den arm treden op, gevolgd van de Staatsheeren, Hofdamen en Afgezanten.


koningin, 
ontwaart, in het binnenkomen, Helena. Stil. 
Wie is dat?.. God!.. 
Me dunkt...? 




koning, 
aan zijne Gemalin. 
Wat doet die vrouwe daar?.. 



{==310==} {>>pagina-aanduiding<<}



helena, 
gesluijerd. Zij nadert hoflijk den Koning en de Koningin die immer aan dezes arm leunt. - Tot den Koning. 
Monsenor, 
Mij schenke Uw Majesteit vergeving zoo 
Ik ongenoodigd in dees Zaal verschijn: 
Ik kome u eenen grooten dienst bewijzen. - 
Monsenor... 'k zie dat gij geen harnas aanhebt 
En ge ongewapend met die vrouw hier in 
Durft treden. Ga gij henen; steek u in 
Het staal van top tot teen, zoo ge ongedeerd 
Met haar, uwe eigne plegten bij wilt woonen. 
Uw leven is hier in gevaar. Don Juan 
Tenorio, ontmoet hij u hier met 
Senora, zal u van zijn dolk doorbooren. 
En, inderdaad, hij had geen onregt. Ik, 
Bevond ik me in zijn plaats, 'k joeg ook het moordtuig 
U in het hart, want nimmer duldde ik toch 
Dat iemand - ware 't zelfs de Koning - aan 
Zijn arm en voor mijn oog, de vrouwe die 
Zich gansch mij had geschonken, tergend, door 
Der feesten spotzucht slepen zou. (Stil aan den Koning.) 
Die vrouw 
Is de uwe?.. Vlugt! ge ontstalt ze een van uw knechts 
Die Spanjaard is en eenen degen draagt. 


(Koningin is in woede ontstoken en, van de zijde heurs Gemaals, naar den Troon geijld.)


koning, 
diepneêrslagtig. 
De Lijfwacht worde ontboden. 


(Begeeft zich in gepeins ter zijde op het voorplan, waar hij verslagen en met gehogen hoofde blijft staan en verder in gedachten wegzinkt.)


koningin, 
staat regt op den Troon. 
Mijne Dienaars! 
Een zinnelooze hoont uw Meesteres! 

{==311==} {>>pagina-aanduiding<<}

De hand op haar! Mij borgt uw leven haar 
Ontkomen! 




helena, 
van op het tooneel, aan de Koningin. 
Nu, Senora, wees bedaard 
En wordt zoo bleek niet: staat ge dan niet op 
'nen Troon! 
(Rigt de Pagen af die zijn toegesneld om ze weg te leiden.) 
Ter zij!... 




koningin, 
aan de Pagen. 
Die vrouwe weez' verwijderd! 




helena, 
nogmaals den Pagen die haar willen vatten. 
Ter zij, zeg ik! 
(Heeft zich eensklaps het floers van voor het aanzicht weggeschoven en staat - aller oogen trotsend. - Den aanwezigen, te midden der algemeene verstomming.) 
Thans is de beurt gekomen 
Van 't Spaansche volk dat zich - door mij - hier regt 
Gaat doen! - Te lang reeds, zag het zijnen rijksstaf 
Vertreden liggen in de schand; te lang 
Reeds, wulpsche Laagheid met zijn kroon gekroond; 
Te lang reeds, vuige Laagheid op den troon 
Van Spanje in eer verheven... 
(Heeft zich ijlings omgewend en eenen dolk getrokken. - Aan de Bedienden die haar weder willen grijpen. 
Goede vrienden - 
Zoo waar 'k u drijge - wie mij raakt, hij gaat 
Niet levend uit dees Zale... Wacht tot ik 
Gesproken heb?... dan ben ik de uwe en dat 
Het Land dan tusschen mij het vonnis uite - 
En gene vrouw. - Ha ha! dat vonnis zal 
Niet lang meer toeven, want, ik zeg 't u, 't Land 
Wil regt en zal 't hier door mijn stem bekomen! 

{==312==} {>>pagina-aanduiding<<}

In alle waarheid - 'k sta hier afgeveerdigd 
Om zijner Vorsten staf te heffen uit 
De schande waar hij in vertreden ligt; 
Om zijner Vorsten kroon van 't hoofd te rukken 
Waar zij alsnu op prijkt; om van den troon 
De vrouw te storten die er thans op zetelt: 
En daarom kondig ik, in aller bijzijn 
En tegen wie mij kan beliegen af, 
Dat daár - die sceptervoerende Overspeelster - 
Het eigendom is van Don Juan. 


(De Lijfwacht is opgetreden en heeft zich, regts, op het tooneel geschaard. - Helena bevindt zich immer, drijgend en pal, den dolk in de handen, tegenover den Troon der Koningin die er zich op had neêrgezet en er thans weder regt op staat.)


koningin, 
van haren Troon - aan allen. 
'k Verpletter 
Mijn Kroon hier onder mijne voeten, zoo die 
Ellendige den oorlof blijft bewaren 
Van uwe Koningin, dus straffeloos, 
Het spog van hare zinneloosheid in 
Het aanzicht uit te braken! 




koning, 
op het voorplan, altoos in vorige houding. - Hij ontwaakt als uit eenen droom en spreekt tot zich zelven. 
Schande en wee!... 
Del Guasco had gelijk... Mijn voorgevoelen... 
Er hangt een geesel op den lande en mij 
Genaakt er iets ontzaggelijk... 
(IJlings met klem den Dienaren.) 
Verzekert 
U van die vrouw - en gaat onze ordens wachten. 




helena 
- zij werpt haren dolk weg en levert zich. 
't Zij zoo. - 'k Deed mijnen pligt; doet gij thans d'uwen 

{==313==} {>>pagina-aanduiding<<}

En trekt mij voor het Regt - en logenstraft 
Mij daar! 


(Af, begeleid van de Lijfwacht. - De Koningin die immer op den Troon regt stond, heeft zich nedergezet.)


koning, 
aan de Dienaars. 
Onmidlijk zij de Oud-Camarera 
Der Koningin, uit de gevangnis, hier 
Voor ons gebragt. (Aan de Omstaanders). 
Magtige Heeren en 
Weleedle Vrouwen! 't doet mij leed dat zulk 
Een onverwacht en treurig voorval, zoo 
Noodlottig, heden, onze vreugd moest stooren. 
Het smart mij des te meer daar 'k nu verpligt ben 
Uw vriendelijk deelnemen aan te zoeken 
Om het geschonden Feest tot gunstiger 
Gelegenheid te staken. - Er is een 
Gevangene in 't Paleis die aandringt om 
Den Koning iets gewigtig mêe te deelen. 
In 't feit waarvan gij allen zijt getuigen 
Geweest, zie 'k slechts een laag... Magtige Heeren, 
Hoogeedle Vrouwen! er bedrijgt mij een 
Gevaar... een droevig voorgevoelen heeft 
Mij gansch den dag... 


(Er gewordt eene plotselinge stilte, tijdens welke aller oogen zich naar de regter deur hebben gewend.)


stemmen. 
Ach zie! - Daar komt zij! - O 
Hoe jong een maget nog! - Helaas! en in 
Den kerker! - Jammer! 


(Francisca wordt opgeleid. - Zij is wit gekleed en houdt in de handen de gouden Vaze die Don Juan haar bij zijn afscheid heeft gegeven.)

{==314==} {>>pagina-aanduiding<<}



francisca, 
zij werpt zich voor de voeten des Konings. 
Mijn Genadig Vorst... 
Ik moet u een geheim ontdekken... u 
Het leven redden... 




koning, 
met afschrik. 
Mij - het leven redden?... 
O 't voorgevoelen! (Aan Francisca.) 
Spreek, mijn kind. 




francisca, 
voor de voeten des Konings. 
Doch eer 
Ik iets verklare, vraag ik u, ten loon 
Van mijne trouw, mij eerst te zweeren dat 
Gij eene bede zult verhooren die 
Ik later u zal doen. 




koning. 
Spreek, arme maagd, 
Dat zweer ik zoo het is in mijn vermogen: 
Wat hebt ge ons meê te deelen? (Plegtige stilte.) 




francisca, 
voor 's Konings voeten. 
Majesteit - 
De hand des Moords is over u geheven... 
Van avond moet... 


(Eensklaps onderbroken door een vreesselijk gerucht ontstaan in de diepte der Zaal. - Op denzelfden stond, deinzen de Koning en al de Hovelingen naar weêrszijde des tooneels, Francisca staat op en vlugt by den Vorst, de Koningin valt in bezwijming op den Troon: de deur van den geheimen Doorgang is opengevlogen.

Vertoog:

(Gonzalvo komt, van het achtereinde des tooneels naar het midden gevaren, tusschen Don Juan en Don Caesar die hij, in weêrwil van hun tegenweeren, bij de hairen geklampt en ten gronde gebukt houdt. - Hem volgt zijn Knecht. - Dezen ziet men, op zekeren afstand, in de verte blijven staan. - De Moor is zichtbaar verwonderd en geeft, door gebaren zijne steeds klimmendè aandoening te kennen.

{==315==} {>>pagina-aanduiding<<}



gonzalvo, 
in het midden des tooneels, de handen op zijne Slagtoffers. - Hij is verschriklijk. - Aan allen: 
Hier zijn ze van wier hand 
De Koning heden sterven zou!... De zege 
Is mijn! de maat der Boosheid vol tot barstens 
En 't uur der nooitgehoorde oplossing daar! 
..........,......... 
Hier zijn ze van wier handen, heden nog, 
De Koning sterven zou!... De Straf omknelt 
Er ‘twee’ hier aan mijn zijden - en ‘een derde’ 
Ligt, buiten mijn bereik, alreeds gevonnist 
Op gindschen Troon!.......... 
.......De sluijer van het lang 
Verholen wanbedrijf is weggereten! 
Ziet aan: der snoodheid kolk is open en 
Het gruwlenheir spookt vriemlend er in om, 
Bij de ijselijkste beelden!... Ziet, en weet, 
En beeft: - De Koningsechtspond ligt bezoedeld... 
Ze ontving Don Juan zijn wellust in haar schoot 
En zag Del Guasco's geilheid, watertandend, 
Rond hare schande, loeren!... Kome neder, 
Op 't hoofd Del Guasco's, 't bloed van Henriquez 
De San Salvador: - op Del Guasco en 
Op d'Alicante die, in 't pijnigen 
Der marteltuigen ondervraagd, soms 't goud 
Teruggeeft dat hij van den aterling 
Ten loon diens moordes heeft ontvangen! 
(Schudt Don Juan.) 
Hier - 
Dees booswicht is zijn Zusters moorder naar 
De ziel; (Schudt Don Caesar.) 
dees gruweldader naar het lichaam... 
Het lijk Josepha's, van haar eignen Broeder 

{==316==} {>>pagina-aanduiding<<}

Onteerd, van haren schaker d'Oviédo 
Vermoord, ligt onbegraven en vloekroepend, 
Der Aard ten toon, in eene der valleijen 
Die dezen woon der Duivelen omringen! 
................... 
Het Menschdom beve, 't gruwlental vernemend! 
................... 
Delft uit den grave de assche van Luïza, 
Hoort aan de vraakstem des geslagten kindes 
En wie haar heeft vergiftigd, D'Oviédo, 
Zal schuldelooze maagden om zijn feit 
Niet meer doen boeten... Peilt de golven van 
Den Tagus, haalt 't gezellefmoorde rif 
Van een Fernanda uit de golven van 
Den Tagus, ruk Don Juan er bij: en deze 
Zal voor het offer zijner schand verbleeken - 
En alle de offers van hun schande zullen 
Gevroken zijn - en hunne nagedachtnis 
Zal op der aarde, ter vervloeking van 
Het Misdrijf, ter verheerelijking van 
De Deugd, onsterflijk als het Misdrijf en 
De Deugd, in 't hart der menschen leven! - 
Vraak! 
Dus vraak!... Hier zijn ze: ik lever ze u. 


(Heeft Don Juan en Don Caesar van zich weg gestooten, en blijft immer pal. - Don Caesar staat en blikt als zinneloos rond zich henen; Don Juan valt, ten voorgrond, ineengezakt op de knieën. - Ondertusschen is de Moor, aan het einde der Zaal, eensklaps, in kluchtige wanhoop uitgeborsten, terwijl Francisca die tot dan, met de 'Gouden Vaze in de handen en overvloedige tranen stortend, aan des Konings zijde stond, Don Juan ter hulpe is toegesneld. - Deze, daar hij Francisca bij zich voelt, begint te weenen.)


moor, 
aan het einde der Zaal. - Hij gebaart woest en schreeuwt. 
Dat is 
De Duivel! dat 's de Duivel! 'k Ben onwetend 

{==317==} {>>pagina-aanduiding<<}

In dienst geweest bij d'eignen Satan!... Wee mij! 
Er pleegt een wonder!... 't Is me of zou 'k van schrik 
Hier sterven waar ik sta - en de oude spraak 
Heb ik terug gekregen!... 'k Spreek! ik spreek! 
(Wordt gevat; terwijl hij zich verweert.) 
Sta bij! ze zullen me op de pijnbank leggen 
Daar ik nu spreken kan - en levendig 
Verbranden daar 'k zijn knecht was!... 'k Ben niet pligtig! 
'k Zal biegten, beter leven - seffens in 
Een klooster gaan!... Ach goede menschen... 
(Terwijl hij wordt henen geleid) 
Wee! 
En jaren lang gediend - en niet betaald: 
Mijn geld, mijn geld, mijn geld!... 


(Af. - Don Juan steeds op het voorplan ineengezakt en weenend; - Francisca snikkend en knielend over haren Vriend gebogen; - Gonzalvo beweegloos in 't midden des tooneels.)


gonzalvo, 
hij spreekt als in geestontheffing tot zich zelven, terwijl hij den woesten blik rond zich henen stuurt. 
Verdelging... al 
Verdelging - wat ik rondom mij ontware...! 
(Blijft roerloos en diepdenkend. - Poos stilte. - Plotseling, als van eenen stuipschok wakker geslagen, gilt hij:) 
Ik zie! ik zie!... Genade!. ‘Onsterflijk in 
De onsterflijkheid der Vraak’!.. Vergeeft!.. Op mij 
Alleen koom' 't alles neêr: op mij... op hun! 
Ziet - en gelooft! 
(Heeft de Afschriften van den Akt waardoor hij zich met Don Caesar en Don. Juan tot den moord der Koningin verbonden had, van onder zijne kleederen gehaald on op het tooneel geworpen.) 
Gena! - laat mij 't verklaren - 
Gaen voor 't Menschdom!.. Beeft: de Twijfel is 

{==318==} {>>pagina-aanduiding<<}

Der Hel; de Waarheid van der Aarde!.. Liefde 
En Onschuld kennen Waarheid! 't Harte van 
Luïza, 't harte van Francisca is 
Da Waarheid!... De Engelin Francisca op 
'nen Troon! de hemelsche Eenvoud dien de Twijfel 
Met voeten trad, op eenen troon! het neêr- 
Gebliksemd rif des Twijfels zij die troon!... 
Ik zal ze aanbidden - mij - verdoemen!... 
Ha! 
Verplette Godes vloek die eenige oorzaak 
Van alle kwaad: 't Alleengeloof der Rede! 
Verheffe Hij in eere de eenge bron 
Van alle goed: de Trouw in het Gevoel!... 
Des Geestes kennis wierd ons na den val 
Der Vrouw: 't is de vermaledijding Edens... 
De kennis van het Hart herwierd ons uit 
Een Moeder-Maagd: het is de heilkreet der 
Verlossing op Calvarië!... Ha! de kennis 
Des Geestes, slepe zij mijn vloek steeds na 
En volge die des Harten, 't lofgebed 
Van mijn gebenedijding!... Weez' die Kennis 
Verheerlijkt op der Aarde en in den Hooge!.. 
Weez' het Geloof - 't Geloof des Geestes aan 
De kennis van den zuivren Harte, nu 
En voor altijd, verheerlijkt op der Aarde 
En in den Hooge!........ 
......Had ik het geweten!... 
Te laat!... Die kolk... die schimmen..? Wee mij! Red mij! 
Erbarming voor het ijselijk vertoog! 
'k Zal boeten, lijk Francisca's Lievling, boeten! 
Die zal de Waarheid leeren in Berouw 
Hem ingesproken door de Liefde van 

{==319==} {>>pagina-aanduiding<<}

Francisca, onder welker invloed hij 
Der Waarheid kennis zal, op aard, volmaken!.. 
.................. 
Zijn hart was dus niet dood!... Het mijne was 't - 
Het mijn: dat lijk der Liefde en des Gevoels!... 
Verradersche Inspraak die mij hebt bedrogen, 
Mijn laatste vaarwel aan het leven zij 
't Begin mijns eeuwgen vloeks op u!... Te laat!... 
Dan zegevier' 't Geloof... de Twijfel sterft! (Zinkt ten gronde.) 




don juan, 
staat op van nevens Francisca; - hij is als in verrukking. 
En uit den nacht waar hij in daalt, zie ik 
Mij ook het Licht der Waarheid worden!... 't Licht 
Der Waarheid! 't straalde uit 't hart van mijn Luïza; 
Het gloort in 't harte van Francisca!... O! 
Gelooven - minnen - boeten voor het oovrig 
Van mijn onzalig leven!... Ach, genade!... 




francisca, 
is ook opgestaan en heeft zich voor de voeten des Konings geworpen. - Aan den Koning. 
Genade voor mijn Welbeminde!... O Koning, 
Herinner u uw eed: ik smeek u, op 
De kniên - vergeving af voor mijnen Vriend, 
Don Juan Tenorio! (Stilte.) 




koning. 
Vergeving dale - 
Op Juan Tenorio... en koom' de Straf 
Op alle de andren! 
(Don Juan en Francisca vallen in elkanders armen in het midden des tooneels, voor Gonzalvo's Lijk en tegenover het Getroonte waar immer de Koningin, in de doodsbleekte der bezwijming, ligt op neêrgezegen. Een ruimen tijd staan zij zoo - hart aan hart gedrukt. - De Koning den omstaanden Afgezanten.) 

{==320==} {>>pagina-aanduiding<<}

Eedle Heeren! Gij die 
De volkren hier vertegenwoordigt, kondigt 
De rampen waar ge van getuigen zijt 
Geweest, als eene les den volken af - 
En het herinren dier onzalige 
Gebeurtenissen zij behouden tot 
Een leer voor 't Menschdom der toekomende eeuwen. 


(Don Juan en Francisca staan altoos in elkanders armen, in het midden des tooneels.


Choor der Hemelen. 
't Monster is te neêrgeslagen - 
viert, zoo ver de Waarheid troont, 
De overwinning van de Waarheid, 
Gij, die in de Heemlen woont! 
Op den stapel van de puinen 
die de Twijfel heeft geslecht, 
Zegevieren, vereenzelvigd 
in onstervelijken echt, 
Twee vertolkers van de Godheid: 
Leerzame Onschuld, reine Min... 
Eeuwig zij hun zege - en 't monster 
eeuwig ook den afgrond in!.. 




FRANCISCA en DON JUAN, 
in het midden des tooneels. 
Eeuwig zij hun zege - en 't monster 
eeuwig ook den afgrond in! 


EINDE VAN HET TWEEDE DEEL.


{==321==} {>>pagina-aanduiding<<}

DRUKFEILEN.
Op bladz. 52	staat: zoo een overdreven weekheid;	lees: een zoo overdreven weekheid.
Op bladz. 101	staat: is den hemel;	lees: is in den hemel.
Op bladz. 166	staat: eene verlichte venster;	lees: een verlicht venster.
Op bladz. 231	staat: niet wat haar Dienaar zoo al vernemen mogt. Het vers is er niet;	lees: zoo al mogt vernemen.
Op bladz. 277	staat: wanneer gij zoo der andren rust wil stooren.	lees: wilt stooren.
Op bladz. 296	staat: wat mij nooit heeft gelogen	lees: wat mij nooit heeft bedrogen.
Iet verbeteren der overige gelieve de Lezer op zich te nemen.


    
{==322==} {>>pagina-aanduiding<<}






(1) Op verschillende plaatsen van dees gedicht wordt er, door de handelende persoonagen, vooral door GONZALVO en DON JUAN, bijwijlen onvriendelijk genoeg, van die Instelling gesproken. Beiden varen er tegen uit: de eerste omdat het in zijnen geest, en de tweede, niet omdat het heden in de mode ligt, immer, met de noodige grootspraak, op de Inquisitie te schelden. Dan - voor wat Don Juan betreft - deze wil maar niet vergeten dat de geduchte Vierschaar eenmaal met eenen H. Johannes d'Avila, met eenen H. Ignatius de Loyola, met goede en brave menschen gehandeld heeft zoo als ieder weet of ligt gissen zal - en, alle andere redens ter zijde gelaten, des kan zij moeijelijk voor zijne oogen genade vinden.


Wat daarover ook weze - de schrijver van het onderhavige werk heeft persoonlijk met het systematisch smalen op de inrigtingen en vormen van den Godsdienst niets gemeens. Waar en hoe dat smalen zich ook voordoe, hij keurt het af en brengt den Godsdienst zijne, hulde toe, zoo goed als het kan en vermag. Liet hij dus, in dees geval, zijne helden maar begaan, men duide het hem niet ten kwade. Inderdaad, krachtens de heiligste begrippen van dien Godsdienst, moet de ‘waarheid’ niet worden onderdrukt - al geldt het zelfs de Inquisitie, en al wordt ze door eenen Don Juan gezegd.

(1) Dees gezegde van Gonzalvo vindt zijne oplossing in het Derde Deel.

(1) Een berg in de Pijreneën, bij de Franschen bekend onder den naam van: Le Mont Maudit.


