
   
        
           
               Disquisitio historico-dogmatica de realismo et nominalismo
               Allard Pierson
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Disquisitio historico-dogmatica de realismo et nominalismo van Allard Pierson uit 1854.
               
               
                   
                       Pagina's 132-133 ontbreken in de Google scans. Deze pagina's zijn aangevuld uit het fysieke exemplaar, Koninklijke Bibliotheek Den Haag 327 A 116.
                       Pagina's 249-256 ontbreken in het fysieke exemplaar. Deze pagina's zijn
                           aangevuld uit het exemplaar van de Universiteitsbibliotheek Utrecht, MAG: Diss Utrecht 1853-54 III 2.
                       p. 116: in het origineel is een gedeelte van de tekst slecht leesbaar. De redactie heeft de tekst tussen vierkante haken aangevuld.
                       p. 161: in het origineel is een gedeelte van de tekst onleesbaar. In deze digitale editie is ‘[...]’ geplaatst.
                       p. 189: III. → V.: ‘Sectio V.’
                       p. 256: VI. → V.: ‘Caput V. Nominalismi victoria.’
                   
               
           
           
           
               pier003disq01_01
               DBNL-TEI 1
               
                   2019 dbnl
               
           
           
               unicode
           
           
               
                   
                   exemplaar Koninklijke Bibliotheek Den Haag, signatuur: 327 A 116, scans van Google Books
               
               Allard Pierson, Disquisitio historico-dogmatica de realismo et nominalismo. Kemink et Filium, Trajecti ad Rhenum [= Utrecht] 1854
               
           
       
       
           
               Wijze van coderen: standaard
               
           
       
       
           
               Latin
           
       
       
           
               Disquisitio historico-dogmatica de realismo et nominalismo
               Allard Pierson
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Disquisitio historico-dogmatica de realismo et nominalismo
               Allard Pierson
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-02-27
               
                   SB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Allard Pierson, Disquisitio historico-dogmatica de realismo et nominalismo. Kemink et Filium, Trajecti ad Rhenum [= Utrecht] 1854
 
Zie: https://www.dbnl.org/tekst/pier003disq01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

DISQUISITIO HISTORICO-DOGMATICA
de
REALISMO ET NOMINALISMO,
quatenus vim habuerint in
PRAECIPUIS PLACITIS
theologiae scholasticae,
inde ab ANSELMO usque ad GULIELMUM ab Occamo.

{==II==} {>>pagina-aanduiding<<}


{==III==} {>>pagina-aanduiding<<}

DISQUISITIO HISTORICO-DOGMATICA
DE
REALISMO ET NOMINALISMO
QUATENUS VIM HABUERINT IN
PRAECIPUIS PLACITIS
THEOLOGIAE SCHOLASTICAE,
inde ab ANSELMO usque ad GULIELMUM ab Occamo.
QUOD,
ANNUENTE SUMMO NUMINE,
EX AUCTORITATE RECTORIS MAGNIFICI
GERARDI JOHANNIS MULDER,
MATH. MAG. PHIL. NAT. ET MED. DOCT. ET PROF. ORD.
NEC NON
amplissimi SENATUS ACADEMICI consensu
ET
nobilissimae FACULTATIS THEOLOGICAE decreto,
Pro Gradu Doctoratus
summisque in THEOLOGIA honoribus ac privilegiis
IN ACADEMIA RHENO-TRAJECTINA
RITE ET LEGITIME CONSEQUENDIS,
PUBLICO AC SOLEMNI EXAMINI SUBMITTET
ALLARD PIERSON,
Amstelaedamensis.
D. VIII M. FEBR. ANNI MDCCCLIV, HORA I.
TRAJECTI AD RHENUM,
apud KEMINK et FILIUM, typogr.
MDCCCLIV.

{==IV==} {>>pagina-aanduiding<<}


{==V==} {>>pagina-aanduiding<<}

PARENTIBUS
OPTIMIS CARISSIMIS
sacrum.

{==VI==} {>>pagina-aanduiding<<}





{==VII==} {>>pagina-aanduiding<<}

Praefatio.

Est sane quod laeter me adspicere finem curriculi academici, quod ante hos quatuor et dimidium annos forti animo ingressus sum. Gestire enim animus solebat, ad scopum mihi propositum, haud prorsus indigne pervenire. Longius, initio saltem, esse videbatur ad calcem decurrere; nec me habebam umquam voti compotem fore. Theologiae scholas frequentans, Professores audiens de summis argumentis agentes, non tarde cupiditas animum incessit ea cognoscendi, quae Theologiae studiosum scire atque cognoscere oportet. Omnia quae cum in scholis, tum in musaeo meo docebar, maximi erant momenti; idque effecerunt, ut summo Theologiae studii amore imbutus, me multa audientem multaque legentem, numquam tamen satis audivisse, nec satis legisse putarem. Theologicarum vero disciplinarum encyclopaedia, pro virium imbecillitate, magna indigestaque moles saepius mihi visa est,

{==VIII==} {>>pagina-aanduiding<<}
quam nimirum funditus cognitam habere, summis tantummodo ingeniis, me longe superioribus, contingat. Qua de caussa id inprimis spectabam, ut unam illius encyclopaediae mihi eligerem disciplinam, cui operam navare possem. Omnium una me alliciebat, mihique arridebat disciplina, quae dogmatum historiam cognoscere studet. Humani nihil a me alienum esse ducens, universe historiam iterum iterumque adire, magnae a teneris mihi erat animi voluptati; historiam dico, quippe quae omnia humana nobis tradat, atque id efficiat, ut in remotissimorum populis quorumque saeculorum mediis versemur. Magni vero, prae caeteris, illa facienda videbatur historiae pars, quae accuratam disquisitionem instituere amat de ratione, qua mortalium genus gravissimas quasque quaestiones secum animo volverit; quomodo autem fieri potuisset, quin summa cum animi attentione hominem considerare cupiverim, de Christi religione atque doctrina cogitantem. Puto enim me egregium spectaculum oculis capessere, quotiescumque indagem, religioseque investigem quid, quaque aetate, cum Ecclesiae, tum Viris doctis de Christiana visum sit religione. Nec umquam me taedet, a partium studio alienum, de placitis quaerere quae, pro temporis ratione atque indole, sive propugnata sint, sive reiecta. Animo collustrantem principia atque rationes diversissimas, quibus usa sit Ecclesia Christiana, ut veritatem, a Deo patefactam, penitus 
cognitam haberet, atque veram Christi religionis indolem magis magisque persentisceret, me sperare confiteor fore ut ab optata illa liberalitate non prorsus alienus fierem, quae varias patiatur sententias, nec nimis saeviat in errores, qui novi quidem

{==IX==} {>>pagina-aanduiding<<}
esse videntur, reapse tamen cum antiquioribus falsis opinionibus quam arcte cohaerent, liberalitatem significo, quae aureum illud Paulli probe teneat: Ἐϰ μέρους γὰρ γιγνώσϰομεν.
Pugnam autem Realistas inter et Nominalistas idcirco peculiari animadversione dignissimam duxi, quod adhucusque multos viros doctos in duas dividere partes videatur. Utrum suo iudicio plane stet Theologia, an auctoritati externae obtemperare debeat, quaestio est èt medio aevo, èt nunc agitata. Utrum rationi humanae omnia dijudicatu permittantur, an omnis abrogetur auctoritas, èt olim quaesitum est èt nunc quaeritur. Utrum universalia cognoscamus, an de singulis tantummodo nobis constet, sub iudice adhucusque lis esse nonnullis videtur. Hanc ob rem igitur maximi mihi fuit momenti videre, quamnam vim in praecipuis Theologiae medii aevi placitis cum Nominalismus habuerit, tum Realismus. Materies aderat, philosopha ratione exculta, quam tamen, ut theologiae ratione habita equidem considerarem, non opus fuit ut omnia evolverem Scholasticorum opera; quo factum est, spero, ut non nimis arrogans esse videar hoc argumentum pertractandum mihi eligens, quo studiorum Viris doctis, qualecumque sit, specimen proponam.
Est igitur quod laeter me hanc disquisitionem, pro viribus, absolvisse; est quod gratias tribuam sincerissimas omnibus, qui, ut aliquatenus saltem ad disputandum de hac gravissima re, idoneus essem, magno mihi fuerint auxilio. Illos vero recordantes, publice confiteri mihi liceat, quantum Tibi debeam, Promotor aestumatissime, Vir Cl. Vinke, pro benevolentia, qua me excepisti; pro

{==X==} {>>pagina-aanduiding<<}
liberalitate, qua in specimine conscribendo, quoad fieri potuerit, Tu me pati solebas meum esse. Ne Tua amicitia prorsus indignus esse videar; nec umquam sinat animus meus, benevolentiae Tuae me immemorem fieri, quae per omnem vitam academicam, atque inprimis mensibus proximis mihi contigit. In verba enim magistri iurare numquam a me poscebas; libero, quamquam pio, animo de veritate me quaerere, nonne id semper Tibi gratum erat atque acceptum? Utinam Tibi persuasum habeas, - quod quoque Tuae curae, Tuaeque amicitiae erga nos, dulcis sit remuneratio, - omnes Tuos discipulos, Te, Vir Clarissime, et observare et diligere.
Neque aegre feras, Clarissime Bouman! me Te compellare, Tibique gratias agere. Quo imbecilliores, eheu, Tuae esse solerent vires, eo majoris, Tui nobiscum colloquentis, ardorem juvenilem faciebam. Inanis esset conatus, si eodem sermone elegantissimo, quem ex Tuo ore semper nos audire, numquam sane erat quod miraremur, exprimere vellem, quod sentio. Verba inculta ne spernas, obtestor; ducas enim me ex animo vereque dicere: Senectuti, Tuaeque corporis imbecillitati Deus adsit propitius. - Tibi parcat summa Ejus misericordia; Tibi tuoque collegae auxilio sit Numen supremum, scholas quoque defuncti habentibus.
Est sane quod doleam me Viro Clarissimo gratias non tribuere posse, cujus memoriam pie colimus. Eum enim, qui gravis nobis erat magister, ita tamen gravitatem comitate condire amabat, ut sincerus optimusque nobis esset amicus, eum enim, qui pietate aeque ac doctrina insignis, regiam scientiae nobis viam monstrare solebat,

{==XI==} {>>pagina-aanduiding<<}
etiamnum aura vesci Deus noluit. Sit illi terra levis, beatae sint domus coelestes!
Est sane quod doleam me adspicere finem qui et Tibi valedicere jubet, Vir Cl. Opzoomer. Scientiae copiam meam augeri, me puros servare mores, animique pietatem me fovere semper erat quod Tibi voluisti. Utinam mei aliquoties Tibi dulcis sit recordatio. Grato enim animo Tuum me praedicare discipulum numquam non juvabit.
Est sane quod doleam me adspicere finem. Longa enim est ars, brevis vita; quod, si animo occurrit, tristitia atque severitate me implet. Praeteriit aetas, quae securitate et alacritate cernitur; aetas, qua litteris incumbere, scientiae operam navare maximopere juvat. Ecquis ego sum, qui jam summos petam in Theologia honores? Praestaret ex integro me Scholas adire; praestaret secura illa gaudere vita Academica, omnium una idonea, qua utamur ut semper aliquid addiscamus, artibus et litteris instituamur, puerilemque nostram aetatem ad humanitatem informemus. At graviora nos vocant. Omnia invitant, ut ad vitae usum conferamus, quae edocti simus. Progrediendum est. Brevioris vitae longior, ut spero, pars superest, qua ita quoque litteras tractare debebo, ut ad aliorum usum eas transferam. Haec tamen laetitiam mihi non afferunt. Amicorum enim meminisse, quorum familiaritate usus sum, tristis est voluptas. Quo longiores tamen absimus, eo religiosiores curemus ne umquam nos nostrûm invicem obliviscamur.
Omnis vero voluptatis expers essem, Vos compellans, Parentes Optimi Carissimi! horam propinquam prospiciens, quae a Vobis me seiunget, nisi probe scirem ma-
{==XII==} {>>pagina-aanduiding<<}
gnum Vobis hunc diem afferre gaudium. Nec enim labori, nec curae umquam pepercistis, dum filius voti compos fieret. Etsi satis magnam laetitiam voluptatemque capiebatis ex futuro meo verbi divini ministerio, ad quod me rite informari vehementer cupiistis, Vos tamen maximo cumulari gaudio intelligo, quod specimen absolverim, idque Viris doctis proponam, ut summi in Theologia mihi contingant honores. Non profecto huius loci est, omnia Vestra enumerare beneficia, quorum nullius umquam immemor fiam. Quidquid in me est - hoc enim publice polliceri juvat - adhibebo ad pietatem illam, ad quam me informare studuistis, servandam, augendam; Piis parentibus Deus Optimus Maximus me dignum reddat filium. Nec Patris curae, nec sollicitudo Matris operam et oleum perdant.
Omnibus praeceptoribus, amicis omnibus valedico. Valeatis omnes, omnesque ametis iterum iterumque rogo.


{==XIII==} {>>pagina-aanduiding<<}

CONSPECTUS.
	Pag.
	INTROITUS.


argumenti momentum	1

	CAPUT I.


De scholasticorum periodo.	

Sectio I.	Initii hujus periodi facies	13.
Sectio II.	Philosophiae Scholasticae indoles	20.
Sectio III.	De Realismi et Nominalismi notione	35.
Sectio IV.	De Periodi Scholasticae divisione	47.

	PERIODUS PRIMA.


a Scoto Erigena ad Johannem Sarisb.	

	CAPUT II.


pugnae historia usque ad abaelardum.	

Sectio I.	Rabanus Maurus. Scotus Erigena	49.
Sectio II.	Gerbertus. Berengarius. Lanfrancus	59.
Sectio III.	Anselmus	63.
Sectio IV.	Gulielmus a Campellis. Gulielmus Carnotensis. Gulielmus a Conchis	85.


{==XIV==} {>>pagina-aanduiding<<}

	CAPUT III.


inde ab Abaelardo usque ad Arabum philosophiam innotescentem.	

Sectio I.	Rerum conditio. Liber de generibus et speciebus	94.
Sectio II.	Conceptualismus in Theologia. Artis dialecticae vis	103.
Sectio III.	Gilbertus Porretanus	112.
Sectio IV.	Varii doctores, usque ad finem saec. XII. De Mysticismo	118.

	PERIODUS ALTERA.


a Johanne Sarisb. ad Gulielmum Occamum.	

	CAPUT IV.


a Johanne usque ad Duns Scotum.	

Sectio I.	De philosophia Arabum innotescente	142.
Sectio II.	Davides de Dinando. Amalricus	165.
Sectio III.	Alexander Halesius. Robertus Lincolniensis	169.
Sectio IV.	Albertus Magnus	175.
Sectio V.	Sanctus Bonaventura	189.
Sectio VI.	Thomas Aquinas	207.

	CAPUT V.


nominalismi victoria.	

Sectio I.	Duns Scotus	256.
Sectio II.	Gulielmus ab Occamo	268.

ERRATA.
Pag. 48 lege	Tennemann; ab eo inde deleantur; lege desinit.
Pag. 59 lege	Gerbertus.
Pag. 128 lege	Hauréau.
Pag. 189 lege	Sectio V.
Pag. 256 lege	Caput V.





{==1==} {>>pagina-aanduiding<<}

Introitus.


Argumenti momentum.

Dubia nonnullis Theologiae videtur conditio. Diversae sententiae aequo jure proponuntur, aequa fortuna propugnantur. Doctissimi Theologi non raro in diversas partes abire solent; eorum autem quisque veritatis studiosum, quisque integri animi et liberi, sese profitetur. Nec tantummodo de rebus minoris momenti, de principiis etiam disputatur; et quum, nostris inprimis temporibus, vernaculo sermone theologia tractari soleat, coetus Christianorum clarioris auctoritate alicujus nominis nitens, saepius, quae Theologos sejunxerant, referre conatur. Quid unum semperque verum sit, hominibus invenire non licere videtur; quum omnes tempus somniamus, quo omnia in gratiam sint reconcilianda, quae nunc divelluntur, Theologiam in tam infelici esse caussa plus minusve omnes querimur.

{==2==} {>>pagina-aanduiding<<}

Verum, ubi non omnes exhaustae sint vires, quibus, quae dolemur, fortasse emendare liceat, tantummodo queri nostrum non est. Quid? omnia fere tempora, omnes aetates, omnes, qui floruerunt viri, arte aut ingenio praecellentes, frustra conarentur, ut optatam componerent pacem inter Theologos, qui maxime inter se discedant! Quid? tam indociles nos inveniret historia, optima illa magistra, ut nondum desperaremus, consensus atque unitatis humanum genus, in re gravissima, unquam particeps fore! Quid? Undevicesimo nostro liceret saeculo, quod summa sapientia anterioribus saeculis recusasse videtur!
Nec temerarii, neque immodesti videamur, quum, eadem ipsa temporis nostri indole, spem foveamus, adversus conatus, quos historia inanes fuisse docet, etiamnunc nobis adesse quae incertae Theologiae conditioni medicinam afferre possint. Quaenam enim celeberrimae nostrae aetatis tamquam nota characteristica jure habetur? Paucissimis verbis huic, ni fallor, quaestioni respondere possumus, si modo attendamus omnes, qui nunc floreant, Viros doctos ab inani illa vanaque philosophia redire, quae non scrutari nec indagare, sed potius a priori, quae vera sint constituere amet, atque sese ad veram philosophiam convertere, quae in quaerenda veritate cum historiae, tum experientiae rationem habeat. Sic physici, ipsa natura consulenda, ipsius secreta nobis revelant; philosophi politici et anterioris et hodierni temporis cognoscenda conditione, vitae ac saluti civitatis consulere conantur.
En, ex ipsa aetatis indole studioque nobis conspicuum, nisi egregie fallor, quomodo optime Theologiae quoque consulere possimus. Theologiae historiae studium,

{==3==} {>>pagina-aanduiding<<}
nimis adhuc neglectum, in lucem prodeat, magis magisque sese commendet. In omni autem theologiae historia pertractanda nulla pars tanti mihi habenda videtur, nec illius ponderis, quam illa quae de dogmatum agit historia. Dogmata enim, quae procedente tempore, in Christi Ecclesia invaluerunt, si accuratius nobiscum in animo consideramus, totius Theologiae tamquam compendium habebimus, unde omnia ipsius fata facile cognoscere, sponte explicare possimus. Historia autem dogmatum minime variorum placitorum, quae inter se non arcte cohaereant, longa est ac molesta enumeratio, sed licet dogmata per vices sibi successerint, intimae vitae Christiani, quatenus de summis rebus cogitet, docta est expositio. Quae expositio qua de caussa tam magni facienda sit, sponte apparebit.
Duo nimirum mihi videntur adesse scopuli, quibus theologus facile illidi possit, nec raro illidatur, quorum unum habeo Scepticismum, alterum Fanatismum. Quae supra monui, multi Theologi saepius secum volvunt; audiunt doctores variam profiteri doctrinam, audiunt sectatores inani voce sonare; adspiciunt campum, quo pauci adhuc certantes supersunt, quem longe plures, defesso animo, deseruerunt.
Τί ἐστιν ἀλήθεια, adspectu illo defecti, quaerunt; nec responsum expectantes, omni mente in scepticismum sive extremum, sive moderatiorem se conjiciunt. Historiam vero dogmatum quum consulant, qui dubitatione aestuare videntur, eorum animi tranquillentur, dolorem metumque deponant, necesse est. Luce clarius enim iis erit, per longum temporis intervallum humanum genus, licet vulneribus tamquam oneratum, acerrimis defatigatum

{==4==} {>>pagina-aanduiding<<}
pugnis, pedetentim, magis magisque ad veri bonique cognitionem progressum fuisse; manifestum erit errores et falsas opiniones, veluti nubes, solis ortu, luce veritatis extabuisse, - quid? eam ipsam veritatem numquam, nisi atra praecedente nocte, apparuisse.
Alter autem adest scopulus, aeque vitandus. Nonnulli enim, quum dubitationem omnem fugere velint, Scyllam elapsi, Charybdi occurrunt; fanatice sententiam defendunt atque veritatem, quam se ipsos invenisse putant. Alteram partem audire strenue recusant. Delendum quidquid huic veritati vellet esse contrarium. Penes nos, ita dictitant, salus Ecclesiae, judicium veritatis; nostro arbitrio omnia permittantur. - In summo revera periculo est qui qualemcunque sententiam, a se inventam habeat. Ille, nisi summa prudentia praeditus, fanaticus fiat necesse est; aliorum enim sententiis, homines feliciores, meliores inprimis, reddere frustra conatis, nova haec sententia ut ipsi inventori videtur, humano generi proderit. Talis autem novae sententiae auctor quum dogmatum consulat historiam, plerumque eam jam ab aliis expressam reperiet; quaenam illi jam antea fuerint opposita, sponte videbit. Videbit et rationem, qua ejusdem sententiae sectatores jam multos ante annos cum adversariis certaverint, sequelas cognoscet inde exortas, quo melius utrum illi doctrinae unice fides sit habenda, dijudicare poterit.
Quum contra revera novam professus fuerit doctrinam, historia eum, aliorum exemplis, docebit, quidquid novum, licet docte et ingeniose inventum, in Theologia proponatur, non continuo accipiendum, non nisi magna cautione salutandum esse. Ex his autem quae nunc de

{==5==} {>>pagina-aanduiding<<}
historia indaganda monui, minime duos tantummodo fructus percipi posse volui. Multis nominibus hanc Theologo optimae frugis fore indagationem, multi alii satis probarunt. Idcirco equidem haec duo attigi, quoniam ad ea, de quibus nunc acturus sum, maxime pertinere mihi videbantur.
Historiae dogmatum quum partem mihi eligere cuperem, quam paullo accuratius indagarem, vix aut ne vix quidem verbis exprimere licet, quantopere ductus fuerim ad illius periodi studium, quae vulgo dicitur Scholastica. Scholastica nimirum periodus, quae medii aevi maximam partem amplectitur cum philosophiam, tum theologiam, omnium una idonea mihi videtur ad Christianismi vim illustrandam ac efficacitatem, quam in toto homine habere possit. Primis enim saeculis postquam Christi religio in mundo invaluerat, nimium aderat discrimen Christianos inter et Ethnicos. Tenues erant vires coetus ex hostili Paganismo orti, contra eos tamen qui novum Dei cultum vehementer oppugnabant, Christiani se defendere debuere. Eorum fides ne infirmaretur, vires ne debilitarentur, primis illis Christi sectatoribus tantummodo fere curae erat. In mediis persecutionibus id in primis ipsorum interfuit ut animos nemo imminueret, nec a fide detraheret Christo habita. Ne ulli igitur mirum videatur, quodsi religiosum principium nimis ab iis excultum sit, nec Christianismum ad omnes animi facultates pertinere passi sint. Postea quam Constantinus persecutionibus finem posuit, Ecclesia nimis occupata erat in catholica fide magis magisque constituenda, in erroribus oppugnandis, in religione propaganda, quam ut illa, de qua ipse auctor dixerat: ὁμοία ἐστὶν.... ζύμῃ ἣν

{==6==} {>>pagina-aanduiding<<}
λαβοῦσα γυνὴ ἐνέϰρυψεν εἰς ἀλεύρον σάτα τρία, ἕως οὗ ἐζυμώθη ὅλον 1), jam nunc operi sufficere potuisset.
Multa post saecula, rebus Ecclesiasticis instauratis tempus ortum est, primae aetati haud dissimile. Discrimen quod obtinuit Reformatos inter et Romano-Catholicos ejusdem plane generis et indolis erat, ac id quod jam antea Ethnicos sejunxerat a Christianis. Lites acerrimae iterum Ecclesiam veluti lacerabant; persecutiones rursus imbecillos fatigabant coetus, ita ut nihil Protestantibus magis cordi esse potuerit, quam strenue et fideliter, in iis quae Evangelium revera continere credebant, perseverare. Neque eos igitur poscas Christianismum tamquam totius vitae ζύμην proponere. - Accedit quod, post periodum, quae vulgo appellatur scholastica, sacra et profana prorsus nimis accurate distinguerentur. Quae distinctio nec postea, nec vel nostris temporibus sublata videtur, unde principium Christianismi nunc unice fere ad religiosum hominis sensum referri cuiquam sponte patebit. Ex his igitur, quae nunc monuimus, conficere possumus, Christianismum, primis et recentioribus saeculis, religionis quidem vitaeque ratione habita, nostra interesse; contra vero, quum Theologiae inprimis dogmatum historiam attendere velimus, non nobis ejusdem esse momenti, ac scholasticam, quam dicunt, periodum. Quod non temere contendimus. Scholasticismi nimirum nota characteristica in eo cerni mihi videtur, quod Ecclesia placita Christiana, quae ipsa in lucem protulerat, philosophorum scholis permiserit. Neque inferioribus tantummodo scholis ubi de triviï et quadriviï disciplinis ageba-
{==7==} {>>pagina-aanduiding<<}
tur, sed etiam in litterariis universitatibus simul cum nova philosophia ortis. Theologia Christiana adhuc quidem privatis institutis informata, Patrum Ecclesiae tantummodo scriptis tamquam disciplina exposita erat; quam nunc autem doctores, ut primum Parisiis, sic deinde ubicumque fere, publice tractabant; varia Christianae religionis placita in σύστημα absolutum 
redigerunt; in diversas Viri docti abiere partes, nec in indaganda veritate fidei tantummodo rationem habebant. Quodcunque dogma fide sane essent amplexi, intelligere imprimis studebant. - Ipsam veritatem, qualis codice sacro contineatur, et ab Ecclesia credatur, intima animi conscientia cognoscere conabantur, eoque fidem, quantum fieri posset, ad γνῶσιν efferre. Quem autem conatum non a singulis viris egregiis, sed a multis Ecclesiae doctoribus, per longam temporis periodum, immo certa quadam methodo, ita fuisse institutum ut numquam fides impugnaretur, semper contra, tamquam verissima poneretur sumptio, caussa videtur, ob quam Theologia scholastica, quod ad dogmatum historiam, maximi momenti jure habeatur. Subinde animadvertendum catholicam fidem multis disputationibus fuisse fundamento; quae tamen nunquam de totius, multo magis autem de singularum Theologiae partium ratione habebantur, ut jam recte monuit doctissimus vir Baur 1). Unde explicandum videtur philosophiam Scholasticorum constitutam doctrinam haberi non posse, sicut Platonis aliorumque. Hac enim, de qua nunc agimus, aetate philosophia et theologia prorsus eadem habebantur. Theologus nimirum nihil aliud spectabat, quam philosophus.

{==8==} {>>pagina-aanduiding<<}
Dei indagare naturam, rationem cognoscere, quae Deum intercedat et universum, omnes simul studebant, conabantur omnes. - Haec altera hujus periodi nota videtur characteristica. Recentioribus, ut antiquissimis Christi Ecclesiae temporibus, philosophia cum vera theologia nihil commune habuisse, philosophia enim per se exculta, patefactionis principia facile negligere potuisse videtur. Humani intellectus et universi in sensus cadentis tantummodo rationem habeat philosophia necesse fuit. Medii aevi autem philosophia ab omni parte Christiano fundamento nititur positivo; quo totam prorsus philosophiam immutari sponte apparet. Hominis intellectus nec minus universi cognitio, inferiorem, in philosophia medii aevi, obtinet locum. Eorum leges, quod ad principia, nihil omnino valent. Divina auctoritas, patefacta veritate nobis cognita, suprema habetur lex, quae omnibus ratiociniis moderatur, nec contra se quidquid statuere homines patitur. Per fidem ad intellectum tum theologiae, tum philosophiae summa est sententia.
Nisi autem a proposito abire velimus, quominus haec ulterius explicemus nunc impedimur. Conferantur omnino quae egregie scripsit summus philosophus Hegel 1).
Ex iis tamen quae diximus satis, ut spero, apparet cujusquam, historiae dogmatum cognoscendae cupidi, Scholasticae periodi maximum interesse, omniumque litium, quae tunc animos divulsere.
Quarum autem nulla tanti esse momenti mihi videtur quanti illa, quae Realistas inter et Nominalistas obti-
{==9==} {>>pagina-aanduiding<<}
nebat. Primum, quod cum totius periodi indole arctissime esset conjuncta, deinde quod non ad illa remotiora tantummodo tempora spectet, at vero recentiori aetate viguisse, et vel adhuc usque vigere dici possit. Hic autem paucis significare liceat quae in specimine meo uberius illustrare conabor.
Dissensio Realistas inter et Nominalistas cum totius periodi indole coniuncta erat. Scholasticis, quum veritatem nec quaererent nec probare conarentur, tantummodo intelligere vellent quae, sine ullo errore, Ecclesia constituerit, placita, cogitandi ratione et methodo inprimis opus erat. Qua ex methodo omnes ratiocinationes, disceptationem qualemcunque procedere, minine eos fugit. Neque aliter fieri potuit, quam ut duas et diversas quidem ingredirentur vias, quarum prima praesertim continuo patuit.
Arte dialectica enim veritatem, ab Ecclesia acceptam, exponere, subinde explicare viri docti illius temporis studebant. Quomodo autem id aggressi sunt? Duobus modis initium facere potuerunt, ab ipsa veritate tamquam data materia; deinde ab aeternis, ut ferebantur, intelligentiae principiis. A quibus principiis quodsi inceperunt, omnia quae necessaria in intellectu reperiuntur, revera etiam adesse statuerent, omnino necesse erat. Nihil individuum in intellectu inveniri quisquam agnoscit; universales igitur nobis insunt notiones, v.c. ut solitis hujus aetatis vocibus utar, deitas, humanitas, caetera; ab universalibus ad singula procedendum. Constabat igitur universalia non tantum in intellectu, sed in natura omnino adesse. Haec autem via quin continuo pateret, nullus dubito. Nihil enim

{==10==} {>>pagina-aanduiding<<}
aptius, nihil penso huic periodo imposito magis congruum, quam in dialectice ratiocinando ex ipsa hominis intelligentia, tamquam cognitionis fonte haurire; e quo autem hauriri non potest, nisi universales notiones nobis inditae, ipsi veritati respondeant.
Incipi tamen etiam potuit ab Ecclesiae theologia, tamquam a data materia; nec mirum sane, adversus Realistas Nominalistas exstitisse, quippe qui a singulis initium fecerint, nec universalia pro alio habere potuerint, quam cogitationis vanas distinctiones. Realistae vero aeque ac Nominalistae doctrinae catholicae fidem habebant, quam ad intellectum ut eveherent strenue conabantur. Ratio autem, qua usi sunt, diversa in eo maxime conspicua est, quod Realistae ab intelligentia disquisitionem inchoantes elaborarent, ut logices viam ingressi, reperirentur quae fides antea docuerat; Nominalistae contra, ab iis, quae empirice agnoscere debuissent, proficiscentes, dissolutiore quodammodo animo ratiocinarentur, nec minus Christianae veritatis confirmandae studiosi.
Utraque igitur ratio, ut vidimus, cum totius periodi indole arcte erat conjuncta. Christi enim religio barbaros devincens non simul ad summum animi cultum eos ducere potuit. Ecclesiae auctoritate primum Evangelio crediderunt barbari; deinde autem, ratione usi, habitam fidem tractare cupiebant. Duae permanserint partes necesse erat, quarum una nimirum veritatem qualicumque modo conservare studebat, altera, quae in veri indagatione artem quodammodo adhibebat criticam. Dissensio enim Realistas inter et Nominalistas, hac quidem periodo, animos ita divulsit ut, exempli gratia, Godefriedus se Roberti Melodensis discipulos contumeliose tractantem

{==11==} {>>pagina-aanduiding<<}
defenderit animadvertendo illos nominalismum sectari, ‘igitur pro nihilo’ censendos esse 1).
Haec autem pugna non ad illa remotiora tantummodo spectat tempora, at vero recentiore aetate viguisse, quin vel adhuc vigere dici potest, ut quoque patet ex iis, quae Vir Cl. J.H. Scholten in libro qui longe meas superat laudes, egregie monuit 2).
E dictis conficimus nullum profecto philosophum philosophari posse, nisi de alterutro cognitionis principio accurate profiteatur sententiam. Quod etiam affirmat historia, nos diserte docens Hobbesium, Cartesium, Leibnitzium prae caeteris, Lockium, Humium, alios, ne recentiores enumerem, hac in re semper occupatos fuisse 3).

{==12==} {>>pagina-aanduiding<<}

Hujus tamen loci non est, haec uberius explicare. E specimine, ut spero, satis elucebit pugnam, de qua jam verbo monuimus, maximi esse momenti. Illius enim pugnae historiam, Theologiae tantummodo, quantum fieri poterit, ratione habita percurrere conabor. Variae sententiae, varia placita exponenda sunt ad quae cum realismi, tum nominalismi principia pertinere videntur. A partium studio alienum egregios, qui medio floruerunt aevo, viros singulos me contemplaturum, eorum doctrinam prudenter atque modeste examini submissurum fore vehementer spero. Hujus libri lectores, si aderint, semper in memoriam revocent, nihil nisi specimen iis proponi. Ne a juvene exspectent quae Theologus, plurima edoctus, praestare possit. Plenam hujus temporis historiam accurate atque ex ipsis fontibus petitam enarrare opus foret, cui nec me sufficere, nec me parem credere possem. Qua de caussa tamen non aliud mihi elegerim argumentum, arctioribus circumscriptum terminis, si quis scire cupiat, breviter respondere possum, me sperare fore ut hoc specimen quamvis theologicae disciplinae non inserviat, mihi ipsi tamen maximopere prosit. Momenta, quae supra monui, animum duxisse confiteor ad Scholasticae periodi gravissimam pugnam, quod summam attineat rerum, deliniendam.
Cum benevolentia igitur accipiantur quae diligenter conscripsi, iterum iterumque rogo. Una, ad quam adspiro laudem, haec est quod Viri docti censeant, me de dignissimis viris rebusque non prorsus indigne scripsisse.



{==13==} {>>pagina-aanduiding<<}

Caput I.


De scholasticorum periodo.

Sectio I.


Initii hujus periodi facies.

Antequam ad ipsum tractandum argumentum transeamus, temporis rationem cum historicam, tum philosopham brevi in conspectu ponamus necesse erit. Quae si negligimus, Real. et Nom. pugnae neque indolem accurate cognoscere poterimus, nec pretium, ut par est, aestumare. Primum igitur perstringamus quae historia afferat ad hujus temporis faciem depingendam 1). - Notandum procul dubio mihi videtur, genus humanum medio aevo adeo

{==14==} {>>pagina-aanduiding<<}
inverso progressum esse ordine, ut ab eo inciperetur quod humanitatis culmen haberent antiqui. Apud antiquos nimirum phantasia, poesis, pictura caet. graviora antecesserunt philosophemata; Logica et dialectica ars, omnium eorum operum postrema excultae sunt. Recentiores vero populi ét a logica ét dialectica ab arte continuo initium fecere. Toti in abstrusis quaestionibus, quae nec ad vitae usum, nec ad animi emendationem proficere potuerunt, non nisi pedetentim pergebant ad artes liberaliores excolendas. Nam hujus temporis conditionem admodum barbaram incultamque videbis, quum artes attendas et universum animi cultum. Neque est quod valde miremur. Duae nimirum caussae adesse videntur. Una in anteriori aetate latet. Patres Ecclesiae Ethnicis, ubi potuerunt, adeo sese opposuerunt, ut quae ab his laudari solerent, ab illis prorsus spernerentur. Ab artium cultu maxime, a partium studio minime eos alienos fuisse, admodum ridicule et facete probant quae de Gregorio primo narrantur, cujus historiam nobis tradidit Johannes Diaconus 1). Hic enim Papa diserte monet, se barbariem numquam evitare, nec regulas e.g. Donati servare posse, quas ut divini oraculi verbis moderentur indignas censet; nec mite reprehendit Didierium Episcopum, qui grammaticam explicasse ferebatur. Gregorium enim quum audire velimus, non eodem ore, neque eadem lingua Jovis et Christi extollere possumus laudes 2). Neque in admonitionibus substitit; quin etiam Titi

{==15==} {>>pagina-aanduiding<<}
Livii omniacunque, quibus potiri potuisset, exemplaria urenda jussit, qua re, Antonio auctore, de Ecclesia et religione optime meruit 1).
Aliud addamus exemplum. Zacharia papa, quidam pontifex, quem nonnulli nullum alium nisi ipsum papam ducunt, per longum tempus baptizandi formulam sic recitasse dicitur: Ego te baptizo in nomine Patria, et Filia et Spiritus sancti 2).
Altera autem causa novorum populorum invasio jure habetur. Gothi quamquam, Theoderico inprimis duce, jam Christianismo imbuti, nec tam duriores fuerunt ut fuisse plerumque dicuntur; quamquam leges, ab iis constitutae, quominus dira despotismi saevierit libido impediebant, Longobardi tamen, Alboinus prae ceteris, omnem Italiam ignorantiae caligine implerunt. Deinde nullum adfuit Romanorum institutum quin a Barbaris deletum sit. Illustrissimae illae scholae Massiliae, Parisiis, Toleti, aliae, pessumdatae sunt. Ex illa barbarie nonnisi pedetentim ad humanitatem redire potuit aevum. Versus octavum autem saeculum illa incepit mutatio rerum, quam Carolus magnus ad finem perducturus erat.
Antequam vero hanc memoremus, debitas tribuamus laudes Isidoro Hispalensi, qui jam anno 656 mortuus, prae omnibus sui temporis viris, doctrina et pietate excelluisse videtur. Maxima ejus operum pars de grammatica agit; hanc enim artem, quum caeteras prorsus spernat, optimae frugis habendam censet, quippe quae ad veram vitam usui esse possit. - Uno fere saeculo post, Beda

{==16==} {>>pagina-aanduiding<<}
Venerabilis fato defunctus est, in Brittanniae parte septentrionali natus. Nonnulla Sacri Codicis in popularium linguam vertisse, Vulgatam versionem cum Graeca, septuaginta cum texto Hebraico contulisse, nec minus piorum, qui de Anglica bene meriti essent Ecclesia, virorum vitam conscripsisse narratur 1).
Sed, ad Carolum Magnum redeamus.
Summus ille vir, aetatis emendandae cupidus, Petrum a Pisa et Paulum Warnefriedum in suam accivit aulam, qui cum Alcuino, aliisque nave e Scotia dilatis, scholas condiderunt. Unum ex Caroli diplomatibus, quod memoravit Haureau in egregio opere: De philosophia scholastica, sic se habet: ‘Quia curae nobis est ut nostrarum Ecclesiarum ad meliora semper proficiat status, obliteratam pene majorum nostrorum desidia satagimus officinam, et ad pernoscenda artium liberalium studia nostro etiam incitamus exemplo.’ Tum vero episcopales ortae sunt scholae, bene multae aliaeque in quibus a coenobitis literáe tradebantur. In palatii schola Alcuinus, J. Scotus philosophiam docebant, ibique etiam primum dialectica ars informabatur. Post eos Maunon floruit, qui Platonis Aristotelisque nonnulla scripta in latinum vertisse dicitur, quod tamen non satis probari potest. Illius autem scholae philosophia ita inclaruit, ut decimo saeculo ‘imperialis’ vocata sit.
Haec tamen palatii schola non cuivis, sed imperatoris tantummodo domo patuisse videtur, doctoribusque, imperatorem ubivis comitantibus, usque ad nonum fere

{==17==} {>>pagina-aanduiding<<}
saeculum, quum tamen praecipue Parisiis haberetur 1). Hoc vero tempore inter artes dialectica, inter disciplinas musica habebatur, quod satis probat catalogus a Trithemo confectus, ubi unum duove tantummodo scripta de Arithmetica, Geometria, Astronomia memorantur, quum permulti recensentur libri qui musicam tractant. Informabatur nihilominus et trivium et quadrivium, de qua distinctione verbo monere hic fortasse optimum erit, luculenter manifesta in illo disticho:

Gramm loquitur, Dia verba docet, Rhet verba colorat, 
Mus canit, Ar numerat, Geo ponderat, Ast colit astra. 


Artes inter et disciplinas quaedam distinctio etsi jam Platoni Aristotelique quodammodo nota fuit, ut recte monuit Isidorus Sevellensis, Philoni tamen Judaeo tribuenda esse videtur, licet multis nominibus differat ab illa, quae medio aevo vulgo erat accepta. Nec audiendus Brückerus 2), Augustinum memorans hujus distinctionis auctorem. A veritate autem non procul abesse videtur Haureau, qui simpliciter Martianum Capellam hujus divisionis statuit inventorem, quippe qui eam secutus sit in libro conscribendo, nomen satis inusitatum prae se ferente: satyricon, sive de nuptiis inter Philologiam et Mercurium et de septem artibus liberalibus.
Quamquam disciplinae honorem recuperassent, quo apud antiquos gavisi fuissent, Theologiae tamen adhuc mancipatae erant; cujus imperio, in dies magis, se subtrahere conabantur. Marconis Polonis itinera, nec

{==18==} {>>pagina-aanduiding<<}
minus quae de monachis memorabantur, in septentrionalis Asiae locis disertis Christi religionem propagantibus, alia, cognitionem mundi adhuc detecti maxime amplificabant. Acus magneticae nautarum, telescopiorum, pulveris pyrii inventio novas naturae vires revelare videbatur. Ubivis aperiebantur scholae, ubi singulae, sicut medicinae, juris, informarentur doctrinae. Quomodo vero de medii aevi literarum studio judicandum sit, docte indicant verba Alexandri v. Humboldt 1). Astronomia e.c. fere omnis in Astrologiam abiit; qui hujus artis periti erant haruspicibus haud dissimiles habendi sunt, ut Muratori, in libro: scriptores rerum Italicarum, passim ostendit 2). Poëtarum hujus temporis carmina longe distant ab iis quae antiquorum cecinit musa, nec raro admodum claudicant. Oratio pedestris subtilibus atque inanibus grammaticis se subjecit regulis et prima fecit conamina in historia conscribenda, in legibus colligendis. - Architectura a priscis legibus antiquae puritatis magis magisque deflexit; simplicioris pulchritudinis locum vana occupabant ornamenta. Mercatura autem floruit; ejus conata in dies augebantur. Artes quaestuosae, venia a magistratibus concessa, sedulo excolebantur. Jure feodali favente, agricultura rudes emollivit mores, nec qui a servis liberi facti essent sivit esse feros. Aderant Papae, novum animi cultum tuentes, ut Innocentius IV (Saec. 13) licet disciplinae juris, prae caeteris nimis excultae, invidiosus

{==19==} {>>pagina-aanduiding<<}
esset; porro, Urbanus IV, qui Thomam Aquinatem Romae docere curavit. Clemens IV Baconi praestitit. Innocentius V orator habebatur et metaphysicus minime contemnendus; Johannes XXI librum de logica conscripsit, qui admodum inclaruit. Neque amplius reges literarum studia spernebant. Fredericus II. magistrum suum scrinii epistolarum nonnulla antiquorum, quin Aristotelis fortasse, opera vertendum curavit. Thomas Aquinas, Vincentius Bellovacensis, Caroli Sancti benevolo utebantur hospitio. Aegidius Colonna Philippi Temerarii informabat filium, et universe Franco-Gallica aula academiae, Parisiis conditae, donis favebat munificentissimis.
Hujus autem paparum, imperatorumque tutelae, libros in dies magis augeri optimus erat fructus; ita ut qui primum Aristotelis organo, et Dionysii Areopagitae scriptis operam dederint, primi haberi possint Scholastici. Nec negligamus hic jam verbo memorare multos id temporis, Maurorum disciplinas Tolosae et Cardovae adire solere; Arabumque philosophiam, de qua infra uberius videbimus, quam plurimum valere, Avicennae et Averrhoïs scriptis in linguam Latinam conversis. Omnium unum in memoriam revocemus Mosen Maimonidem, cujus etiam opera, Maurorum innotuit doctrina, et qui inter Judaeorum maximos philosophos jure habetur. Quamquam Platonis scripta, et Procli libri explicabuntur, Aristotelis tamen fortuna prosperrima erit. Hic enim non tantum e versionibus, sed etiam ex ipso textu innotescebit.
Vereor ut nimis brevis sit hujus temporis conspectus: quoniam vero ad ipsum argumentum pertractandum no-
{==20==} {>>pagina-aanduiding<<}
bis properandum est, his prolegomenis diutius subsistere non licet; spero tamen fore ut ex historicis, quae attuli, initii inprimis hujus aetatis indoles catenus elucescat, quatenus opus erit, ad ipsius Scholasticismi rationem recte intelligendam. De nullius enim qualiscumque periodi philosophia umquam judicare poterimus, nisi et ejus artium disciplinarumque conditionem animadvertamus. Sed de ipsa philosophia scholastica jam videamus.

Sectio II.


Philosophiae Scholasticae Indoles.

Quod nomen Scholasticus attinet, Petronum Latinorum primum hac voce usum esse, in praefatione ad librum Tribbechovii, de doct. scholast., testatur Haureau. Postea a Quintiliano usurpata est ut ejus temporis rhetores designarentur, Serapioni etiam tributa, tamquam honorifica appellatio.
Continuo post scholas medii aevi apertas omnes, qui juventutem docerent, Scholastici vocati sunt. Quo factum est ut, recte monente Haureau, singulae eorum disciplinae hoc nomine significarentur, ut exempli causa: theologia scholastica, historia, philosophia scholastica. ‘Ita fere usus,’ ut scribit L. Danaeus, ‘communisque ratio loquendi jam obtinuit, ut qui inter pontifices homines se in religione profitentur aliorum doctores, citra convitium, aut contumeliam ullam, vulgo Doctores Scholastici vocentur. Quam appellationem nec ipsi dedignantur, nec habere per se ullam probri significationem omnes,

{==21==} {>>pagina-aanduiding<<}
facile concedunt.’ Sed haec minoris sunt momenti. Ipsius philosophiae indoles longe severiorem postulat indagationem.
Nostrum autem nemo habebit hic jam historiam narrare quae vix aut ne vix quidem a fatis Realium Nominaliumque pugnae divelli potest; quod tamen quum fere omnes concedant, minime impedit quominus Scholasticismi rationem separatim consideremus. Quaeritur enim, quodnam cum hujus philosophiae, tum theologiae fuerit principium movens. Huic quaestioni nullo modo melius responderi posse videtur, quam ipsius Anselmi verbis. In ejus libro: Cur Deus homo c. II. legimus: ‘sicut rectus ordo exigit ut profunda Christianae fidei credamus, priusquam ea praesumamus, ratione discutere: ita negligentia mihi videtur, si postquam confirmati sumus in fide, non studemus quod credimus, intelligere’ 1). His egregie conveniunt quae jam ante Anselmum dixerat Scotus Erigena: ‘Non alia fidelium animarum salus est, quam de uno omnium principio quae vere praedicantur, credere et quae vere creduntur, intelligere’ 2). Ex his jam satis elucet quae significare volui, Scholasticos nempe id in primis studuisse ut Ecclesiae intelligerent placita. Nova haec γνῶσις omnis hujus theologiae scopus erat et finis. Nec 
sane mirandum est hunc finem eos sibi proposuisse. Nullum enim discrimen adesse posse sumserunt ea inter, quae humanus doceat intellectus, et fidei placita. Sapientiam,

{==22==} {>>pagina-aanduiding<<}
illam Scotus Erigena dicit virtutem, ‘qua contemplativus animus sive humanus, sive angelicus, divina, aeterna et incommutabilia considerat.’ Hominis igitur intelligentiam divinae veritatis, ab eo sicut a caeteris, quoddam habebatur speculum. ‘Omne’ ut ejusdem Scoti verbis utar ‘omne, quod intelligitur et sentitur, nihil aliud est, nisi non apparentis apparitio, occulti manifestatio.’ Haec autem rerum divinarum cognitio minime, ut apud Gnosticos, paucis tantummodo propria habebatur, nam veram philosophiam veramque religionem verba ejusdem prorsus significationis habebant. Nec minus quam Anselmus, caeteri acquiescere potuerunt in veritate, fide tantummodo amplectenda. ‘Naturaliter,’ ut Thomas Aquinas in libro: contra gentiles 1) scribit, ‘naturaliter inest omnibus hominibus desiderium cognoscendi caussas (quae Aristotelis respondent verbis.).... Nec sistit inquisitio, quousque perveniatur ad primam caussam et tunc perfecte nos scire arbitramur, quando primam caussam cognoscimus. Desiderat igitur homo naturaliter cognoscere primam causam, quasi ultimum finem. Prima autem omnium causa Deus est. Est igitur ultimus finis hominis cognoscere Deum.’ Quantum autem hominis intellectui ad Deum cognoscendum tribueretur, perspicue docent, quae scripsit Raymundus e Sabunda 2): ‘Duo sunt libri nobis dati a Deo, scilicet liber universitatis creaturarum sive liber naturae, et alius est liber sacrae scripturae. Primus liber fuit datus homini a principio, dum universitas rerum fuit

{==23==} {>>pagina-aanduiding<<}
condita, quoniam quaelibet creatura non est, nisi quaedam littera, digito Dei scripta, et ex pluribus creaturis, sicut ex pluribus litteris componitur liber..... Sed tamen primus liber est omnibus communis, sed liber scripturae non est communis, quoniam solum clerici legere sciunt in eo. Primus liber non potest falsificari..... primus est nobis connaturalis, secundus supernaturalis.’ Hoc autem intelligendi studium, ut jam vidimus, religioso nitebatur fundamento; licet non omnes his pulcris Johannis Scoti assensi sint verbis: ‘sed haec altius ac verius cogitantur, quam sermone proferuntur, et altius ac verius intelliguntur, quam cogitantur, altius ac verius sunt quam intelliguntur, Omnem siquidem intellectum superant.....;’ omnes tamen codicem sacrum tamquam fidei normam verebantur. Neque alia ratione sese inventuros putabant veritatem, quam quae a Deo jam esset patefacta. Vera enim auctoritas, secundum eos, rectae rationi non obest, neque recta ratio verae auctoritati. ‘Ambo siquidem ex uno fonte, divina videlicet sapientia, manare dubium non est.’
Sed de ipsa Scholastica universe philosophia amplius monere non licet; longe melius erit de uno hujus aetatis videre doctore; cujus doctrinam Scholasticam rationem plane referre contendimus. De Abaelardo 1) nimirum nunc paullo accuratius dicamus. Reponit fortasse quis, Abaelardum nimis ab Ecclesia aberrasse, quam ut hujus theologiae specimen haberi posset. Quum tamen a partium studio alieni ejus doctrinam cognoverimus,

{==24==} {>>pagina-aanduiding<<}
Abaelardum non tantum non haereticum censeri posse, sed eum eandem omnino viam ad veritatem cognoscendam ingressum fuisse ac omnes, qui vere Scholastici dicantur, doctores, sponte apparebit. Accedit quod Abaelardus neutram sui temporis partem secutus sit. Ille enim neque inter Realistae, nec Nominalistae doctrinae sectatores est recensendus, ut infra ulterius exponemus. In Abaelardo igitur, quantum fieri liceat, theologiam medii aevi a philosophia sejunctam considerare poterimus, quum in aliis Scholasticis audiendis semper sit quaerendum, utrum Realistae habeantur, an Nominalistae. Postremo, hanc ob causam Abaelardum ad theologiam hujus aevi illustrandam idoneum censuimus, quippe qui Bernardum Clarevallensem mysticum, adversarium habuerit. Ex illo enim mysticismi et scholasticismi discrimine, quod apud utriusque auctores, aut saltem patronos satis acutum animadvertimus, illius quidem judicandi levitas, hujus autem vera indoles conspicua erit. De singulis autem videamus.
Petrus Abaelardus prope Sct. Nizarem anno 1079 natus, non Marti, sicut pater voluerat, sed Minervae se dedit. Omnes scholas adiit clariores. Parisiis inprimis in litteras incubuit, et Gulielmo a Campellis usus est magistro. Postquam ipse inceperat sententiam profiteri, novis dubiisque verbis Ecclesiam offendisse videtur. Bernardus Clarevallensis, omnium ejus adversariorum primus, eum damnari curavit. Versus vitae finem, animo infelici amore, odio multitudinis defesso, in Cluniacensi abbatia ultimos degit dies, et apud Petrum Venerabilem, cujus de Abaelardo post ejus mortem, anno 1142, testimonium in omnibus viri meritis

{==25==} {>>pagina-aanduiding<<}
recte ponderandis, minime negligendum videtur 1). De ipsis autem viri principiis diserte agamus. Mihi ipsi habeo quod gratuler, non opus esse ut, me tantum judice, Abaelardum summum proponam theologum. Laetor sane, Viros Clarissimos hac in re mihi assentientes habere. Hase enim, ut aliquos tantummodo memorem, in egregio opere: Kirchengeschichte, Cousin, in praeclara praefatione ad Abaelardi opera, quae ipse edidit, Arnold, in libro: Kirchen und Ketzerhistorie 2), eum prae caeteris excellentem agnoscunt. Nostrum autem erit indicare, quatenus Scholasticus revera vocandus sit philosophus. Ab Ecclesia nimirum Catholica orthodoxa perniciosus habetur haereticus. Nec Ecclesiae ita visum esse miror. Nec dissentiremus ab Ecclesiae sententia, sin arctissime cohaerere, quae antea quidem divulsa viderentur, certum nobis esset. Neque enim de Abaelardi, nec de Ecclesiae sententiam ferre poterimus theologia, 
nisi quae egregie monuit Cousin in praefatione jam supra laudata, probe teneamus.
Dicit enim 3): philosophiam medio aevo pugnam esse Christianismum ipsum inter, et formam aliunde sumtam. Omnino huic philosophiae duo insunt principia, sibi invicem repugnantia. Hominis intelligentia nempe

{==26==} {>>pagina-aanduiding<<}
eadem prorsus fruitur auctoritate, ac scriptura sacra. Quam ut tollerent discrepantiam quotquot conata instituerint Ecclesiae doctores, omnia eo duxerunt ut alterutrum negaretur. Haec pugna in Abaelardo quoque conspicua est. Sed eum ipsum audiamus. ‘Nihil esse credendum nisi prius intellectum,’ statuit. Sic enim argumentatur: ‘Si enim cum persuadetur aliud ut credatur, nihil est ratione discutiendum, utrum ita scilicet credi oporteat vel non: quid restat, nisi ut aeque tam falsa quam vera praedicantibus acquiescamus.’ Memorentur etiam verba, in quae postea vehementer saeviit Bernhardus 1): ‘Vix enim qui leviter credit, firmus in fide permansit: nec quod levitate geritur, stabilitate firmabitur. Unde et in Ecclesiastico scriptum est: Qui credit cito, levis est corde, et minorabitur. Cito enim sive facile credit, qui indiscrete ac improvide his, quae dicunt, prius acquiescit, quam hoc, ei quod persuadetur ignota ratione, quantum valet discutiat, an scilicet adhiberi ei fidem conveniat.’ Temere sane loquitur Abaelardus, suo ingenio nisus, et omnem qualemcumque auctoritatem spernere videtur. Nec suae audaciae inscius est. A teneris enim se in dialectica occupatum fuisse narrat, unde nihil sibi latere posse conficit. Ne putes autem Abaelardum secundum principia ratiocinatum esse, quae ipse posuerit. Quod si fecisset, magna revera clade Ecclesiam affecisset. Sed alteram quoque audiamus sententiam, qua audita, Abaelardum non plane sibi constare, licet concedatur necesse sit, tamen de Bernhardi controversia judicare poterimus. Addit Abaelardus

{==27==} {>>pagina-aanduiding<<}
diserte 1), ‘In quo quidem opere si culpis meis exigentibus a catholica, quod absit, exorbitavero intelligentia vel locutione: ignoscat ille mihi, qui ex intentione opera pensat, parato semper ad satisfactionem, de maledictis vel corrigendis vel delendis, cum quis me fidelium vel virtute rationis vel auctoritate scripturae correxerit. Non enim ignorantia haereticum facit, sed superbiae obstinatio’. Horum autem vim enervare studuerunt nonnulli 2) animadvertendo, Abaelardo fidem non esse habendam. Quamobrem, quaeso, ei tantummodo crederimus rationi, non vero ei scripturae auctoritatem tribuenti? Quoniam alterum alteri repugnat? Ne igitur omnem Scholasticorum theologiam, Christiano fundamento niti positivo, concedamus! De hac enim non aliter, quam de illis judicandum est. Omnis scholasticismus, sicut Abaelardus, fidem numquam debilitari posse ita sibi persuasum habuit, ut ab omnicunque rationis principio initium faciendo, per dialecticam viam, veritas invenienda esset. Quum autem unius alteriusve principii sequelae Ecclesiae theologiae oppugnare subito viderentur, ad ipsam scripturae auctoritatem continuo redire solebant, ne ab ipsa veritate deflecterent. Sic Abaelardus, in Introductione, docte agere de dogmate Christiano, disertis verbis, ut vidimus, sibi vindicat, libri vero tertii ‘Theologiae’ initio, artem dialecticam quae alterius, quam pro fide licet, procedat, vehementer impugnat, acsi orthodoxorum doctorum unus esset.

{==28==} {>>pagina-aanduiding<<}

Nunc tandem dijudicetur, utrum merito Bernhardus de Abaelardo scripserit, necne, quae legimus in ep. 188 ad Cardinales: ‘irridetur simplicium fides, eviscerantur arcana Dei, quaestiones de altissimis rebus temerarie ventilantur, insultatur Patribus, quod eas magis sapiendas, quam solvendas censuerint. Omnia usurpat sibi humanum ingenium, fidei nil reservans.’ Nec sane erat, quod Innocentium II certiorem faceret, in Francia novum vigere magistrum Theologum, ‘qui ab ineunte aetate sua in arte dialectica lusit, et nunc in scripturis sanctis insanit.’ Haec enim, ni fallimur, Bernhardi in Abaelardo vituperando culpa erat, quod non meminerit huic theologo aeque ac omni Scholasticismo eadem esse principia; quibus autem principiis doctrina Ecclesiae numquam corrumpi posset. Sacrae scripturae summa auctoritate tributa, theologis liberius de rebus sacris philosophari licuit; inprimis quum hujus temporis methodus exegetica admodum laxa esset. Abaelardus, e.c. triplex Sacri Codicis interpretandi genus adhibuit: historicum, morale, allegoricum. Quidquid enim ratio doceret, quolibet modo, sacrae scripturae effatis accommodari poterat. Nec tamen eum putetis aliquatenus semper hac scripturae nixum esse auctoritate; eam nonnumquam aliquatenus rejecisse videtur. Quaestioni, utrum Deus id solum facere possit, quod aliquando facit, affirmando respondit, licet ipse addiderit, hanc opinionem ‘paucos aut nullos (habere) assentatores et plurimis dictis Sanctorum et aliquantulum a ratione dissentire (videri).’ Quae autem Sacra Scriptura non diserte docet, traditione Christiana amplificanda, illustranda sunt. Evangelium quidem omnia continet ‘quae

{==29==} {>>pagina-aanduiding<<}
ad verae justitiae formam et ad animarum salutem’ sufficiunt; Ecclesiae progressus ad ipsius ‘decus vel salutis amplificationem,’ inserviant, necesse est. Nullus tamen alius fons veritatis, ex quo quum ha urimus, numquam falli poterimus, habendus est, quam scriptura sacra; quam, licet nonnulla continere videatur, sibi invicem adversantia, nequaquam tamen, sine magno damno, negligere possumus. Nec tantum Codici Sacro summam tribuit auctoritatem; Patres etiam Ecclesiae multum apud eum valuerunt. Libro, quod nomen prae se fert: Sic et Non, Patres Ecclesiae omnibus in rebus inter se convenisse indicare studuit. Quae apud eos a se invicem differre videantur, sicut in sacra scriptura, ex accidentibus explicanda sunt. Minime igitur audiendus est Clement, qui hunc librum ab Abaelardo nulla alia mente scriptum esse putat 1), quamut eruditionem suam ostentaret. Hic enim liber non separatim a Seholasticae theologiae indole considerari potest. Multo magis liber 2),

{==30==} {>>pagina-aanduiding<<}
Sic et Non explicare mihi videtur omnem hujus aevi rationem.
Quantum Abaelardus omnia, quae a scriptura discederent, tollere studuerit, ex iis quae de philosophis monet, facile intelligimus 1). ‘Hoc quippe loquendi genus philosophis quoque, sicut et prophetis familiarissimum est, ut videlicet, ad arcana philosophiae cum veniunt, nil vulgaribus verbis efficiant, sed comparationibus similitudinum lectorem magis alliciant....’ p. 1032: ‘si quis autem me quasi importunum ac violentum expositorem causetur, eo quod minus propria expositione ad fidem nostram verba philosophorum detorqueam, et hoc iis imponam, quod nequaquam ipsi senserunt, attendat illam Caiphae prophetiam; quam Spiritus Sanctus per eum protulit longe ad alium sensum eam accommodans, quam prolator ipse senserit.’ Quod ad haec etiam attinet, ab omni parte Scholasticus est. Ethnicam enim philosophiam Christi religioni veluti adaequare, totius hujus aetatis erat propositum.
Non opus erit ut diserte moneamus, Abaelardum nec Realistarum, nec Nominalistarum partes secutum fuisse. Utinam ex ejus scriptis nonnulla tamen afferre possemus, quibus, quod initio statuimus, ulterius probaretur! Realium et Nominalium refutatio invenitur in libro: de generibus et speciebus, cujus auctorem Cl. Cou-
{==31==} {>>pagina-aanduiding<<}
sin, Abaelardum fuisse censet. Cum eo tamen, quamquam non nisi dubitanter a summo viro discedere possumus, non facimus, post lectum Ritterum, qui omnia Cousini argumenta accuratiori examini submittens, hunc librum Abaelardo tribuendum esse negat.
Unum inprimis argumentum nullius prorsus esse momenti Ritterus satis probavit. Animadvertit enim Cousin, Gulielmum a Campellis auctoris magistrum vocari; quod minus recte monitum videtur. Gulielmus enim non auctoris tantummodo, sed universe magister appellatur, quo titulo omnes fere illius temporis doctores honorabantur. Accedit quod Johannes Salisburiensis Abaelardi doctrinam a conceptualismo accurate discernat. Deinde hujus libri genus scribendi, ut Ritterus animadvertit, ab illo, quo Abaelardus uti solet, quam maxime differt. Ex his aliisque, quae praetereo, argumentis conficiendum censet Ritterus hunc, qui dicitur de generibus et speciebus, librum, ineunte saeculo duodecimo absolutum fuisse, atque hujus saeculi placita inprimis spectare. Utrum vero Joscelinus libri, de quo nunc agimus, auctor habendus sit, non possumus dijudicare. Haec tamen Ritteri expositio minime negligenda mihi visa est, quippe quae impediat, quominus Cousinum sequamur, nonnulla ex libro: de generibus et speciebus laudantem, ad Abaelardi, quam hac de re protulit, sententiam illustrandam 1).
Haec autem suffieiant ad Scholasticae periodi indolis cognitionem. Superest ut causam quaeramus, quae ejus ortum satis explicet, deinde libere profiteamur,

{==32==} {>>pagina-aanduiding<<}
cujusnam momenti haec Scholasticorum theologia habenda sit.
Quod causam attinet, probe tenendum videtur scitum illud Viri Clarissimi Opzoomer, statuentis, in rebus moralibus nihil per se existere 1). Quod cum universe valeat, tum inprimis in philosophiae ac theologiae historia pertractanda. Omnia enim hic ita arctissime conjuncta sunt, ut quaeque periodus, quaeque schola e praecedenti explicari debeat. Lex enim quae causam inter et sequelam obtinere solet, hic quoque viget. Exemplum e vita communi petere liceat, quod nisi egregie fallor, optime, quod mihi volo, illustrare poterit. Vir ven. Heldring in memoria sua de Asylo, quod mulieribus aperuit, quae mores emendare cuperent, passim monet illas, quae omnibus libidinibus deditae, ex dissoluta conditione ad vitam, Christi amore virtutisque studio informatam, sese converterint, illas, dico, in disputatione quidem de gravissimis Christianae religionis placitis saepe quam maxime esse occupatas, ab institutenda vita vero sua ex ejus praeceptis alienas; ita ut initio saltem Christi religio, quam cognitam habeant, ad earum mores animosque mutandos nullius prorsus sit efficacitatis. Itaque dissoluta harum mulierum vita optime comparanda mihi videtur cum barbara populorum conditione, qui, medii aevi initio, Christianae doctrinae fidem habuerunt. Inculti enim acceperunt quod maxime erat excultum. Inferiores illi quod qualicunque re facile sublimius, rudes et asperi illi quod divina spirabat, fidem habuerunt. Nec valde miramur sane eorum animos ad divinum illud accipiendum non

{==33==} {>>pagina-aanduiding<<}
continuo fuisse idoneos. Mutatio, quam subierunt, nimis magna erat, nimis inexspectata; eadem fortuna, ac illae, de quibus supra egimus, mulieres, uterentur necesse erat; quod et historia perspicue testatur. Partim enim hi populi in abstrusis de placitis Christianis quaestionibus versabantur, partim a vitae communis institutione alieni, nil melius faciendum putabant, nec citius, quam pro sacris Christianis bellum suscipere: accedit quod scholastici plurimi, juvenes, vitam degissent nimis libidinosam.
Quaerenti autem cujusnam momenti haec Scholasticorum theologia habenda sit, respondemus eam in tota Christianorum dogmatum historia omnino necessariam fuisse, nunc autem, inprimis quod ejus attinet methodum et rationem, nullius esse pretii. Ante omnia Scholasticorum animadvertatur simplicitas, qua humani intellectus, ope per viam dialecticam, veritatem inventuros, quid absolute verum sit, cognituros sese putarent. Pugnam acerrimam, quae fidem inter et intellectum nonnumquam obtinet, nondum experti erant. Hac contra periodo praeterlapsa, acute distinguebatur inter ea, quae ratio et quae Ecclesia docet. Quae cum invaluisset distinctio, ab opere, quod sibi imposuerat, Scholastica theologia desistere cogebatur. Hujus distinctionis auctor fuit Gulielmus Occamus, qui Ecclesiae auctoritatem nullo modo vindicare potuit, quam rationi omnem certitudinem denegando 1). Spero fore ut Scholasticismi indoles ex

{==34==} {>>pagina-aanduiding<<}
dictis satis eluceat. Gravissimae, de qua tunc agebatur, quaestionis nondum mentionem fecimus; hanc nimirum in specimine meo tractandam mihi proposui. In antecessum autem inprimis indicare studui, Scholasticae periodo talem fuisse rationem, quae pugnae inter Reales et Nominales ansam dare deberet. Haec duo enim principia, ut quae supra dixi, perspicuitatis causa, repetam, in Scholasticorum studio vigerent necesse erat. Prius, quicquid doceat ratio absolute (objective) verum est. Ita statuerunt Realistae. Alterum, quicquid doceat ratio non universe (subjective) valet. Quae autem principia nostrum erit indicare quatenus in theologia vim habuerint. Sic ut spero, theologia Scholastica non rudis indigestaque videbitur moles inanium quaestionum, sed multo magis theatrum nobis erit, ubi per longam saeculorum seriem summi theologi vires exercerent ad aeternam veritatem, quam nos etiam quaerimus, toto animo amplectandam. Et nobis enim, sicut illis, parum illa satisfacit theologia, quae Codicem Sacrum, tamquam corpus juris habeat, quo omnes regulae legesque contineantur, quas sequi ante omnia oporteat. Longe absit ista theologia. Id contra mihi volo ut quaecumque Deus in Sacra Scriptura patefecerit, nobis propria fiant, quatenus hac in vita fieri possit. Idem ac Scholasticorum nostrum est studium, licet non eodem nitamur principio. Eorum autem conatus, etsi vani excesserint, nobis tamen indicent quaenam via vitanda, quaenam principia rejicienda sint 1).



{==35==} {>>pagina-aanduiding<<}

Sectio III.


De Realismi et Nominalismi notione.

Gravissima in Scholastica cum theologia tum philosophia quaestio, illa procul dubio jure habetur, de qua Realistae egerunt cum Nominalistis, quam nec brevius, nec melius significare potero, quam verbis utens, quae inveniuntur in praefatione ad Porphyrii Introductionem, sic sese habentibus: αὐτίϰα περὶ γένωντε ϰαὶ εἴδων, τό μέν εἴτε ὑϕεστήϰεν, εἴτε ϰαὶ ἐνμόναις ϕιλαῖς ἐπινοίαις ϰεῖται, εἴτε ϰαὶ ὑϕεστηϰότα σώματά ἐστιν ἢ ἀσώματα, ϰαὶ πότερον χωριστὰ, ἢ ἐν τοῖς αἰσθητοῖς ϰαὶ περὶ ταῦτα ὑϕεστῶτα παραιτήσομαι λέγειν βαδυτάτῃς οὔσης τῆς 
τοιαύτης πραγματείας, ϰαὶ ἄλλης μείζονος δεομένης ἐξετάσεως. Haec prima quaestio est. Accedunt duae aliae, secundum ordinem a Porphyrio constitutum: Quod si genera et species per se exsistant, quisnam eorum modus exsistendi? Utrum exsistunt extra hominem necne? Ad quas quaestiones duplici modo responderi potest, vel cum Realistis, vel cum Nominalistis. Quinam Realistae, quinam vero Nominalistae sint facile agnoscitur. Quum enim quaeritur, utrum universale per se, a rebus sejunctum, usquam extra nostram mentem adsit, ille, qui negando respondebit, nominalista, qui affirmando, realista habendus est. Realistae igitur, quum sibi constare velint, unam

{==36==} {>>pagina-aanduiding<<}
tantummodo statuant οὔσιαν adesse et summam quidem, ita ut genera et species hujus οὐσίας partes habeantur. Nominalistae contra unamquamque vocem alicui rei singulae vere existenti respondere, universalia tamen ‘flatus vocis’ dicenda esse contendunt 1).
Porphyrii autem sententia non nisi Boëthii versione innotuit, licet haec versio, ut Cousin monet, illius mentem non accurate reddiderit. Quum enim Boëthium audiamus, Porphyrius quaesiisset utrum, quod differentia, accidens, proprium vocatur, per se adsit necne. Hic autem numquam inquisivit an species et genus, multo magis an species revera exsistant et genera; an igitur genus aliquod definitum, veluti humanitas adsit, nulla singulorum hominum ratione habita. Boëthius autem omnia confundens, viam aperuit, qua duo minantur pericula. Prius quidem quod, Boëthium sequentes, omnia abstracta pro vere existentibus sumamus, alterum vero, quod, ab eo discedentes, genera omnesque species facile nihil aliud faciamus, quam res nostra ipsa ratione distinctas 2).
Haec tamen Boëthii versio minime negligenda mihi videtur, quippe quae, quamquam non ipsius Porphyrii verba accurate referens, caeteris disputationibus fuerit fundamento. Prima nimirum Scholasticorum periodo Boëthius maximam habuit vim, cui dein successerunt Martianus Cappella, et Cassiodorus. Ut melius tamen mentem Porphyrii intelligamus, non solus

{==37==} {>>pagina-aanduiding<<}
Boëthius audiendus est, at quoque Rabani attendamus verba, qui commentarii intentionem tradidit: ‘Intentio Porphyrii est in hoc opere facilem intellectum ad praedicamenta praeparare, tractando de quinque rebus, vel vocibus, genere scilicet, specie, differentia, proprio et accidente, quorum cognitio valet ad Praedicamentorum cognitionem.’ Rabanus quoque nos docet, suo jam tempore, alios adfuisse, qui Realistarum, alios qui Nominalistarum sectarentur partes. Ipse e Porphyrio duo attulit argumenta contra Reales, quibus deinceps in omni Scholasticorum philosophia saepius utebatur. His enim ex omnibus, quae memoravi, satis patebit, in Porphyrii verbis et Realium inesse sententiam et Nominalium. Illius enim verba duplici modo intelligi potuerunt 1).
Atqui hujus de rebus et vocibus quaestionis Porphyrius, ut omnibus notum est, non auctor fuit. Nec primum Scholastica periodo viri docti in duas abierunt partes. In Graeca philosophia harum litium origo quaerenda videtur. Plato nimirum et Aristoteles alterutri favit sententiae. Antequam igitur in hujus pugnae historia explicanda pergamus, tum Platonis, cum Aristotelis doctrinam, quatenus de hac quaestione philosophati sint, perstringam necesse erit. Meae autem conscius imbecillitatis, pro gravissima antiquorum philosophia, me nihil nisi prima atque incerta daturum esse lineamenta libenter confiteor. Quae cum ex Platonis Aristotelisque, tum ex eorum, qui hisce de viris

{==38==} {>>pagina-aanduiding<<}
scripserunt, lectione collegi, quam perspicue fieri poterit, lectoribus tradere studebo.
Disquisitio quid revera Plato de ideis divinis sentiret, jam ab antiquo non majoris momenti quam difficultatis habebatur. Secundum Aristotelem ideae Platonicae non conceptus tantummodo sunt, sed multo magis formae, quae ab aeterno revera exsistunt extra puram intelligentiam, ex quibus formis naturarum fit collectio, mundus archetypus vocata 1). Aristotelis de Platone sententiam Tertullianus, plurimique doctores decimitertii aevi et quartidecimi secuti sunt. Quam autem reiecerunt, ut iam monuit Haureau, Plutarchus, Alcinthus, philosophi Alexandrini, Plotinus, Porphyrius, Jamblichus, Proclus, qui cum plurimis Neo-Platonicis in: Philebo, Platonis theologiae summam inesse statuit. Quintodecimo vero saeculo Bessarion, Marsilius Ficinus, aliique contra falsam, quae tunc viguit, Platonis interpretationem vehementer sese opposuerunt; quibus assensi sunt Charpentier, Arnauld. - Marsilius Ficinus nempe, ut alios silentio praeteream, dialogum: ‘Parmenides,’ Philosophiae platonicae arcana continere putat. Addit autem, ab omni partium studio quam maxime alieni simus, 
necesse esse, ut hanc in Parmenide obtectam theologiam inveniamus. Tiedemann contra in libro: Dialogorum Platonis argumenta (p. 340), aliique hanc Ficini

{==39==} {>>pagina-aanduiding<<}
praejudicatam opinionem fictam esse vanamque contenderunt. Sic medio aevo ea, quae Plato dixisset, in occulto latere videbantur 1). Hanc ob causam pugnam, quae de Platonis doctrina inter viros doctos obtinuit, in memoriam revocavi, ut quam difficile sit recte eam definire, amplius indicarem. Adhuc enim lis sub judice est, utrum Plato ‘officinam exemplarium formarum,’ ut Charpentier admodum facete dixit, in ipsa posuerit intelligentia divina, necne.
Ad hanc quaestionem affirmando respondit Charpentier 2).
Mihi tamen, quodsi in gravissima re quid dijudicare liceat, cum e dialogo: Timaeus, tum in libris: de Republica, Platonis de theologia ejusque de ideis doctrina petenda videtur. Librorum nimirum ‘de Republica’ sexto, sub nomine ideae Boni, de summa essentia dixit, quam in Timaeo mundi tamquam patrem descripsit. Libro decimo subinde explicat, quid de ideis censendum sit, quas rerum habet exempla (ἀρχέτυπα). Omnium quorumque quae adsint, Deus unum tantummodo fecit exemplum, verbi causa unam humanitatis ideam cui singuli homines respondent. Nam optime Charpentier 3) dicit: ‘Platonicae ideae secundum suam perfectionem summam sunt in sola mente primi

{==40==} {>>pagina-aanduiding<<}
opificis Dei, nec hoc modo cadunt in existentiam rerum, sed in hac tantum deprehenduntur per imaginem, quae partibus materiae communicatur, et, in his adumbrata, res singulas efficit numero differentes.’ Materies igitur apud Platonem aeternae essentiae tamquam ὑποϰειμένον est; quae, licet omnibus praedita formis (πανδεχες) numquam suam mutare potest naturam. Sic divinae ideae, quae eaedem sunt ac aeternae essentiae ad rerum universitatem sese habent, ut imitatio ad exemplum. Quae ideae, generalissima, universalia vocatae revera adsunt, rebus tamen procreatis non veram existentiam habentibus; quamobrem Platonis mentem egregie reddidisse videtur Cousin monens, genera et species, post quam cum rebus visibilibus sese conjunxerint, licet ab iis non separata, omnino tamen separanda esse.
Exemplum autem, quo ipse usus est Plato 1) afferamus, ut rem amplius illustremus. Oculus lucem recipit, ac de luce testatur, minime tamen ipsa lux est, nec ejus auctor. Helios autem luce omnia perfundit, omnibusque colorem praebet et formam visibilem. Sic Idea causa boni. Per eam tantum discrimen adest bonum inter et malum. Ut oculus de luce, sic de Idea mens testatur. Ut, occidente sole, omnes evanescunt colores, omnesque visibiles formae, sic, idea in mundo adesse cessante, omnis boni malique notio una cum ea tolleretur. - Idea igitur revera adest extra facultatem, qua eam cognitam habemus. Qui solem aut lucem cognoscere cupiat, non oculi indagationem adibit, neque igitur ad ideam, ad veram essentiam inspicien-
{==41==} {>>pagina-aanduiding<<}
dam, mundus visibilis consulatur. Idea omnia quidem procreavit; quid autem procreaverit non conditio est, sine qua ipsa non exsistat. Huic respondet distinctio, quam fecit Plato inter varios cognoscendi modos, quos appellat: αἴσθησις, δόξα sive πίστις, διάνοια, νόησις. Notiones autem, quas νόησις informat, minime a rebus visibilibus abstrahuntur, multo magis nostro ingenio propriae sunt, atque de iis, quae experientia cognoscuntur, judicare debent.
Alia Aristoteli erat sententia. Non eodem ac Platonis principio, ejus nititur philosophia; neque ex ideis supra mundum elatis, aeternis, divinis cognitionem petit, sed ex rerum, qua late patet, universitate. Platone omnium, quae viderit, aeternam essentiam tamquam normam habente, nulla Aristoteli talis adesse potuit norma. Quid adsit, tantummodo apud eum quaeritur. Empirice igitur procedit. De distinctione ideas inter et ea quae exsistunt scribit Aristoteles 1), ‘ἄτοπον δ᾽ἄν ϕανείη ϰἂν εἴτις ἑϰάστῳ ὄνομα δεῖτο τῶν τί ἦν εἰναι· ἔσται γὰρ ϰαὶ παρ᾽ ἐϰεῖνο ἄλλο, οἷον τῷ τί ἦν εἶναι ἵππῳ ἔτερον. ϰαίτοι τί ϰωλύει ϰαὶ νὖν εἶναι ἔνια εὐθὺς τί ἦν εἶναι; ἀλλὰ μὴν οὐ μόνον 
ἓν, ἀλλὰ ϰαὶ ὁ λόγος ὀ αὐτὸς ἀυτῶν, ὡς δῆλον ϰαὶ ἐϰτῶν εἰρημένων οὐ γὰρ ϰατὰ συμβεβηϰὸς ἕντο ἑνὶ εἶναι ϰαὶ ἕν· ἔτι εἰ ἀλλὸ ἒσται, εἰς ἄπειρον εἶσιν τὸ μέν γὰρ ἔσται τί ἦν εἰναι τοῦ ἑνός, τὸ δὲ τὸ ἓν, ὥστε ϰαὶ ἐπ᾽ ἐϰείνων ὁ αὐτὸς ἔσται λόγος; ὄτι μὲν οὖν ἐπὶ τῶν πρώτων ϰαὶ ϰαθ᾽ αὑτὰ λεγομένων τό ἑϰάστῳ εἶναι 
ϰαὶ ἕϰαστον τὸ αὐτὸ ϰαὶ ἕν ἐστι, δῆλον.’ Hinc etiam sequitur Aristotelem res quae exsistunt, ex ideis procreatas esse, negare. Capite septimo nimi-
{==42==} {>>pagina-aanduiding<<}
rum pergit, verbis, quae sic, ut spero, non male reddemus: Omnia quae procreentur, alia natura, arte aut fortuna alia, fiunt. Quod autem procreat ejusdem naturae est ac quae ex illo procreantur. Ita homo gignit hominem.
Ideae igitur nihil omnino procreant, quum universalia non tamquam essentia exsistant, nec principia esse possint 1). Non tantum a mundo visibili toto uno, sed a singulis partibus cum Aristotele initium faciendum est. Bene tamen teneamus, Aristotelem non tam Platonis adversarium; quam discipulum fuisse, licet multis nominibus, a magistro discederit. Quum enim Aristoteles annos decem et septem natus, Athenas se contulisset, philosophiae scholisque Platonicis totum se dedit; numquam vero, quod nonnulli dictitant, Platoni aemulatus est. Quae idcirco moneo, quoniam non ita acute inter ambo praeclaros viros distinguendum mihi videtur, ut nulla omnino inter eorum placita obtineat similitudo. Aristotelis autem philosophiam tantummodo veluti perstringere potuimus, quia minus etiam quam Platonis, me quidem judice, theologi medii aevi illam intellexerunt doctrinam; deinde quoniam Realismus magis sibi constitit, quam Nominalismus, quem alium dicimus undecimo saeculo, alium quarto decimo, ut infra videbimus.
Haec, quam breviter explicuimus, cum Platonis, tum Aristotelis doctrina, magnam procul dubio exseruit vim in periodi Scholasticae Theologiam. Longe tamen majoris fuisset momenti, quodsi ab initio inde magis innotuisset. Scholasticis enim omnia Academici

{==43==} {>>pagina-aanduiding<<}
et Peripatetici scripta adire non continue contigit. Per longum nimirum tempus, primas tantummodo partes Aristotelis libri, qui Organon vocatur, cognoverunt. Artem dialecticam maximam partem hauserunt e Boëthii commentationibus. Tertiidecimi primum saeculi initio caetera Aristotelis scripta magis magisque divulgabantur. Praeter tractatus de logica, vetus versio, cujus auctor Victorinus fuisse videtur, Porphyrii Isagogen in lucem posuit. Quae quum vera sint, non diserte sententiam refutare opus est eorum, qui tantum Aristotelem Scholasticis philosophis notum fuisse dicant. Platonis enim fortuna ex uberioribus fontibus iis affluit. Ne alios Ecclesiae Patres memorem, unus tamen laudandus est Augustinus ϕιλοπλάτων. Saeculo undecimo et duodecimo Platonis placita longe majorem, quam Aristotelis habuerunt auctoritatem. Timaeus sedule legebatur; et tertio decimo saeculo, Arabum scriptis omnia Platonis innotuerunt opera.
Quum de singulis viris, temporibusque viderimus, de varia Aristotelis et Platonis fortuna accuratius constabit. Sufficiant quae diximus ad probandum, ipsos Graeciae philosophos non nisi per versiones et commentationes, Scholasticae imperasse doctrinae. Boëthius igitur quodammodo vinculum haberi potest, quo antiquiora et recentiora tempora conjungebantur. Ille enim, Christianus aeque ac Latinus, ut Cousin recte monet, ea ex graeca vertit philosophia, quae barbaram Christianorum conditionem quodammodo informare possent. Eo autem quod versionibus plerumque usi sunt Scholastici, quum admodum paucis liceret ipsum codicem Graecum inspicere, factum est ut longe minus

{==44==} {>>pagina-aanduiding<<}
adsit discrimen Platonem inter et Aristotelem, quam deinde inter Reales obtinuerit et Nominales; quod etiam animadvertisse videtur, quem jam supra laudavimus, Charpentier, Aristotelis scripta nullum continere locum probare conatus, ubi universalia puros vocet conceptus, quem sequitur Haureau. Nova igitur quaerenda est formula, quae non tam Platonis Aristotelisque doctrinae, quam Realium et Nominalium respondeat sententiae. Quam ut inveniamus, quodammodo usui esse possunt, quae in fine Salaberti libri ‘Nominalisme vengé’ minime rejicienda, legimus de magnis duabus Scholasticorum scholis: ‘Illi doctores Nominales dicti, qui non multiplicant res principales significatas per terminos secundum multitudinem terminorum; Reales qui contra res multiplicandas esse contendunt secundum multitudinem terminorum. Verbi caussa Nominales dicunt quod deitas et sapientia sunt res una et eaedem omnino, quia omne, quod est in Deo, Deus est; Reales autem dicunt quod sapientia divina distinguatur a deitate.’ Quaeritur fortasse quomodo ita temere Scholastici graecae illi philosophiae sese dederint, ut fere omnes ex ea penderent. Quod Platonem attinet, quem secuti sunt Realistae, optime respondebimus cum Viro Cl. Cousin 1), 
Christianismum probente viguisse, faventibus ideis Platonicis.

{==45==} {>>pagina-aanduiding<<}

Quamquam enim Rittero facile concedimus, singula Platonis placita Ecclesiae doctrinae nonnumquam maxime repugnare, amimadvertimus tamen, omnem hujus philosophi rationem Christianae Theologiae favere, ita ut qui Ecclesiae fideles essent filii, plerumque etiam, magis minusve Platonis sectatores jure haberentur. Quid? vel ob eam ipsam, quae Academiae inter et Ecclesiae dogmata obtinuit, discrepantiam, libere et sine metu ut a vera via aberrarent, Platonem audire ausi sunt. Aristotelica philosophia magis tamquam methodo utebantur Scholastici, qua ad theologiae studium melius praepararentur. Organon enim ante omnia cognoscere studebant. Accedit, quod jam Boëthius, Cassiodorus, Johannes Damascenus magni eum fecissent; nec animadvertere neglexerunt apud Arabes hanc philosophandi rationem cum doctrina religionis positiva optime convenisse. Uterque igitur, Aristoteles Platoque omni Scholasticorum studio, nedum adversabantur, sed perquam utiles erant; ita ut eorum vim et auctoritatem quum tollas, philosophia, nec minus hujus aevi theologia vix aut ne vix quidem cogitari possit. Nec huic sententiae repugnat, quod versus rerum Ecclesiasticarum instaurationem, theologia ita fuerit inquinata ut, veluti Augiae stabula, lueretur necesse esset 1).

{==46==} {>>pagina-aanduiding<<}

Antequam tamen ad ipsum argumentum tractandum transeamus, verbo memorare simulque refutare sententiam liceat, quae, quum vera esset, a proposito facile me dissuaderet. Putat enim Ritterus 1) Realium et Nominalium litem minime ad praecipuas hujus periodi pertinuisse quaestiones. Ipsi cum temporis indole et ratione haec duae scholae non cohaesisse videntur, nec cum philosophia de Deo commune quid habuisse. Quanti Ritterum faciam, quippe qui de philosophiae historia optime meritus sit, non opus est ut diserte dicam. Quicumque egregium ejus opus ‘Geschichte der philosophie’ attente legerit, neque insignis doctrinae laudem, neque iucundae perspicuitatis profecto ei recusabit.
Quomodo tamen summus ille vir, qui simul philosophi nomen jure sibi vindicat, haec, quae memoravi, scribere potuerit, me non intelligere, ex intimo animo confiteor. Nam argumentum quod attulit, ut suam probaret sententiam, numquam, nisi omnia me fallunt, in philosophiae tractanda historia valet. Ita fere ratiocinatur: Scholastici quum de placito aliquo agerent Christiano, in una aliave proferenda sententia, se ex alterutro, Nominalium aut Realium, pependisse principio, numquam agnoverunt; acsi ullus, me hercle, theologus in Kantii, aliusve cujusdam philosophi schola informatus, se id quod sentiat, sentire dixerit, quoniam philosophus, quem habuit magistrum, ita eum docuerit, nec aliter. Posteritati tantummodo, si quid video, plerumque contingit de principiis, quibus theologia cujusnam temporis nixa sit, dijudicare. Licet Scholastici nullius prorsus

{==47==} {>>pagina-aanduiding<<}
philosophiae sibi conscii fuissent auctoritatis, vel sic tamen singulorum, quae docuerint, dogmatum originem in Platonis, vel Aristotelis, sive magis in Realista vel Nominalista doctrina quaerere possumus, atque nonnumquam debemus; nisi forte contrarium nominatim indicassent. - In hac autem Ritteri opinione refutanda diutius occupatum esse, non licet, quum totum specimen, praeter alia, id in primis sibi velit ut Realium Nominaliumque doctrinae, in Theologiam, indicet vim et efficacitatem.


Sectio IV.


De Periodi Scholasticae divisione.

Scholastica philosophia in tres universe dividi solet aetates. Hujus divisionis auctor est Lambertus Danaeus, quem secuti sunt Aestedius, Hornius, Bruckerus. Scribit enim Danaeus: ‘Ipsius Theologiae scholasticae triplex aetas est observanda. - Veteris scholasticae Theoogiae initia a Lanfranco Papiensi..... coeperunt; sed ea durasse postea videtur usque ad Albertum Magnum pene per annos 200...... Media scholastica coepit ab Alberto Magno (1220) et durat usque ad Durandum de Sancto Porciano qui vixit 1330...... Denique impurior quaevis doctrina..... publice.... introducta est...... Haec aetas habuit Joannem de Regno,..... Joannem Capriolum, Petrum de Aliaco, Joannem Gersonem, Gabrielem Bielem,

{==48==} {>>pagina-aanduiding<<}
et similes alios: ac tandem Eckium ilium sophistam, ac Genebrandum......’ Cousin tamen alia utitur divisione; ‘1o. a saeculo XImo - XIIImum usque ad universitatem Parisiis conditam, 2o. a saec. XIIIo - XVo. virilitatis aetas; 3o. a saec. XVmo. usque ad finem saec. XVImi. tempus ejus interitus.’ Tennemannus alia procedit ratione, quatuor nimirum aetates discernendas esse putans, virumque Cl. Rousselot sibi assentientem habens.
Nec viri Cl. Ceriseni divisio ipsius de rebus et vocibus pugnae multum habere videtur, quo se commendet; ita ut multo magis cum Haureau faciamus, duas tantummodo observante aetates; priorem quidem, quae ab Alcuino initium facit, ab eo inde et ineunte saeculo tertiodecimo desierit; posteriorem, quae pertendit usque ad Gersonem. Quas inter aetates magna nimirum obtinet similitudo. Eadem, ut videtur, ratione coepta ac finita est; quod tamen infra uberius explicandum erit.
Haec ita perspicua sunt ut diserta demonstratione non indigeant. Luculentissime patebunt, ipsa pertractata historia.




{==49==} {>>pagina-aanduiding<<}

Periodus prima.


A Scoto Erigena ad Johannem Sarisb.

Caput II.


Pugnae historia usque ad abaelardum.

Sectio I.


Rabanus Maurus. Scotus Erigena.

Rabanus Maurus 1) anno 774 sive 776 natus, licet aacrae Scripturae interpretantae magnam dederit operam, copioseque de universo scripserit, Isidorum, Bedamque secutus, vel sic tamen minime suus fuisse videtur, neque ejus mentionem diserte facere opus est. Nominalista autem erat; quod satis patet ex libro de Porphyrii Isagoga, qui, quamquam Rabani adversarii non nominatim designantur, jam multos, id temporis in Realismi abiisse partes, nos certiores reddit; inter quos Johannem Scotum Erigenam primum

{==50==} {>>pagina-aanduiding<<}
fuisse satis constare videtur. Hic igitur summus philosophus, Platonis flagrans amore, neque ullo Realium placito cedens, ante omnes laudandus est, quippe de cujus doctrina quaeri possit.
Ut levius argumentum primum afferamus omnino animadvertendum est Erigenae doctrinam realisticam jam in nominum mutatione, quibus Aristotelis designantur praedicamenta, conspicuam esse; ut jam monuit Haureau Quae enim nomina apud hunc sic obvia:
‘οὔσια, ποῖν, ποσὸν, πρόςτι, ϰεῖσθαι, ἔχειν, ποῦ, ποτὲ πράττειν, παθεῖν.’
apud ilium leguntur:
‘οὔσια, ποίοτης, ποσότησ, πρόςτι, ϰεῖθος, ἕξις, τόπος, χρόνος, πράττειν, παθεῖν.’
Longe vero majoris momenti, ad eum revera realistam fuisse probandum, sunt verba, de div. nat. lib. I. c. XXIX: ‘Nihil aliud esse video, in quo naturaliter inesse οὔσια possit, nisi in generibus et speciebus a summo usque deorsum descendentibus, hoc est a generalissimis, usque ad specialissima, id est individua, seu reciprocatim sursum versus ab individuis ad generalissima.’
Quid autem οὔσια apud eum significet, non in occulto latet. Nam ‘Essentia,’ ut legimus de div. nat. lib. I, c. XXII, ‘in omnibus esse videtur, sine qua esse non possunt, et tamen per se suum locum obtinet. Quod omnium est, nullius proprie est, sed omnium eommune. Et dum in omnibus subsistat, per se ipsum propria sua ratione esse non desinit.’ Addit omnia praedicamenta veram habere essentiam, unde conficit: ‘Quidquid in omni natura vel sensu corporeo percipitur, seu intellectu consideratur, nihil aliud est nisi quoddam accidens incom-
{==51==} {>>pagina-aanduiding<<}
prehensibile per se uniuscujuscunque essentiae, quae aut per qualitatem, aut quantitatem, aut formam, aut materiam, aut differentiam quamdam, aut locum aut tempus agnoscitur, non quid est, sed quia est.’
Hanc autem Realium doctrinam in singulis ipsius placitis reperiemus. Nec sane mirandum, theologum ita sensisse, qui non tantum Platonem philosophantem de mundo habuerit maximi, atque Augustinum sedulo sectatus sit, in primis vero Dionysium Areopagitam diligenter legerit, quin etiam in Latinam converterit linguam. Quaeritur fortasse, quisnam ille fuerit Dionysius Areopagita? Rem non altius repetere licet, quam a Michaele, Orientis imperatore, quem omnia Dionysii manuscripta Ludovico (le Débonnaire) tradidisse, satis constare videtur. Sexti saeculi initio primum haec Ecclesiae innotuerunt scripta, quorum tamen authentiam Hypathius in dubium vocavit 1) In libris de Nominibus divinis et de Hierarchia Coelesti, multa inveniuntur quae Alexandrinam spirant philosophiam. Maximus, quem sicut Gregorium Nyssenum colebat Scotus Erigena, in Areopagitae veluti arcana eum introduxit; ita ut quodammodo ex Alexandrinis, Areopagita et Maximo pependisse dici possit. Nec tamen ab eo laudem abjudicare possumus, multis capitibus, prae omnibus, qui ejus tempore floruerunt, eum excelluisse 2).
Gravissimum, quod scripsit, opus est: περὶ ϕυσεῶν

{==52==} {>>pagina-aanduiding<<}
μερισμοῦ, (primum Oxoniae editum anno 1681) quae Scoti divisio naturae deinde inclaruit. Attamen jam Colebrook miram aliquam interesse similitudinem animadvertit hanc inter et illam distributionem, quae apud nonnullos Indorum philosophos ex Sankhyae schola profectos, invenitur; nisi forte quartum membrum excipiendum sit: ‘non naturans nec naturata.’ Viam autem adhuc frustra quaerimus, qua haec Indorum philosophia ad Scotum Erigenam pervenerit. Praestat igitur eum hujus divisionis verum auctorem habere; quod non parum confert ad praeclari viri dignationem. Haec vero hactenus. Videamus igitur utrum realistica doctrina in ejus theologia conspicua sit; quod jure faciemus, quum ipse veram religionem et veram philosophiam easdem plane res habuerit.
Quamquam affirmat, nisi ipsa lux initium nobis patefecisset, nostrae ratiocinationis studium nulli usui fore, putat tamen, ‘animae purgatae per actionem, illuminatae per scientiam, perfectae per theologiam motum, quo semper circa Deum incognitum volvitur, ultra et suam et omnium rerum naturam ipsum Deum omnino absolutum ab omnibus, quae et dici et intelligi possunt, nec non omnibus, quae nec dici nec intelligi possunt, et tamen quodammodo sunt,’ intelligere. Qualem autem Deum esse censet? Priusquam huic gravissimae quaestioni respondeamus, paucis exponamus necesse est, quid, quum sibi constare velint, Realistis de Deo sentiendum sit. Realistae, ut jam vidimus, in universalibus tantummodo essentiam adesse existimant, individua contra, proprio sensu, non existere. Nihil autem tale universale est, quod omnia amplectatur. Individua continentur speciebus,

{==53==} {>>pagina-aanduiding<<}
species generibus, genera autem eo, quod magis etiam sit universale. Generalissimum quid esse debet quod, omnium rerum fundamentum, omnium principium sit. Illud principium Deus habetur; unde sequitur primum, Deum generalissimum esse, deinde eum solum veram habendum essentiam.
Quum vero Deus solus exsistat, omnia quae extra eum adesse videantur, revera in eo lateant necesse est; alioquin vera existentia non fruerentur. Deus igitur ἒν ϰαὶ πᾶν. Pantheïsticam de Deo notionem Realium doctrinae propriam esse, ex dictis, credo, sponte patebit. Quod, ut universe, sic quoque de Erigenae theologia valet. Sed et eum ipsum audiamus. ‘Essentia ergo dicitur Deus, sed proprie essentia non est, cui opponitur nihil, ὑπερούσιος igitur est, id est, superessentialis, item bonitas dicitur, sed proprie bonitas non est, bonitati enim malitia opponitur, ὑπεραγαθὸς, plusquambonus et ὑπεραγαθότης, plusquambonitas’ 1). Nec tantum omnes qualitates a Deo abjudicat, quod cum fecisset, tam sublimem de Deo notionem habuisse dici posset, ut nullum prorsus attributum ei satisfaceret, sed etiam Deum nequaquam esse docet, exsistentiae nimirum non-exsistentia opposita. Haec jam cum theïsmi principiis minime conveniunt. Theïstae enim, si quid video, essentiam, bonitatem ceteraque attributa non a Deo sejungunt, acsi iis per se existentibus, contrarium quid opponi possit: multo magis autem omnes attributa Deo ita propria esse ducunt, ut, his sublatis, Deus cogitari nequeat. Neque in Deo bonitatem, aeternitatem esse,

{==54==} {>>pagina-aanduiding<<}
sed Deum ipsum bonum, aeternum, sapientem ferunt; Deo vero bono, sapienti, aeterno, Deum opponi malum, insipientem plane absurdum esset; nam Deus Deus esse cessabit, suam naturam absolutam, perfectam mutans. Illa igitur Dei definitio Realistica est, nec minus Pantheïstica jure habetur. Qui enim Deum ex attributis cognoscendum esse negat, scripserit necesse est, eodem, quod supra laudavimus, capite: ‘Ratio vero in hoc universaliter studeat, ut suadeat rectisque veritatis indagationibus approbet, nihil proprie de Deo posse dici, quum superat omnium intellectum omnesque sensibiles intelligibilesque significationes, qui melius nesciendo scitur, cujus ignorantia vera est sapientia.’
Unde sequitur nos non tantum Deum nequaquam cognitum habere, sed ne extra res visibiles quidem eum revera adesse. Frustra enim quaeritur quid supersit, omnibus Dei sublatis attributis, ut fecit Erigena, aliud attributum contendens alii esse oppositum. Quod luculenter quoque apparet ex iis, quae libro tertio legimus: ‘Videsne quemadmodum totius universitatis conditor primum in divisionibus obtinet locum? Nec immerito, dum sit principium omnium et inseparabilis ab omni diversitate quam condidit, et sine quo consistere conditor non potest. In ipso enim immutabiliter et essentialiter sunt omnia, et ipse est divisio et collectio universalis creaturae, et genus et species, et totum et pars.....’ Postquam deinceps monadis numerorumque rationem cum illa comparavit, quae Deum inter et universum intercedat, sic pergit: ‘Cum igitur totius universitatis divisio ab ipsius causa et creatrice incipiat, non eam veluti primam partem, vel speciem debemus intelligere, sed ab ea

{==55==} {>>pagina-aanduiding<<}
omnem divisionem et partitionem inchoare; quoniam omnis universitatis principium est, et medium et finis.’ Hunc quoque librum tertium adeat, quicumque scire velit, quid de primordialium causarum serie, docuerit Erigena quam ‘solus investigator sanctus Dionysius Areopagita in libro de divinis nominibus, aptissime disposuit.’ Quum vero omnes proprietates a Deo ita distinguantur, ut et ‘superessentialis’ habeatur, nec tamen dici possit extra universum locum obtinere, nusquam reperietur Deus, nisi in omnium, quotquot adsint, rerum conjunctione. Similium igitur similitudo, dissimilitudo dissimilium est, ‘haec omnia pulcra ineffabilique harmonia in una concordia’ colligens. Quid plura? Johannem Scotum eandem ac postea Spinozam, licet alïis verbis, professum esse sententiam vix aut ne vix quidem quisquam facile negare poterit; inprimis quum eum aperte, ambagibusque remotis, quaerentem audias: ‘Num negabis creatorem et creaturam unum esse?’
Ex hac autem, quam de Deo protulit, sententia, alia de rebus nimirum moralibus sequatur necesse est. Notiones enim de Deo, ejusque ratio ad universum arcte cohaerent cum illis, quas de bono maloque foveamus. Nec immerito recentiores dogmatici fere omnes a theologia initium fecerunt, ut deinde ad anthropologiam procederent. Quamquam oporteat ut Erigenam theologum fuisse Scholasticum meminerimus, quem semper sibi constitisse exspectare non possumus, ea tamen quae de peccato monuit, admodum egregie conveniunt cum ejus de Deo doctrina, ita ut haec illis illustrentur, quin etiam confirmentur. Nam cum Deum oppositorum oppositionem, contrariorumque contrarietatem dixerit, pec-
{==56==} {>>pagina-aanduiding<<}
catum, ut universe malum, revera adesse, censere non potuit. Nec sane miramur eum, licet malum et negative et positive, tamquam ‘perversum dominationis appetitum,’ definiisset, scripsisse: ‘Multa praescit Deus, quorum non est causa ipse, quia substantialiter non sunt.’ Quodsi enim cum Realista Erigena Deus omnium rerum causa sic habeatur, ut causa non sine effectu, neque effectus sine causa, factor non sine facto, nec hoc sine illo cogitari possit: aut Deus ipsius mali auctor dicendus est, aut species tantummodo mali adsit necesse est. Tertium non datur. Deus vero mali auctor esse nequit, quippe quod summae ejus perfectioni quam maxime adversetur; malum igitur non adest, nisi specie; quum enim vel sic quidem revera exsistat malum, adest aliquid, quod ex summa, generalissimaque essentia derivari nequeat; ex qua, secundum Realistarum principium, omnia esse derivanda initio statuimus. Malum igitur substantialiter non est; nam quae in rerum universitate opposita sibimet videntur atque contraria et a se invicem dissona, in generalissima ipsius universitatis harmonia considerata, convenientia consonaque sunt 1).
Quaeritur vero quomodo malum illud accidens ita hominibus insit, ut primae conditionis puritas vix aut ne vix quidem permanserit; licet enim Realistis concedamus quicquid malum sit, non revera adesse, superest tamen ut illustretur, quanam ratione peccatum nedum omnibus proprium sit, sed etiam quamdiu genus humanum vigeret, magis magisque incresceret? Quibus urgentibus quaestionibus Realista facile respondere potest. Liberum arbitrium enim

{==57==} {>>pagina-aanduiding<<}
Scotus Erigena sic ab ipso homine sejungit, ut eorum quae illud perficiat, ipse homo nequaquam reus censeri possit. Quod diserte patet ex iis, quae de peccati retributione Scotus sensit. Quem cum audimus, non ipsi homini, sed liberae voluntati poenae infliguntur. Creatura enim a Deo profecta, non est quod alicujus delicti poenas solvere debeat. Quodsi omnino culpa adsit, liberae voluntati tribuatur. Quum autem libera illa voluntas, ab homine sejuncta, puniri nequeat, e doctrina Erigenae necessario sequitur, omnes tandem salvos fore. Quod vero placitum, Ecclesiae Theologiae sapienter ratione habita, non nisi quodammodo obtectum docere ausus est. Conjecit nempe ‘non substantiam ejusque qualitates gehennali flamma torquendas, sed sensum patientis et animum reluctantis aeterna miseria luctaturos’ 1) Cui sententiae aliam addidit, qua naturam contendit non ‘in omnibus aequaliter beatam, sed in omnibus morte et miseria liberam’ futuram esse. Reponet fortasse quis, liberam voluntatem in doctrina pantheïstica nullum obtinere locum. Quum enim ipse Deus ‘similium similitudo, dissimilitudo dissimilium’ sit, nec non omnium, quae sibi adversari videantur, harmonia, nihil omnino adest quin necessarium. Deus ita omnibus moderatur ut ‘creatricem sapientiam si ab omnibus subtraxeris, in nihilum omnino redigentur.’ Maximi igitur momenti jure haberi potest inquirere, quid hac de re monuerit Scotus. Omnem autem spem nostram fefellit. Per inanem enim verborum lusum expedit, quae explicare debuisset. Non ipsa libera voluntate, ut monet, sed liberae voluntatis

{==58==} {>>pagina-aanduiding<<}
abusu peccamus. Haec autem verba nihil omnino significare, quisque sponte agnoscet. Liberae enim voluntatis abusus, notio est sese ipsa tollens. Quicumque revera ex mente Scoti liber habeatur, is libertate sua abuti nequit, quod quidem potuisset omnino, quibusdam voluntati finibus impositis.
Sed, ut haec missa faciamus, ipsam ejus de libero arbitrio definitionem paullo accuratius animadvertamus; de praed. c. 4, § 3, scripsit: ‘...ne sic defendatur liberum arbitrium, ut ei bona opera sine Dei gratia tribuantur, nec sic defendatur gratia, ut quasi de illa securi mala opera diligantur.’ Quae definitio, si quid video, magis negativa quam positiva habenda; quid igitur de libero arbitrio revera censendum sit, minime docet. Scotum quidem non invenisse quae adhuc usque frustra quaeruntur, non est quod valde miremur. Hanc ob rem tamen hujus definitionis mentionem feci, ut, omnem libertatem moralem, in doctrina Scotiana, pessumdari, in memoriam revocarem; qui ab initio inde a mundo Deum non ita distinxerit, ut hic sine illo adesse possit, nec Deum deinde proposuerit mundum liberae voluntatis motu procreantem, numquam ad veram hominis libertatis notionem perveniet, qua sublatâ nulla virtus, neque ullum bonum morale cogitari potest. Sic quoque de Scoto Erigena valet, quod de Spinoza egregie scripsit Herbart 1): ‘Et in alto bonum, et in profundo malum desideratur, nihil praeter id quod omnium sit generalissimum, in intima hominis invenitur conscientia.’
Quamquam plura adsunt, quibus Scoti theologia

{==59==} {>>pagina-aanduiding<<}
quatenus e Realistarum principio pendeat, uberius illustraretur, hic tamen subsistendum est. Ad ea, quae nunc diximus, procedente historia, nonnumquam revertemur. Erigenae vero valedicere, antequam meritas justasque ei tribuerimus laudes, non licet. Omnium fere sui temporis primus, paucis tantummodo doctrina cedere debuit. Caeterum, quidquid de ejus theologia judicandum videatur, id semper tenendum est, Scotum Erigenam, historiae saltem ratione habita, floruisse, priusquam pugna Realistas inter et Nominalistas incepisset; quocirca facile non omnia praevisit, quae postea e principio effecerunt Realistae.

Sectio II.


Gerbertus Berengarius. Lanfrancus.

Quemadmodum Scoti doctrina nobis pantheistica visa est, sic quoque historia illud affirmat judicium. Quum enim de philosopho aut theologo judicare velimus, non tam aequales, quam qui postea floruerint, consulendi sunt. Hi, ni fallor, idonei erunt, ad remotioris aetatis doctrinam probe aestimandam. Omni enim qualicunque principio, quodam temporis opus est intervallo, ut ejus effectus conspicui fiant. Laetor sane, quod ea attinet quae de Erigena scripsi, Henricum (d'Auxerre,) Haimonis discipulum, mihi assentientem habere, qui ipsius Scoti theologiam deduxit a Deo cum mundo, pantheistica ratione, conjungendo. Henricus, inter conceptu-
{==60==} {>>pagina-aanduiding<<}
alistas, (de quibus infra uberius videbimus), magis etiam quam inter nominalistas, jure recensetur. Genus de animali praedicandum jubet non secundum rem (i.e. substantiam) sed ‘designativum nomen esse animalis..... similiter nec species dicitur de homine secundum id quod significat, sed juxta illud quod de numero differentibus praedicatur.’ Deinde autem diserte monet: ‘rem concipit intellectus, intellectum voces designant; voces autem litterae significant.’ Hic etiam continuo patet, quod hujus periodi historia saepius docere videtur: Realium nimirum et Nominalium partes illo ordine non raro sibi successisse, ut post Realistam magistrum, Nominalista floruerit discipulus. - Ceteroquin non est quod de Henrico uberius dicamus, cujus theologia minoris fuit momenti; nec plura memoranda videntur de Gerberto, qui sese eclecticum praestare conatus est, immo Platonem et Aristotelem in harmoniam conferre studuit. Huic operi, temere suscepto, minime par erat, quum nec Categorias, nec Timaeum satis cognitum haberet; quo factum est ut deinde in 
Platonis abierit partes. Quod sane probent, ut alia praetermittam, quae de arithmeticis divisionibus docuit Gerbertus. Non enim artem illam arithmeticam humanis machinationibus factam, ab auctore vero omnium artium, naturae rerum impressam esse censet. Multis tamen nominibus inclaruit; praeclaris scholis interfuit, quin etiam papalem occupavit sedem. Opus autem quod scripsit: Rationali et ratione uti, cum Bernhardo Pezio, Cousin longe minoris momenti habeo, quam Cl. Haureau visum est.
Nec tamen negligamus, eum exeunte saeculo floruisse decimo, quod ‘sui asperitate ac boni sterilitate

{==61==} {>>pagina-aanduiding<<}
ferreum, malique exundantis deformitate plombum,’ a Baronio vocatur. Hujus barbaries ratione habita; unus in paucis laudandus est Gerbertus, quippe qui non solum suae aetati multum, sed etiam posteritati profuerit. Eo enim Fulbertus magistro usus est, ineunte saeculo undecimo, omnibus praecellens doctoribus. Multos clariores informabat discipulos, quorum omnium Berengarius maximus est habendus. De ipsius autem Berengarii doctrina, quatenus nostra ejus intersit, accuratius videamus. Inter perniciosos haereticos habebatur Berengarius, de quo quaevis mirabilia narrabantur. Nominalista nimirum erat, quod gravissimum attinet Ecclesiae placitum; ut eum proprie fuisse nominalistam, in una tantum quaestione versantem, egregie dixit Cl. de Rémusat. Quaestio enim de sacra coena tunc maxime agitabatur; nec miramur sane Scholasticos hoc quidem placitum ante omnia animadvertisse. Duplici sensu verba, quibus hanc solemnitatem instituit Dominus, accipiebantur. Quae duplex interpretatio Nominalismi et Realismi pugnae plane rationem retulit. Nam Christi corporis eandem ac panis Realistae habuerunt essentiam, ita ut edentes una cum pane Christi fruerentur corpore. Quum videlicet quicquid individuum sit, a Realistis accidens quaedam essentiae censeatur proprietas, quamobrem, vel qualitatibus pereuntibus, substantia integra manere possit, in corpus Servatoris singuli panes facile mutantur. Quae mutatio, alio verbo, transsubstantiatio appellatur. Huic vero Realistarum sententiae maxime sese opposuit Berengarius, qui, ut universe in theologia philosophiam valere jussit, in hac transsubstantiationis doctrina impugnanda, dialectice

{==62==} {>>pagina-aanduiding<<}
versatus est 1). E praecipuo nimirum, quod contra Ecclesiae de sacra coena sententiam attulit, argumento, luce clarius, ni fallor, apparet, Berengarium nullius, nisi nominalis sui principii, rationem habuisse. Etsi, sic enim ratiocinatur, Christi corpus ejusdem prorsus esset longitudinis ac haec, quam ante oculos habemus, turris, vel sic tamen ne minime quidem ejus pars superesset, postquam tot populi eo vescerentur. Nullus dubito quin hoc argumentum a Nominalista tantummodo afferri possit; quin admodum rude atque incultum mihi videtur, neque ulla mentione dignum, nisi quatenus principium, quo ducebatur Berengarius, optime illustret. Vel ipsam Realistarum ratiocinationem minime intellexit; qua intellecta tacuisset, procul dubio, de iis, quae nunc satis inepte monuit. Realistae, ut jam supra diximus, non ita corporis in panis substantiam abire contendunt, ut una cum pane corpus quoque deleri possit: Sic enim unus idemque ad sit panis, necesse est, quocum semper corpus sese conjungat; multo magis vero, nulla quidem panis ratione habita, corporis substantia in aeternum eadem atque integra Realistis videtur.
Qui plura de Berengarii argumentis scire cupiat, manuscriptum adeat a Vischero editum (anno 1834) cui hic inscribitur titulus: Berengarii Turonensis de sacra coena adversus Lanfrancum liber posterior, in quo omnia, quibus usus est, argumenta, ejusdem inveiuntur generis ac id, quod supra laudavimus. Adelmanum, in libro de veritate corporis et sanguinis Domini, Hugonem Bretevilium, (Breteuil) Durandum ad-
{==63==} {>>pagina-aanduiding<<}
versarios habuit, quos facilius superavit, quam doctissimum illum Lanfrancum, cujus peritiae fama, ut (1069) scripsit Ordericus Vitalis ‘in tota ubertim innotuit Europa. Unde ad magisterium ejus multi convenerunt de Francia, de Vasconia, de Brittannia, nec non de Flandria.’ Sufficit autem, indicasse quamnam vim Nominalismus jam nunc in Theologiam habere potuerit, neque uberius de Lanfranci refutatione verba facere licet, quem omnis fere Ecclesia secutus est, quippe quae in sacra coena panem in Christi corporis mutare substantiam, id est, transsubstantionis placitum, tamquam orthodoxam constituerit fidem. Sed longe graviora nos vocant; ad quae properemus.


Sectio III.


Anselmus.

Interea, Ottone III in primis favente, arti dialecticae magis magisque opera dabatur. Anno 1022 Notkerus Labeo nonnulla Aristotelis scripta in linguam Germanicam convertisse fertur, quam Labeonis versionem Graffius primus edidit. (Berolini 1837). Nec Aristotelis versiones tantummodo prodierunt; immo (1004) Abbo librum de dialectica scripserat, quo, ut dixit Aimoinus, ‘quosdam dialecticorum nodos syllogismorum enucleatissime enodavit’ 1). Adalberus quoque, Ger-
{==64==} {>>pagina-aanduiding<<}
berti discipulus, ‘de modo recte argumentandi et praedicandi Dialecticam,’ disputavit. Sic dialectica omnes informabat quaestiones, idque in primis effecit, ut omnes disputationes constituto procederent ordine, quo de gravissimis rebus facilius ageretur. Methodus vero Aristotelis plus quam ipsa ejus doctrina Ecclesiae placuit. Scholasticae nimirum periodi initio, Realistarum sententia fere apud omnes praevaluit. Quod cum ex ipsius Realismi indole, religionis Christianae ratione habita, explicare potest, sequeretur necesse est ex periculosa, ut videbatur, Berengarii de sacra coena doctrina; accedit vero quod omnium sui temporis summus theologus Nominalistas maximo habuerit odio, in Realistas contra partes ita abierit, ut pugna, eum inter et adversarium Nominalistam orta, prae caeteris medii aevi inclaruerit. Anselmum dico, pium illum atque doctissimum, qui veri Scholastici egregium se praebuit exemplum; qui Ecclesiae placita sincerrima fide amplexus, inter maximos hujus aevi philosophos jure habetur; qui, 
sanctissimi Augustini ipse discipulus, non tantum apud Catholicos insigni gaudet auctoritate, sed recentioris quoque, reformatae quidem Ecclesiae theologiae pater multis videtur. Illius igitur scripta adeamus, ut longe melius quam adhuc potuissemus, Realismi vim et indolem persentiscamus.
Meminerimus, procul dubio, Berengarii adversarium Lanfrancum fuisse. Ipsi illi Lanfranco, cum doctoris, tum archiepiscopi titulo, Anselmus successit.
Longe alia ac Scotus Erigena, Anselmus usus est ratione. Quum enim ab illo quoddam mysticismi studium non abjudicare possimus, quippe qui ex interna luce veritatem petendam censuerit, hic quid verum via

{==65==} {>>pagina-aanduiding<<}
dialectica, indagare studet. Eum nimirum magna cum cura et diligentia ratiocinatum esse dialogus ‘de Grammatico,’ si quid video, satis probat, ita ut cum Hassio 1) vehementer dubitemus, quin Cousin hunc accurate legisset dialogum 2). Caetera quoque Anselmi scripta luculenter docent, numquam eum philosophiae regiam reliquisse viam. Neque incertum est utrum Realista fuerit Anselmus, necne. In dialogo enim de Veritate diserte affirmat planissimeque universalia per se adesse, individu iis contra nullam veram tribuendam esse essentiam. Atque ei contigit Realismum in Theologia tamquam Ecclesiae constituere doctrinam, ita ut, saeculo undecimo exeunte, haereticus prorsus haberetur, quicumque aliam scholam sectaretur. Quin etiam Roscelinum spernebant, qui, non solum Aristotelem secutus, universalia post rem adesse statuentem, ulterius processit, et nominalismi verus conditor haberi potest. Magna autem adest difficultas in Roscelini doctrina exponenda, quum vel nihil omnino scripserit, vel saltem nihil nobis ex ejus scriptis supersit. Quodsi igitur Anselmo, adversario, aliisque, fides habenda sit, Roscelinum universalia flatus vocis vocasse constat. Hanc ob rem illo tempore vocalista appellabatur. Nec solus Anselmus ejus mentionem facit; Johannes Salisburiensis quoque, Roscelini Scholam memorans, in libro: ‘Polycraticus’ dicit: 
‘Fuerunt et qui voces ipsas genera dicerent et species;’.... nec non Otho

{==66==} {>>pagina-aanduiding<<}
Fresingius 1), quem laudat Haureau, monet: ‘.... Roscelinum quendam qui primis nostris temporibus sententiam vocum instituit in logica.’ His duobus viris, Roscelino nimirum et Anselmo, quam maxime sibi invicem oppositis, neutriusque doctrina intelligi potest, quum alterutra neglecta. Ipse autem Anselmus Canonicum Compendiensem hoc modo significat: ‘Qui colorem nihil aliud queunt intelligere quam corpus, nec sapientiam hominis aliud quam animam..... In eorum quippe animabus ratio, quae et princeps et judex omnium debet esse quae sunt in homine, sic est in imaginationibus corporalibus involuta, ut ex iis se non possit evolvere, nec ab ipsis ea, quae ipsa sola et plura contemplari debet, valeat discernere 2).’ Haec enim caput accusationis continere videntur, cum simul ét Roscelini ét Anselmi docent sententiam. Hic enim proprietates ab homine ita sejungit, ut colorem, exempli causa, vel sine corpore exsistere posse statuat; ille autem sapientiam, aliamve virtutem, non extra animam exsistere docet, quod cum Nominalium sententia plane convenit. Neque hac in re a caeteris Nominalistis discedere videtur. Quum igitur apud eundem, quem supra laudavimus, Johannem, legamus, opinionem Roscelini omnino fere evanuisse, id tantummodo de sententia vocum intelligendum est, cui admodum pauci adstipulabantur. Hac vero superlatione ei opus erat, ut Realismum nimia sibi arrogantem impugnaret. Sufficit tamen Roscelini Nominalismum, et Realismum Anselmi memorasse, ut nunc utriusque principii in Theologiam effectus 
conspiciamus.

{==67==} {>>pagina-aanduiding<<}

Primum de Roscelino videamus. Praecipuum Ecclesiae, ad quod nominalis ejus sententia pertinebat, placitum erat de Trinitate. Quod placitum nimirum ita Realismo favebat, ut Roscelini doctrinae plane adversaretur. Nam Patrem, Filium et Spiritum Sanctum, quamquam tres revera personas, unum tamen esse Deum, Ecclesia tamquam fidem orthodoxam constituit. Quomodo autem haec fides Roscelino placere potuisset? qui aut quot adsint divinae personae, tot Deos esse habebat, aut unum Deum triplici exsistendi modo sese revelasse dicebat. Prius accepit, quod perspicue patet, quum, quae de Filii incarnatione monuit, attendimus. ‘Quodsi,’ inquit, ‘Pater, Filius et Spiritus Sanctus unus tantum Deus habendi sint, non video quam ob rem solus Filius caro fieri debuerit. Sic enim non Deus, multo magis vero quaedam Dei veluti pars, humanae naturae particeps facta est. - ‘Si tres personae sunt una tantum res, et non sunt tres res per se, ita tamen ut voluntate et potentia omnino sint idem, ergo Pater, Filius et Spiritus Sanctus cum Filio incarnatus est.’
Ad haec magis ingeniose quam philosophice respondit Anselmus: ‘Nulla - trium personarum Dei congruentius semet ipsam exinanivit formam servi accipiens, ad debellandum diabolum et intercedendum pro homine, qui per rapinam falsam similitudinem Dei praesumpserat, quam Filius, qui, splendor lucis aeternae et vera Patris imago, non rapinam arbitratus est Deo esse aequalem, verum per veram aequalitatem et similitudinem dixit: Ego et Pater unum sumus.’ Sed argumentum attulit longe majoris momenti, quod et ex ejus petiit principio; ‘Qui enim nondum intelligit, quomodo plures homines in specie

{==68==} {>>pagina-aanduiding<<}
sunt homo unus, qualiter in illa secretissima natura comprehendet, quomodo plures, quarum singula quaque est perfectus Deus, sint Deus unus? Et cujus mens obscura est ad discernendum inter equum suum et colorem ejus, qualiter discernet inter unum Deum et plures rationes. Denique qui non potest intelligere aliud esse hominem nisi individuum, nullatenus intelligit hominem esse nisi humanam naturam.’ Nec hoc sane intelligere studebat Roscelinus, qui plures homines in specie unum esse hominem quam vehementer negavit; quare omni illi Anselmi declamationi simpliciter respondit, nec tres unum, neque unum tres esse. Quae autem non contendit, levitate quadam ductus, ut Anselmi irrideret sententiae. Haec enim ex principio nominali effecit videtur, quod cum 1) illa philosophandi ratione, a recentioribus empirica vocata, multum commune habuisse ex iis conficimus, quae reposuit Anselmus: ‘Ne comparet naturam, quae super omnia est libera ab omni lege loci et temporis et compositionis partium, rebus, quae loco aut tempore clauduntur, aut partibus componuntur.’ Ad hoc vero, quod de praecipuo theologiae placito, inter ambos viros discrimen obtinuit, infra revertemur, quum cuique theologo quam maximi sit momenti. Dolemus, procul dubio, Anselmo nullum adversatum esse, qui arte dialectica ei cedere non debuisset. Nam Roscelinus, qui negando, Realiumque doctrinam impugnando, optime procedebat, in ipsa theologia contra, nec non in philosophia, Anselmo, multis nominibus, jure inferior habetur. Universalia non nisi flatus vocis dicentem, Roscelinum modum excessisse,

{==69==} {>>pagina-aanduiding<<}
jam animadvertimus. Sic etiam, quod placitum attinet de trinitate, in vanas incidit opiniones; quamobrem Anselmo plane adstipulamur, qui ita fere Roscelini retulit sententiam, ut primum Roscelinus Tritheïsmum revera docuisse videatur, deinde omnem veram Dei impugnasse notionem, tertio autem loco me ipse quidem explicasse, qua de causa Filius, qui secunda Trinitatis persona dicitur, caro factus fuerit. Anselmus igitur ex illo certamine, victor redux, summo jure scribere potuit: ‘Palam ergo est, quod non debeat (ille, contra quem ista dixi) esse promtus ad disputandum de rebus profundis, et maxime de illis, in quibus non erratur sine periculo.’ Quem tamen Roscelinum numquam vicisset, si illud, quo ipse niteretur, probe tenuisset, nec Roscelino reponenti tres non unum esse, continuo objecisset: ‘Agedum fac ut, meam rejiciens doctrinam, ex Ecclesiae placito, quod est de Trinitate, non efficies tres adesse Deos.’ Nec video, quomodo umquam Nominalismo contingat, huic placito revera fidem habere. Quum enim cum Nominalistis substantias ab individuis nunquam sejungendas habeam, neque tres personas cogitare potero, qui omnes unius substantiae divinae, id est, unius deitatis participes sint. Cum nimirum singula persona eo censeatur divina, quod aliquid deitatis ei tribuatur, non revera, nec proprio sensu, Deus dici potest; cum vero singula persona omni gaudeat deitate, ut proprio sensu Deus appelletur, non est, quod cum Roscelino contendamus, tres personas, aequa ratione divinas, non unum efficere Deum.
Nec vero, qui dogma de Trinitate defendere velint, Anselmum adeant, qui cum Scyllam vitasset, Charyb-
{==70==} {>>pagina-aanduiding<<}
dim offenderit. Realistae enim non tantum essentiam, vel potius substantiam, nulla etiam individuorum ratione habita, adesse contendunt; sed hanc ipsam, quae per se exsistat, substantiam, licet individua, quibuscum conjungatur, in infinitum augeantur, unam eandemque manere docent. Quemadmodum igitur in Socrate omnis adsit humanitas, quae tamen reliquis hominibus non deesse videatur, sic quoque una dicitur deitas, cujus tres personae pariter participes sunt. Quae, ut sanae menti plane repugnant, specie tantummodo, a Realistis probari possunt. Nam cum fieri nequeat in Socrate omnem simul adesse humanitatem, atque eum ipsum singulum esse hominem, iisdem verbis diversa tribuatur significatio necesse est. Neque haec mera conjectura. Quum autem, ut vidimus, singula speciem tantum essentiae habere contendunt Realistae, singulum hominem, humanitatis non nisi quendam exsistendi modum esse, revera censuerunt. Hoc quoque modo ea, quae de Trinitate dixerit Anselmus, intelligenda videntur. Nam sibi constare non potuit, nisi Patrem, Filium et Spiritum Sanctum tres haberet rationes, quibus una divina substantia se patefecisset. Ab ejus igitur doctrina Sabellianismum abjudicare non possumus, analogon animadvertentes, quo ipse Trinitatem quodammodo illustrare conatus est. ‘Fons,’ inquit, ‘rivus et lacus unius ejusdemque aquae sunt, nec tamen alter pro altero sumi potest.’ - Haec similitudo, si quid video, satis ostendit nos eum Sabellianismi non temere accusasse.
Quaestionem cum illa, quae de Trinitate agitabatur, arctissime conjunctam, quaestionem dico de processione Spiritus Sancti, de qua, synodi opportunitate ab Urbano II,

{==71==} {>>pagina-aanduiding<<}
anno 1098 convocatae, diserte disputavit Anselmus, attendere non opus est. Haec quidem, licet maximi fuerit momenti, magnamque vim in Graeca habuerit Ecclesia, ad nostrum minus pertinet argumentum.
Acrior vero quam Roscelinus, alius exstitit adversarius, quem ut cognoscamus, indagemus necesse est, quaenam de alio quodam Ecclesiae placito gravissimo Anselmi esset sententia; placitum nimirum de Dei exsistentia. Antequam vero ad haec pertractanda progredimur, duplicem Realistarum errorem significare liceat, formalem nempe (ut solitis verbis utar), et materialem. Formalis enim error in eo latere videtur, quod Realistae quid logice constet, ontologice etiam verum esse haberent. Materialis error hic est: ontologice nimium distinguebant substantiam inter et ipsius qualitates. Haec jam supra monere potuissemus, quae tamen omisi, quum praestet Scholasticorum nonnullos his erroribus reapse fuisse obnoxios indicare, iis ipsis pertractandis, quae philosophati sunt. Magnum enim vitium est, ea quae intelligentia per logicam invenit ratiocinationem, hanc tantum ob causam etiam revera adesse putare. Qua enim ratione recepta, ut veritatem indagemus nulla opera, nullo labore, sed tantum ratiocinando opus erit. Ex praestabilitis quibusdam nostrae rationis principiis ducantur, quae vera sunt, nec de iis ulterius dubitetur, non eo quod ipsi rerum veritati respondeant, sed quod cum mente rationali conveniant. Realismum vero, in hoc propugnando errore, sibi constitisse facile concedimus. Omnia enim visibilia, omnia, quae sensu quodam corporeo animadvertuntur, universe spernens, Realismus ideas tantummodo spectat; nam ab initio inde, saltum faciens mortale,

{==72==} {>>pagina-aanduiding<<}
nullum omnino sinit esse discrimen ea inter, quae necessario cogitentur et quae sint. Hunc autem Anselmi, Realistae, errorem negligere non licet, quippe qui non illius tantum, sed recentioribus quoque temporibus proprius esset. Anselmi, quam infra laudabimus, ratiocinatio, licet alias induerit formas, saepius, in eorum philosophorum reperiemus scriptis, qui sese medii aevi doctorem longe superare putent. Quid! Omnis, quam nunc speculativam dicimus, philosophia, eodem ac Realismus nitatur principio necesse est; quicumque enim non empirica procedat ratione, attamen sese cognoscere opinetur, ea quae logica doceat, necessaria habebit. Haec vero, quum ulterius explicaremus, diutius nos a proposito abducerent. Ad ipsum Anselmum igitur redeamus. Duobus utitur argumentis, quibus Deum revera exsistere probabit. Unum cosmologicum, ontologicum alterum. Illo quidem jam ab Augustino et Boëthio accepto, hoc tamen ipsi tribuendum videtur.
De argumento cosmologico primum videamus, quod ita fere sese habet: ‘Quicquid est, non nisi per aliquid est. Quod cum ita sit, aut est unum, aut sunt plura, per quae sunt cuncta quae sunt. Sed si sunt plura, aut ipsa referuntur ad unum aliquid, per quod sunt; aut eadem plura singula sunt per se; aut ipsa per se invicem sunt. At si ipsa plura sunt per unum, jam non sunt omnia per plura, sed potius per illud unum, per quod haec plura sunt. Si vero ipsa plura singula sunt per se, ubique est una aliqua vis, vel natura exsistendi per se, a qua habent, ut sint per se, non est autem dubium, quod per id ipsum unum sint, per quod habent ut sint per se..... Itaque -

{==73==} {>>pagina-aanduiding<<}
necesse est, unum illud esse, per quod sunt cuncta quae sunt.’ En Anselmi argumentatio, ex Monologio nobis cognita, qua tamen, ipso confitente Anselmo 1), usus est, ut omnino absolutum quid adesse probaret.
Longe majoris ponderis ipse secundum habuit argumentum, quod rectius ontologicum vocatur; quaerit enim, si forte inveniri possit verum argumentum, quod nullo alio ad se probandum indigeret. Constat apud eum: 1o Deum esse aliquid, quo majus cogitari non potest. Convincitur etiam insipiens esse vel in intellectu aliquid, quo nihil majus cogitari potest, quia hoc cum audit intelligit et quicquid intelligitur in intellectu est. 2o. Et certe id, quo majus cogitari non potest, non potest esse in intellectu solo. Si enim vel in solo intellectu est, potest cogitari esse et in re quod majus est. 3o. Exsistit ergo procul dubio aliquid, quo majus cogitari non valet et in intellectu et in re. Quod utique sic vere est, ut nec utique cogitari possit, non esse. Haec ratiocinatio clarior est, quam quae ulla indigeat explicatione. Earn vero vix aut ne vix quidem melius refutare poterimus, quam fecit ignotus quidam Gaunilo in libro pro insipiente. Varii generis dubia sunt, quae contra Anselmum afferre conatus est. Falsae enim, inquit, cogitationes sunt, quae nulli rei vere exsistenti respondent, quod satis probare videtur cogitare et esse non prorsus eadem haberi posse.
Nec magis Gauniloni placet illa vox: cogitare, cui potius substituet intelligere, id est: scientia comprehendere. Vel sic tamen putat nullam per se inter cogitari et esse obtinere necessitudinem. Deinde plane negat

{==74==} {>>pagina-aanduiding<<}
absolutum in intellectu concipi posse; quum enim concipiatur, desinit esse absolutum; omnem nimirum cogitandi facultatem longe superat. Anselmo facile concedit, absolutum si cogitare velis, omnino quidem tamquam exsistens, esse cogitandum; quo probas sane, te cogitasse absolutum, nequaquam vero absolutum vere adesse. Deus subinde nihil nisi vox haberi potest, quem igitur cogitare nequeo, ‘nisi tantum secundum vocem, secundum quam solum aut vix aut numquam potest ullum cogitari verum.’ Quam ob rem quae non sunt optime cogitare possum, veluti me ipsum non existere.
Talibus fere Gaunilo argumentis usus, adversatus est Anselmo, qui tamen plura habuit quae responderet. Concedit ‘omnia cogitari (posse) non esse, praeter id quod summe est. Illa quippe omnia et sola possunt cogitari non esse, quae initium aut finem aut partium habent conjunctionem et quicquid alicubi aut aliquando totum non est, illud vero solum non potest cogitari non esse, in quo nec initium, nec finem, nec partium conjunctionem...... ulla invenit cogitatio.’ Anselmus autem non animadvertisse videtur, hanc ratiocinationem principii continere petitionem, maxime vituperandam. Primo enim demonstravit absolutum esse cogitandum, quod tamen cogitari nequeat, nisi revera exsistens. Tum vero dicit omnia cogitari posse tamquam non exsistentia, ‘praeter id quod summe est. Admodum luculenter, si quid video, patet, absolutum, quod ipse adesse dixerit, nequaquam non esse cogitari posse. Hoc autem, absolutum etiam extra ipsum intellectum exsistere, ab Anselmo probandum erat. Quid? quod ontologicum hoc argumentum quodammodo claudicare, ipse Anselmus

{==75==} {>>pagina-aanduiding<<}
animadvertisse videtur, quum, ut suae ratiocinationis caput probaret, ad ipsam cum Gaunilonis, tum cujuscunque hominis conscientiam provocet, quippe quae Deum esse testetur. Quidquid autem hac de re statuendum sit, Anselmum Gauniloni succubuisse apud nos satis constat.
Anselmi enim principium, quo omnis nitebatur argumentatio, sic a Gaunilone oppugnatum est, ut tempori tantummodo tribuamus, non omnes sponte ei assensos fuisse. Nam cum a Realista quaeris, ut quae necessario cogitentur, necessario quoque adesse, tibi probet, nihil habet quod reponat. Neque id explicare poterit, nisi iterum, iterumque monendo ea tantummodo, tamquam non existentia, cogitari posse quae revera non adsint. Quod vero responsum, nescio utrum multis satisfaciat, necne. Neque immerito dicimus, Realismum nullatenus veram habendam esse philosophiam: quia id, a quo initium facere solet, numquam sibi vindicare possit. Quam ob rem ea, quae neque oculis conspiciuntur, neque ex analogia rerum ratio efficere potest, universalia nimirum, vel ideae divinae, jam ante mundum creatum vigentes, quam ob rem, dico, haec universalia assumenda sint, a Realistis frustra quaeritur. Hac in re quoque, Realismus, magistri sui, Platonis rationem plane retulit, quippe qui potius poetice quam philosophice de ideis dixisse videatur. Idcirco Realismum animo a phantasiae studiis non prorsus alieno, aliquatenus satisfacere facile concedo 1).

{==76==} {>>pagina-aanduiding<<}

Quicumque autem veritatem quaerit, nec in eo acquiescere potest, de quo non plane constet, aliam, quam Realistae, sequatur rationem. Inanes igitur evitet conatus, quos Anselmus instituit ad Dei probandam exsistentiam.
Nec tamen de summo viro contumeliose dicamus, qui, pius atque sincerus, ex intimo pectore dixerit: ‘Oro, Deus! cognoscam te, amem te ut gaudeam de te. Et si non possum in hac vita ad plenum, vel proficiam in dies, usque dum veniat illud ad plenum. Proficiat hic in me notitia tui, et ibi fiat plena: crescat amor tuus, et ibi sit plenus, ut hic gaudium meum sit in spe magnum, et ibi sit in re plenum.’ Quae non retinenda censuimus, ad hujus theologiae indolem recte dijudicandam. Quodsi enim Anselmum tantum habeamus philosophum, cogitari et esse arctissime copjungentem, atque adeo cum recentioribus philosophis, Fichtio aliisque, omnibus nominibus comparandum, a veritate longe aberrramus; licet Ecclesia, nimis improvida, ad omnia, quae Anselmus docuerit, comprobanda festinare non debuisset. Quomagis vero haec Anselmi aetas Realismo faverit, eo magis unus omnium laudandus videtur Gaunilo, quippe qui id temporis ejusdem fere esset judicii, ac multa saecula post, philosophus ille Regiomontanus, Kantius; ut jam egregie monuit Daub.
De Theologia egimus. Videamus igitur de Anthropologia, caeterisque. Anselmi dialogus: de libero Arbitrio, ansam nobis praebebit inquirendi, utrum et hic sibi constiterit. Nulla autem quaestio, quum de homine agitur,

{==77==} {>>pagina-aanduiding<<}
tanti habetur, quam quae est de eo, peccatore. Haec autem cum alia quadam, de hominis nimirum libertate, arctissime cohaeret. Neque igitur miramur Anselmum, solidum theologum, hac quoque in gravissima re sententiam libere professum esse. Ut ex Anselmi doctrina de Deo luculenter apparet eum, licet via minus regia, neque a nobis probata, ad theisticam notionem pervenisse, sic quoque eum omnem pantheismum vitasse ejus anthropologia docet. Nam peccatum non tantum negative descripsit, ut Scotum Erigenam fecisse vidimus; neque malum in homine tantummodo defectum, sed etiam culpam habuit. Culpa vero nequaquam adesse potest, nisi liberum quoddam homini proprium sit arbitrium, quo et bona et mala opera perficere possit.
Quaeritur autem quo sensu hoc arbitrium acceperit. Augustinum minime secutus, qui hominis libertatem, conditionem, actum esse diceret, illam potius potestatem vocat Anselmus. Quam ita vocasse videtur, ut libertatem non amitti posse statueret. Quodsi Augustino assensus fuisset, aeque ac summus ille Ecclesiae pater, hominem in mediis peccatis mortuum, nulliusque boni capacem, docere debuisset, quod vero realismi principium minime pateretur. Libertas nimirum, a Deo hominibus concessa, deleri nequit; quippe quae, (sicuti sapientia, tamquam aliquid per se exsistens, Anselmo cum ipsa anima nequaquam confundenda, multo magis vero ab ea sejungenda videbatur), a Deo procedens, vel ipsius hominis conditionis nulla ratione habita, necessario supersit, etiamsi ea numquam homo gaudeat, atque peccato se mancipaverit. Reponet fortasse aliquis, libertatem nullo modo adesse posse, nisi in ipsis operi-
{==78==} {>>pagina-aanduiding<<}
bus, quae per hanc ipsam libertatem perficiantur, neque hominem liberum esse dicendum, nisi facultate faciendi quae velit, praeditus sit. Cuinam talia reponenti, brevissimis verbis Anselmus respondere posset, secundum Realium doctrinam, libertatem minime ex ejus effectibus pendere. Licet concedat, in praesenti perversa conditione, hominem ne bonae quidem voluntatis capacem esse, vel sic tamen statuit potentiâ adesse, quae actu fieri nequeant. Virtus semper manet virtus, quamquam impedita, quominus illa, quae possit debeatque, efficiat; nec facultas desinit esse facultas, omnia etsi tollas, ad quae ceteroquin idonea esset. Libertas illa igitur facultas est, qua omnia velim quae bona justaque sunt; ita ut voluntas libera dici possit, etiamsi ligata. - Haec fere, ambagibus remotis omnibus, Anselmi doctrina est de 
hominis libertate; quo simul sponte patet, nullum praeter Realistam sibi constantem, ita sentire potuisse. Ut, ontologico argumento usus, priori, quem indicavimus, errori obnoxius est, quoniam quidcumque logice constet, etiam ontologice exsistere censet, sic posteriorem fugere nequit errorem, hominis libertatem definiens, ab ipsa substantia attributis sejunctis. Nam libertatem, ut diximus, ita ab hominis anima separat, ut hac plane mutata, illa tamen integra atque intacta supersit.
Nec singulos homines, malo quodam fortuito, Anselmus peccatores habet; genus etiam humanum per unius Adami transgressionem depravatum esse docet. - Admodum difficile est dijudicare, utrum ad hanc quoque doctrinam ejus pertinuerit Realismus. Huic quaestioni nimirum negando responderi potest, iis, quae de libero

{==79==} {>>pagina-aanduiding<<}
arbitrio docuit, neglectis. Audimus vero Anselmum statuisse, hominis libertatem potentialiter superesse, etsi ea numquam, vel raro saltem fruatur. Unde patet, peccatum, secundum Anselmum, non ita cum humana natura coaluisse, ut purioris vestigia conditionis prorsus omnia delerentur; atque igitur quoad ipsius nostri animi indolem, tamquam accidens quid habendum esse, quod per se exsistat, neque humanam naturam mutet. Quae tamen minime impediunt, quominus homines, Adami causa, malo obnoxii sint. Ut enim a natalibus inde, libertas non actu, sed potentia adest, sic quoque nos in peccatis concipimur, quippe qui humani generis participes simus. Modo igitur duplici, in hac doctrina de peccato, Realismi effectus conspiciendi sunt; primo quod peccatum, aeque ac libertas, humanam naturam non immutasse censeatur, malum itaque nobis inhaerens ab ipsa hominis substantia sejungatur; deinde, quod in Adamo, id est, in uno singulo homine, totum genus humanum adesse statueret; ut omnino ejus Angelologia probat. Nam minime eum fugit, Angelorum alios in malam cecidisse conditionem, alios tamen sanctos purosque remansisse, quam autem difficultatem tollit monendo: ‘Non enim sic sunt omnes Angeli de uno Angelo, quemadmodum omnes homines de uno homine’ 1). Apud illos solummodo quaeritur, quid fecissent singuli; apud hos vero quid a genere perpetratum sit. Quibus non adversari videntur quae de justitia docuit 2): ‘Si justitia est rectitudo voluntatis propter se servata, nec ista rectitudo potest esse

{==80==} {>>pagina-aanduiding<<}
nisi in rationali natura: ergo non est ulla natura debitrix justitiae, nisi rationalis, sicut nulla natura susceptibilis est justitiae praeter rationalem. Quare quoniam injustitia non potest esse, nisi ubi justitia debet esse, originale peccatum, quod est injustitia, non est nisi in natura rationali.’ Animadvertendum est Anselmum peccatum non hereditarium dixisse, sed originale, i.e. quod nostrae originis causa nobis insit. ‘In Adam omnes peecavimus, quando ille peccavit, non quia tunc peccavimus ipsi.... sed quia de illo futuri eramus, et tunc facta est necessitas, ut cum essemus, peccaremus.’ Et porro: ‘quia ab ipso semine et ipsa conceptione, ex qua incipit homo esse, accipit necessitatem, ut cum habebit animam rationalem, habeat peccati immunditiam.’ Nullus igitur dubito, quin Anselmi ét quae de libero arbitrio, ét quae de peccato est doctrina in concordiam redigi possit. Quamquam enim, Anselmo audito, omnino peccandi sit ‘necessitas,’ malum tamen libertatem alligavit tantummodo, minime vero delevit. Ipsi idcirco homini, mala, quae perpetraverit, imputentur opera; culpaque erga Deum tamquam oneratus, habendus est. Neque ulli mirum videatur, Scotum Erigenam et Anselmum, iisdem nisi principiis, ad diversa pervenisse; nec sibi invicem adversari, quae de utroque monuimus. Illum quidem, e Realistarum doctrina, pantheismum effecisse, atque hanc ob caussam peccatum necessarium habuisse contendi; posteriorem vero dico, licet aeque Realista fuerit, in theologia veram Dei, tamquam personae, in anthropologia veram peccati, i.e. tamquam culpae, notionem habuisse. Haec autem optime explicanda 
videntur ex duplici, quem apud Realistas indicavi, errore.

{==81==} {>>pagina-aanduiding<<}
Quatenus alterutrum magis urgeas, alia ex eodem principio ducenda videantur necesse est. Scotus Erigena inter substantiam, ejusque attributa ontologice distinguens, posteriori igitur errori tantummodo fere obnoxius, pantheïsmum vitare non potuit, quum Anselmus priorem i.e. formalem praecipue amplexus errorem, ontologice nimirum vera habens, quae logice constent, eorum quae ex Scoti principio sequi viderentur nulla ratione habita, quid logica doceat, de placitis, quibus fides sit habenda, constituendis, quaesierit.
Ita autem de humanae naturae conditione sentire debuit, ut sibi viam pararet, qua Christum, quamquam hujus naturae participem, sine peccato fuisse probaret. In libro enim: ‘Cur Deus homo,’ indicare studuit, quomodo Deus caro factus sit, nec tamen nostrae corruptioni obnoxius. Quam vero quaestionem Realista nullo modo solvere potuit, nisi humanam naturam peccatis non plane inquinatam esse doceret. Aliud quoddam etiam ei statuendum erat ut omnes refutare posset adversarios. Jure enim quaeri potest, an Christus merito homo appellatus, tantopere a caeteris hominibus differre possit, etiamsi peccatum accidens habeatur, ut, his omnibus peccantibus, ille solus sanctus et purus remanserit. Audienda igitur et quae porro dixit Anselmus: ‘Spoliavit persona naturam bono justitiae in Adam, et natura egens facta omnes personas, quas ipsa de se procreat, eadem egestate peccatrices et injustas facit. Hoc modo transit peccatum Adae personale in omnes, qui de illo naturaliter propagantur.’ Quae verba postrema inprimis urgenda videntur, causam nimirum continentia, ob quam Anselmus Christum e Virgine nasci oportere contendit.

{==82==} {>>pagina-aanduiding<<}
Sic enim non ‘naturaliter de Adamo propagatus est.’ Quemadmodum enim jam ‘decens erat, ut ea puritate, qua major sub Deo nequit intelligi, Virgo illa niteret, cui Deus pater unicum filium suum’ daret: eum quoque ‘ita dare disponebat ut naturaliter esset unus idemque communis Dei Patris et Virginis filius.’ Hac enim ambarum conjunctione naturarum Christo opus erat, ut munere fungeretur, a Deo ei impositum. Neque in his substitit Anselmus; nam, quum ex ejus principio formali sequeretur, a priori ratiocinando, veritatem cognoscendam esse, ulterius progredi potuit, quo, ab omnibus partibus, Christologiam suam absolveret, eaque doceret quae de soteriologia sentiebat. De qua tantummodo verbo monere licet. Duplex universe Patribus Ecclesiae de morte Christi erat sententia, quarum una tamen maxime viguisse videtur, quae prae se ferebat genus humanum usque ad Christum natum sub hostili potestate, Peccati nimirum, Mortis et Diaboli vixisse, quibus tamen Christus nos liberaverit. Liberatio igitur hujus sententiae cardo est. Altera statuit, vinculum, quod Deum inter et hominem obtinere debuisset, plane disruptum esse, Christum vero utrumque reconciliasse; summa igitur hujus doctrinae reconciliatio habetur. Qui priorem secuti essent sententiam, hominem nimis invalidum censuerunt, quam qui Diabolo adversaretur. Quod autem ab homine perpetrari non potuerit, ipse Deus suscipit. Diabolo pretium solvit, humanam adeptus naturam; nam ut Diabolus peccatorem merito in Hadem conjicere, in hominem vero, qui numquam peccaverit, nullomodo saevire posset, suam potestatem prorsus usurpavit, quum Christus, eo auctorc, cruci affixus est.

{==83==} {>>pagina-aanduiding<<}
Diabolus igitur Christi incarnatione quodammodo deceptus, jure prohibetur, quo minus ulterius peccatores poenis prosequatur. Origenes tamen, aliique alteram quoque professi sunt sententiam, qua reconciliatio magis urgebatur. Nobis enim, ut Athanasius docuit, nullius boni neque naturae τοῦ λογοῦ participibus, Christus, ipsa αὐτοζωὴ, mortem pro omnibus passus, nobis omnibus quoque, in vitam redeundo, ἀΦθαρσίαν impertitus est. - Athanasium secuti sunt Eusebius Caesaraeensis, uterque Cyrillus, Ambrosius, Hilarius Pictaviensis. Quorum duo posteriores non solum contenderunt Christum poenas, quas homo luere debuisset, sua sponte et voluntate, solvisse, sed etiam vocem: ‘satisfacere’ usurpasse. Accedunt Augustinus et Gregorius Magnus, eandem fere rationem secuti. Illa igitur doctrina, quae est de Christi satisfactione, jam apud Patres invenitur, atque ab iis magis magisque exculta est; cujus igitur sententiae, ut plerumque fit, Anselmus minime habendus est auctor. Nec tamen immerito haec doctrina Anselmi nomen prae se ferre videtur; quum ejus caput ad Anselmum usque jus haberetur, quod Diabolus sibi vindicare possit in animos peccatorum; his tamen egregie objecit Anselmus: ‘Homo meruerat, ut puniretur, nec ab ullo convenientius, quam ab illo, cui consenserat, ut peccaret. Diaboli vero meritum nullum erat, ut puniret, immo hoc tanto faciebat injustius, quanto 
non ad hoc amore justitiae trahebatur, sed instructu malitiae impellebatur. Nam hoc non faciebat, Deo jubente, sed incomprehensibili sapientia sua, qua mala etiam bene ordinat, permittente.’ Cum porro peccatum nihil aluid esse moneat

{==84==} {>>pagina-aanduiding<<}
Anselmus, quam non omnia debita Deo tribuere: peccato si ignoscitur, culpa expietur necesse est. Post culpam autem expiatam, pro ipsa divinae legis violatione, alia Deo tribuenda est obedientia, cui per se non obligari posset. Ex his duobus momentis satisfactio constat; quam praestitit Christus, cum obedientia sua activa, qua, quia ipse homo erat, Dei jussa observare debuerit, tum obedientia passiva, id est, illis operibus superogatoriis, quae, dirissimam mortem patiendo, perfecit, ut nobis, non sibi, usui forent. Quis non videt, placitum de satisfactione Christi ab Anselmo magnopere fuisse emendatum, atque purgatum ab inani illa de Diaboli jure quaestione, quae cum vera Christianae religionis indole tota pugnare videtur. Quamquam igitur justa laus ei tribuenda sit, de gravissima doctrina graviter atque haud sine dignitate sensisse, in omnibus tamen, quae hac de re docuit Anselmus, nihil videre possumus, nisi ratiocinationem aliquam, licet minime contemnendam, quae tamen de ipsa re nihil omnino nobis probet, res, ut logica doceat, ita revera sese habere, cum Realistis minime habentibus. Necdum in ipso illo Anselmi argumento vitium latere, quod frustra tollere conatus est, animadvertimus. Immerito enim distinxisse videtur inter obedientiam, cui obligetur, et eam quae abundet. Christus, si quid video, legem divinam nequaquam servare potuisset, nisi ad omnia illa patienda paratus fuisset, quae ex sua sequerentur obtemperatione; deinde quemadmodum ante vitae exitum, Dei consilia omnia nemo exsecutus esse dici potest, Christo quoque nulla opera tribuenda sunt supererogatoria, dum vita gaudebat; constat enim eum, morientem non secus ac viventem, Deo Patri

{==85==} {>>pagina-aanduiding<<}
debuisse obedientiam. Haec vero, quae de Anselmi doctrina monuimus, sufficiant ad vim significandam, quam id temporis Realistarum principium formale in Scholasticorum habuerit Theologia 1).


Sectio IV.


Gulielmus a Campellis. Gulielmus Carnotensis. Gulielmus a Conchis.

Exeunte saeculo undecimo Anselmi discipulus, Odon floruit, qui, ut magister, Realium doctrinam sectatus, Raimbertum, Nominalistam, habuit adversarium. Omnibus vero Odonis scriptis perditis, de ejus Realismo nihil memorare licet. Nec praeter Anselmum, hujus aevi theologia magni habetur momenti, quippe quae omnis stultissimo Realismo dedita esset, cui tamen, saeculi duodecimi initio alia successit doctrina, quae cum sana mente excultiorique philosophia magis convenire videretur; cujus auctor est Gulielmus a Campellis. Ecclesia semper Realismo favebat, Nominalismum odio quam maximo prosecuta. Ante omnia vero animadvertendum est, Ecclesiam non eam ab causam Nominalismum tam vehementer vituperasse, quod rationis usum sibi vindicaret,

{==86==} {>>pagina-aanduiding<<}
quam quod, illo saltem tempore, ejus doctrina ab Ecclesiae placitis discederet. Nec mirum sane. Ecclesia enim Romano-Catholica numquam futuris prospicere videtur, neque in longius consultare, dummodo praesentibus frui possit. Non tam principia spectat, quam ea, quae ex iis in praesentiarum efficiantur. Ceteroquin Realismo non connixerit, qui Rationalistis, Pantheistis, tempore procedente, viam monstraverit. Quodsi, medio aevo, hujus doctrinae sectatores non eo evenerunt, ut Ecclesiae suam opposuerint sententiam, multo magia contra viri, magna pietate insignes, summisque muneribus functi, habendi sunt: duplex adest causa qua explicetur. Philosophiae nimirum historia luculenter docet, eos, qui alicujus disciplinae auctores dici possunt, non continuo sui ipsius principii conscios fuisse, ita ut initio ab aliorum sententia parum differre viderentur. Deinde, quum de hujus aetatis theologis recte judicare velimus, ne negligamus quae in antecessum monui, eos, atque Realistas inprimis, ad Ecclesiae auctoritatem non raro aut sententiam mutasse, aut saltem reticuisse. Quod tamen non impedit, quominus veram eorum doctrinam, historiae luce veluti collustrati, e tenebris depromamus.
Gulielmus a Campellis, ut diximus, cultioris aetatis Realismi exstitit auctor. De quo igitur videamus; non enim nisi verbo memorare opus est Hildebertum Lavardinum, illo poëmate satis notum, quo creaturam non in Deo, Deum vero in creatura adesse statuerit, sic incipiente: ‘Super cuncta, subter cuncta, extra cuncta, intra cuncta. Intra cuncta nec inclusus, extra cuncta nec exclusus, caett.’ Qui plura de Hildeberto scire cupiat praeter, alios adeat Beaugendre,

{==87==} {>>pagina-aanduiding<<}
Hauréau 1). - Gulielmus, ut ad eum redeamus, anno 1070 natus, ab omnibus, qui de Scholastica scripserunt philosophia, Realistarum primus habetur dialecticus. Postquam Compendiae, Roscelino magistro usus fuerat, sedemque cathedralem Parisiis occupaverat, in Sancti Victoris abbatiam recessit, ubi tamen Scholas aperuit. Admodum difficile est Gulielmi explicare doctrinam; quum ejus scriptorum tantummodo duo supersint: de Eucharistia 2), nempe et de Origine animi 3), ut docet Cousin.
Manuscripta enim, quae Claudius Jolius Bibliothecae Sanctae Mariae largitus est, nonnullas Gulielmi sententias continentia, Cousin atque Haureau testantibus, nullius prorsus momenti habenda sunt. Nec difficultas sublata videtur, quum animadvertamus Abaelardum unicum fere fuisse, qui Campellani theologi memorabilia nobis tradidit; Abaelardum dico, Gulielmi discipulum insignem, necnon adversarium acerrimum. Quantum nobis cognitum est, documenta, quae reperiisse se dictitat Ravaisson, adhucusque nondum edita sunt. Antequam autem Abaelardum audimus, dicamus Johannem Salisburiensem pauca, sed docte monere, quae ad Gulielmi philosophiae spectant rationem et methodum, cujus nunc quidem nostra non interest. Longe enim graviora, saepe laudata, saepiusque disputata, quae iterum tamen referre liceat haec sunt: ‘Erat autem in ea sententia (Gulielmi scilicet) de

{==88==} {>>pagina-aanduiding<<}
communitate universalium, ut eandem essentialiter rem totam singulis suis inesse adstrueret individuis; quorum quidem nulla esset in sententia diversitas, sed sola multitudine accidentium varietas’ 1). Quam sententiam plane absurdam esse, quis est qui non videat? Merito enim Abaelardus reponere potuisset 2). ‘Quodsi ita est, quis potest solvere, quin Socrates eodem tempore Romae sit et Athenis? Ubi enim Socrates est, et homo universalis ibi est, secundum totam suam quantitatem informatus Socratitate. Quicquid enim res universalis suscipit, tota sui quantitate retinet.’ Qua de causa cum Abaelardo facimus, approbante quoque Hauréau, dicente: ‘Quid contra hoc dicere possit, rationale ingenium non habet;’ neque igitur Viris Cl. Cousin, Rousselot assentimur, hoc Abaelardi argumentum vituperantibus. Et ipse Gulielmus a Campellis agnovisse videtur, suam ratiocinationem minus justam esse, dummodo seilicet denuo Abaelardo fidem habeamus, nobis Gulielmum tradenti ita mutasse sententiam, ‘ut deinceps rem eandem non essentialiter, sed individualiter diceret.’ Haec igitur posteriorem Gulielmi sententiam referunt. Lubenter autem confiteor, me non videre quatenus posterior a priore differat. Quum enim 
‘invividualiter’ legimus, idem dixisse videtur, ac quae jam significabat vocibus: ‘simul singulis suis inesse,’ licet facile concedamus, hac mutatione priora verba omnino

{==89==} {>>pagina-aanduiding<<}
mitigari. Vel sic tamen viris doetis Baumgarten-Crusius, Cousin, Rémusat displicuerunt, qui Amboise secuti, pro ‘individualiter,’ indifferenter legendum esse conjiciunt, secundum quam conjecturam Gulielmi verba sic interpretanda sint, ut haec sibi voluisse videantur: species est res universalis, atque indifferens, quae apud omnia individua ejusdem speciei invenitur.
Quae Cousin probare conatus est, argumentum continent, ex suo ipsius ingenio potius, quam e Gulielmi doctrina petitum 1). Contendit individua eiusdem generis eo propterea esse eadem quod multa in iis inveniantur similia. His tamen sese opposuerunt Rousselet 2), Ritter 3), quos secutus esse videtur Hauréau, cujus inprimis argumenta maximi ponderis habeo. Ante omnia enim memorat summus ille vir, philosophum quemdam, Abaelardi aequalem, hanc de non-differentia doctrinam alii cuidam, quam Gulielmo tribuisse. Nec negligit quae apud Johannem legimus 4). ‘Partiuntur status, duce Gautero de Mauritania, et Platonem in eo quod Plato, dicunt individuum; in eo quod homo, speciem; in eo quod animal, genus, sed subalternum, in eo quod substantia, generalissimum.’ Quae si non ita fuissent, Abaelardus procul dubio contrarium monuis-
{==90==} {>>pagina-aanduiding<<}
set. Accedit quod, eodem ipso Abaelardo auctore, imo coactus dimiserit sententiam Gulielmus; eo eventu, ut non amplius in Scholis docuerit, aufugente fere omni juventute. Quodsi autem sententiae de 
non-differentia Gulielmus auctor habendus est, haec, quae de eo nimis contumeliosa traduntur, minus conveniunt cum prospera fortuna, quam ad Occamum usque illa gavisa est sententia. Gualterum de Mauritania igitur cum Viro Cl. Ritter, aliisque jam supra commemoratis, quos etiam approbat Jourdain, systematis de non-differentia auctorem fuisse censemus; quod merito Cousin cultiorum Platonis sectatorum professionem vocat. Adhuc enim viguit sententia de universalibus ante rem, cujus locum nunc obtinuit doctrina de universali non existente, praeter individuum.’ Quae tamen minime e sensu nominalistarum intelligenda est; quum in hoc systemate acute distinguatur substantiam inter et essentiam; ita ut ‘Plato similiter (quidem) homo (dicatur) ut Socrates, quamvis non sit idem homo essentialiter, qui est Socrates.’ Unde sequitur quod non de individuo τὸ esse revera praedicetur, sed de eo quod inter individua non differens sit. Primo ordine igitur ponutur substantiae, cui succedunt genera, species. Quamobrem haec quoque doctrina Realistarum vocanda est; universalia enim in re non ea dicuntur, quae omnibus individuis simul propria sint, sed definiuntur tamquam commune illud esse, commune subjectum, ad quod omnes pertineant formae. Quamquam igitur universalia quodammodo in re inveniantur; eorum tamen origo non petitur ex hominis, sed ex Dei intelligentia.
Ne quis autem dicat hoc, quod de non-differentia est, placitum ad nostrum argumentum minus pertinere. Licet

{==91==} {>>pagina-aanduiding<<}
enim concedamus, hanc Realismi immutationem, in theologia non conspiciendam esse, ejus tamen mentionem non facere non potuimus, nisi rationem plane negligeremus, quomodo medio aevo Realium doctrina processerit. Quicquid enim his de rebus judicandum sit, novam quandam notam characteristicam a Gulielmo Realismo impressam esse negari nequit. Illius temporis nimirum rationem habentes, progressionem agnoscimus inter doctrinam de universalibus ante rem et illam quae est de universalibus a parte rei, ut a Gulielmo vocantur. Quo nomine designare voluisse videtur, unam essentiam revera in unoquoque adesse individuo, quae individua inter se nullo modo differunt, nisi accidentium varietate.
Jam vero nonnulli Platonem et Aristotelem conciliare studuerunt; licet eorum studia minime propositum assecuta sint. Inter quos, Joanne Salisburiense testante, primus recensendus Bernardus Carnotensis, de quo legimus 1): ‘Egerunt operosius Bernardus Carnotensis et ejus sectatores, ut componerent inter Aristotelem et Platonem, sed eos tarde venisse arbitror et laborasse in vanum, ut conciliarent mortuos, qui, quamdiu in vita licuit, dissenserunt.’ Hic autem, quamquam ejus doctrina magnopere in scholis invaluit, minus etiam quam alii, idoneus erat ad lites componendas, quippe qui, ut recte monet Dégérando, veteri Orientalium traditioni graecam commiscuerit philosophiam, atque, quod majoris est momenti; ‘ideam.... aeternam esse’ censuerit; nisi forte eo Aristotelem

{==92==} {>>pagina-aanduiding<<}
sibi placare putaverit, quod, Platonis sententia quodammodo mutata, ideas non Deo coaeternas statuerit.
Hanc vero quam a Platone acceperat, doctrinam de ideis aeternis, ita urgebat, quod ante eum vix aut ne vix quidem ausi fuerunt Realistae, cum a Sacro Codice tum ab Ecclesiae placitis discrepare non veritus sit. Quodsi enim Augustinus ideas principales dixit formas, ‘vel rationes rerum stabiles, atque incommutabiles........ quae in divina intelligentia continentur,’ numquam tamen, recte animadvertente Haureau, adstipulatus, esset Bernardi verbis: ‘mundus nec invalida senectute decrepitus, nec supremo est obitu dissolvendus.... exemplari suo aeternatur aeterno 1).’ Nec meliore usus est fortuna Gulielmus, anno 1080 Conchis natus, qui non tantum Academici et Stagiritae, sed etiam Democriti Epicurique placita in concordiam redigere studuit. Nam profecto ut verus eclecticus sis, aliud quid postulatur, quam ut alii aliam misceas sententiam. Ante omnia oportet ut principia cognoscas, e quibus varii philosophi suam quique effecerint doctrinam; quorum litem deinde, ubi sibi adversari videantur, magno ingenii acumine dirimas necesse est. Ceteroquin eclecticismus nihil est, nisi singulorum placitorum juxtapositio, quae ipsi universae philosophiae nequaquam proderit. Sic quoque apud Gulielmum alia inveniuntur, quae Platonis, alia, quae Aristotelis redolent doctrinam, ita ut summi viri, Hauréau et Rousselot 2) inter se disputaverint, utrum inprimis secutus sit hic noster Gulielmus. Ex ejus operibus unum tantummodo,

{==93==} {>>pagina-aanduiding<<}
Hauréau quidem judice, lectu dignum videtur, nomen ferens, nimium mirum sane Dragmaticon philosophiae. Cum Viro Cl. Rousselot autem facimus, Gulielmum, Aristotelem inprimis secutum esse, statuente, duplicem quidem ob causam. In libro enim, cujus mentionem feci, Normandiae dux eum interrogans proponitur, atque primo loco quaerens, quid sit substantia. Ad quam quaestionem respondet philosophus, quicquid est, substantiam vocari. Quam substantiam subinde divisam censet in visibilem et invisibilem. Quoad priorem, Platonis approbat definitionem; ut posteriorem explicet Epicurii ontologicis nititur conjecturis. Haec autem divisio Platoni procul dubio valde displicuisset. Accedit quod et mundum aeternum esse negaverit; itaque in gravissima re a Platone aeque ac a Bernardo discessit.




{==94==} {>>pagina-aanduiding<<}

Caput III.


Inde ab Abaelardo usque ad Arabum philosophiam innotescentem.

Sectio I.


Rerum conditio. Liber ‘de generibus et speciebus.’

Hic autem paulisper subsistendum est; ut rerum conditionem accurate cognoscamus. Saeculi duodecimi initio, realismus ad culmen gloriae pervenerat. Fere omnes, ut vidimus, eorum, qui id temporis maximi habebantur Theologi, Realium secuti erant partes, ita ut jure Johannes Salisburiensis scripsisse videatur, omnem prorsus nominalium sectam, sua aetate, evanuisse. Quum primum Realismus incultus, ut ita dicam, viguisset, major in dies cogitandi libertas valere incoeperat; unde factum est ut liberior quoque realismus exstiterit, qui doctissimis placuerit viris. Neque est quod valde miremur. Duplex enim facile indicatur caussa, quae explicet, qua de re Realismus ille liberior, hac prima

{==95==} {>>pagina-aanduiding<<}
Scholastica periodo, victoriam reportaverit necesse sit. Primum enim nullus dubito quin, ut ét nos jam supra monuimus, ét Jourdain, praeter alios, diserte affirmat, theologi, per fidem ad intellectum pervenire studentes, optime sibi satisfacturi essent, Realium viam ingressi. Placita enim Christiana omnem hominis rationem longe superare videbantur, neque in iis aliquid reperiri posse, quod e rebus terrestribus similitudine aliqua cognoscere liceat. A visibilibus ad invisibilia pervenire nimis difficile habebatur opus; experientia doceri, quid de Deo, rebusque divinis sentiendum esset, via ad cognitionem videbatur nimis abjecta; ignorantiam confiteri rerum, quarum doctam ignorantiam nos summam habemus sapientiam, strenue recusabant. Fingenda igitur erant, quae revera non aderant; nam fictae nobis apparent tamquam opiniones, leges illae rationis, quas aeternas immutabilesque dictitaerint Scholastici, eo eventu ut ea, quae intellectus sibi relictus doceat, summa habeatur veritas, quam in dubium vocare nulli liceret. Intellectus igitur sibi sufficiet, qui autem, ut par est, in singulis quae adspiciuntur rebus indagandis, occupari nequit; omnia contra, in universales formas, in categorias redigat necesse est, illaeque formae, per intellectum creatae, vere exsistunt, i.e. universalia, non singula adsunt. Experientiâ singula cognoscuntur, uno intellectu universalia. Illa igitur non nisi phaenomena sunt, haec contra τὰ ὄντα; a quibus initium faciens, hominis intellectus nulla alia curare debet, praeter illa, quae ipse creaverit. Omnia, quae diximus, copioseque supra exposuimus, si uno exprimere velimus verbo, non plane ut spero, a veritate aberrabimus, contendentes Realismum esse ra-
{==96==} {>>pagina-aanduiding<<}
tionalismum quendam poëticum i.e. phantasia veluti exornatum; quae quum vera sint, sponte intelligitur cum Scholasticis, tum 
mysticis nonnullis hanc philosophandi methodum, quam realistam dicimus, maximopere placuisse.
Quum vero attendas praecipua, quae religionis Christianae dicantur placita, ut gravissimum illud de Deo, de Trinitate, de processione Spiritus Sancti, de transsubstantiatione, alia, quis est qui hisce placitis illustrandis rationalismum illum inservire debuisse neget? Quo operante nimirum multa, quae ceteroquin absurda, vel saltem sibi invicem repugnantia viderentur, facile intelligebantur.
In posterum opportunitas nobis dabitur hujus argumenti ulterius explicandi, nec est quin progrediamur ad alteram exponendam causam, qua Realismus tam prospera usa sit fortuna. Haec autem causa latere videtur in ipso adversario Roscelino.
Licet enim nos toto coelo a Realistis discedamus, confiteri tamen oportet, Roscelini refutationem non tantam habuisse efficacitatem, ut quae Realium argumentis imminere potuisset. Historia vero docente, animadvertimus vel imbecillem alicujus sententiae refutationem saepius multum valuisse, ad ejus auctoritatem tollendam, quum haec auctoritas jam dilabi coepisset. Quum contra, sententia qualiscunque alicui aetati valde placeat, vix quidem dicere possumus, quam multum ejus augeatur auctoritas, quando dubia, quae jure parvi habentur momenti, adversus eam afferantur. Hanc ob causam autem Roscelinus ad realismum impugnandum parum invaluit, quippe qui Realium placitis nimium sese opposuerit; i.e. id quod in iis veri latere posset, non attendens,

{==97==} {>>pagina-aanduiding<<}
in contrarias prorsus partes abiit, adeo ut professus sit sententiam non minus erroneam, quam quae a Realistis propugnaretur. Dicamus quod res est: Ut inane nobis videtur tantummodo universalia tamquam revera existentia habere, stultum atque sanae menti contrarium est universalia omnino adesse negare, ut fecit Roscelinus, qui per hanc veritatis veluti trajectionem, sententias, quas e scholis expellere studebat, firmiores reddidit; inprimis, quum manifestum esset, philosophandi, quam secutus erat, methodum eum ipsum perduxisse ad gravissimum, quod est de S. Trinitate, placitum perturbandum.
Secundis igitur rebus gaudebant Realium sententiae; sed, ut plerumque fit et universe in philosophiae historia valet, ipsa haec Realium fortuna in eorum pernitiem conversa est. Egregie enim Cousin animadvertit, artem criticam scientiarum esse vitam. Postquam philosophia qualiscumque omnes evicerit adversarios, ipsa plerumque dilabitur, moritur ipsa. Genus enim humanum non idoneum videtur ad omnem veritatem una capessendam. Veritatis vero non nisi particulam quandam cognoscit, semperque nostro imbecillo generi quaerendum, indagandum, ulterius procedendum est. Ne autem per hanc periculosam viam, vires nos deficiant, nec dulci quidem, sed eo magis incerta quiete gaudeamus, adversariis continuo nobis opus est, qui, quod nos statuimus, vehementer oppugnent. Quod nisi fiat, in graves errores occurramus necesse est. Adversariorum enim absentiam, nos facile omnium habemus consensum. De principiis, quibus, quam profitemur, nititur sententia, non amplius quaeritur; ut autem castra non eo stabilita videntur,

{==98==} {>>pagina-aanduiding<<}
quod nulli iis immineant hostes, nec sententia victrix haberi potest, quod nullam habeat sibi adversantem.
Quod in genere valet, hic quoque verum est. In memoriam modo revocemus Gulielmum Campellensem, suadente Abaelardo, sententiam mutare debuisse; quod Realistis omnino malum erat omen. Virum jam significavimus, Abaelardum nimirum, qui novam constitueret scholam, qui, vi sua dialectica cum Ecclesiae, tum imperanti sententiae odiosus foret, virum dico, qui Realismo et Nominalismo simul sese opposuit, ut novam sequeretur methodum.
Anselmus et Abaelardus! Ecce, duo viri, per quos, licet pluribus nominibus inter se differant, theologia Scholastica inclaruit. Uterque effecit ut per tam longum temporis intervallum, haec theologia floruerit, summis viris satisfacerit, in sequentia tempora multum invaluerit. Inanis enim quaestio videtur, utrum ab Anselmo, an ab Abaelardo Scholastica inceperit aetas. Nam, cum theologiae, de qua nunc agimus, veluti principium condidisset Anselmus, Abaelardo procul dubio, methodus tribuenda videtur, secundum quam theologi hoc principio usi sunt. Anselmo ‘per fidem intellectum’ quaerente, viam monstravit Abaelardus qua, quod quaerebatur, inveniretur.
Vellemus sane haec, quae diximus omnia, argumentis fulcire, nec non pauca addere de viro, cujus vita cum privata, tum publica admodum erat aestuosa, nec minus maximi momenti; vetat autem argumentum quod hoc nostro specimine pertractandum proposuimus. Nunc vero, Viro Cl. Cousin duce, cum Realismi tum Nominalismi persequamur refutationem, quam liber ‘de generibus et

{==99==} {>>pagina-aanduiding<<}
speciebus’ nobis offert. Quem enim librum si vel non cum Cousin, Abaelardo tribuamus, ejus tamen aetate compositum esse apud omnes constat; adeoque jure indicare censetur, quae id temporis adversus utramque philosophiam in medium conferri potuerint.
Abaelardi opera, ut notum est, Cousin edidit; qua editione usus sum. P. 531 igitur lego: ‘De generibus et speciebus diversi diversa sentiunt. Alii namque voces solas genera et species universales, et singulares esse affirmant, in rebus vero nihil horum assignant. Alii vero res generales et speciales universales et singulares esse dicunt, sed et ipsi inter se diversa sentiunt. Quidam enim dicunt singularia individua esse species et genera, subalterna et generalissima,....... alii vero quasdam essentias universales fingunt, quas in singulis individuis totas essentialiter esse credunt.’ En, habes Realium sententiam, omnibus remotis ambagibus. Sed accuratius etiam eorum refertur thesis: ‘Homo quidam species est, res una essentialiter, cui adveniunt formae quaedam et efficiunt Socratem, illam eandem essentialiter eodem modo informant formae facientes Platonem et caetera individua hominis; nec aliquid est in Socrate praetor illas formas informantes illam materiam ad faciendum Socratem, quin illud idem eodem tempore in Platone informatum sit formis Platonis. Et hoc intelligunt de singulis speciebus ad individua et de generibus ad species.’ Ignoscat, rogamus, benevolus lector si forte nimis copiose hunc locum landaverim; nam argumenti momentum poscebat. Audiamus et refutationem: ‘Quodsi ita est, quis potest solvere, quin Socrates eodem tempore Romae sit et Athenis? Ubi enim Socrates

{==100==} {>>pagina-aanduiding<<}
est et homo universalis ibi est, secundum totam suam quantitatem informatus Socratitate. Quicquid enim res universalis suscipit, tota sui quantitate retinet. Si ergo res universalis, tota Socratitate affecta eodem tempore et Romae est et in Platone tota, impossibile est quin ibi etiam eodem tempore sit Socratitas, quae totam illam essentiam continebat. Ubicumque autem Socratitas est in homine, idem Socrates est; Socrates enim homo socraticus est. Quid contra hoc dicere possit, rationabfle ingenium non habet.’ Haec quoque, ipsis verbis, commemorare debui, quum mihi saltem ingratum videatur opus, ea, quae Scholastico dicendi genere optime exprimuntur, puriori reddere Latinitate.
Haec refutatio maximi nobis videtur momenti, ut auctori quoque visum est, quum nimirum in sequentibus saepius huc redeat. Jure procul dubio quaeritur: ‘quis potest solvere, quin Socrates eodem tempore Romae sit et Athenis:’ ad quam quaestionem nec facile nec sane libenter respondere possint Realistae. Quod etiam valet de omnibus quaestionibus, ex experientia sumtis; hoc enim Realismi doctrinae proprium est, ut de rebus in facto positis nihil curet, nec quid sit, quaerat, sed quid esse debeat. Hoc modo autem pergit auctoris ratiocinatio: ‘Quodsi animal totum existens in Socrate languore afficitur, et totum, quia quicquid suscipit, tota sui quantitate suscipit, eodem et momento nusquam sine languore; est autem in Platone totum illud idem; ergo etiam ibi langueret; sed ibi non languet. Idem de albedine et nigredine circa corpus’..... Si id dicant (ut revere dicunt) in quantum est universale non languet, id est, hoc quod est universale aufert, numquam languet,

{==101==} {>>pagina-aanduiding<<}
quia semper ut universale, similiter hoc et singulare aufert in quantum est singulare, quod nullum singulare languet in quantum est singulare, et ita bis habemus in quantum ita: in quantum est universale non languet in quantum est universale.’ Putaremus aliquem audire ex recentioribus philosophis, ex Baconis sectatoribus, ex iis, qui magis magisque intelligant genus humanum numquam veritatis assecuturum esse nisi regiam, empirica quae dicitur, viam ingrediatur. Haec autem missa facientes, de aliis quoque videamus, quibus auctor noster Reales confutare conatus sit. Ad Bernardum enim Carnotensem se convertit, qui species et genera, Platonis idearum ratione habita, explicare studuit; quibus ideis tamquam aeternis propositis, merito reponit auctor:.... ‘Genera et species aut creator sunt aut creatura. Si creatura sunt, ante fuit suus creator quam ipsa creatura. Ita ante fuit Deus quam justitia et fortitudo, quas quidem esse in Deo non dubitant et aliud in Deo. Itaque ante fuit Deus quam esset justus vel fortis. Sunt autem qui negant illam divisionem esse sufficientem: quicquid est, aut est creator aut creatura; sed sic faciendam esse dicunt: quicquid est aut genitum est aut ingenitum. Universalia autem ingenita dicuntur et ideo co-aeterna, et sic secundum eos qui hoc dicunt, animus, quod nefas est dictu, in nullo est obnoxius Deo, qui semper fuit cum Deo nec ab alio incoepit..... Nam aeque ut materia, ita et forma universalis est et ita Deo coaeterna, quod quantum a vero deviet palam est.’ 1)
Quum non liceat, quamquam cuperemus, cum auctore

{==102==} {>>pagina-aanduiding<<}
‘illam quae de indifferentia est, sententiam perquirere,’ illius potius Nominalium doctrinae refutationem audiamus; eoque duce ‘illam sententiam quae voces solas genera et species universales et particulares praedicatas et subjectas asserit et non res, insistamus.’
Licet minus philosopha ratione procedat, accurate tamen adversus Roscelini placitum contrarium ponit, idque absurdum esse ostendit.
‘Res quidem genera et species esse auctoritas affirmat et Boethius qui in secundo commentario super Porphyrium: “nihil aliud species esse putanda est, nisi cogitatio collecta ex individuorum dissimilium numero substantiali similitudine; genus vero collecta cogitatio ex specierum similitudine”.... Item idem Boethius, in commentario super categorias, dicit: “quoniam rerum decem genera sunt prima, necesse fuit decem quoque esse simplices voces quae de simplicibus rebus dicerentur.” Hi tamen exponunt genera, id est manerias. Quasdam autem res universales ait Aristoteles in Peri Ermeneias 1): “rerum aliae sunt universales, aliae sunt singulares.”.... Item voces nec genera sunt nec species nec universales nec singulares nec praedicatae nec subjectae, quia omnino non sunt.... Amplius: quemadmodum statua constat ex aëre materia, forma aut figura, sic species ex genere materia, forma aut differentia, quod assignare in vocibus impossibile est. Nam cum animal genus sit hominis, vox vocis nullo modo est altera alterius materia;.... nam cum habeat eorum sententia nihil esse praeter individua et haec tamen si-
{==103==} {>>pagina-aanduiding<<}
gnificari de vocibus tam universalibus quam singularibus, idem prorsus significabit animal et homo, unde hoc e converso vere dici potest, significatum speciei esse materiam significati generis..... Quodsi aeque ut partes totius, ita species sunt materia generum, non atque in hoc differunt, imo conveniunt.... Nam idem formam non suscipit ad se ipsum constituendum; sed, ait Boethius “genus accepta differentia transit in speciem.” Nec idem est pars sui ipsius. Nam si idem sibi esset totum et pars, idem esset sibi oppositum.’
Quum igitur cum Realium tum Nominalium scholae vehementer sibi invicem adversentur, neutraque veritate gaudeat, tertium quid quaerendum est, quod quum sequamur veram tutamque nobis monstret viam. Tertium illud unum nobis superest. Universalia enim, quum nec res, nec voces sint, conceptus sint intellectus necesse est. En habes definitionem, quae, quamquam tantum universalia existere negans, vel sic quidem ea flatibus vocis non aequiparat. Conceptualismus enim de singulis quidem quaerit, singulaque accurate cognoscere cupit, ex iis tamen universalia operationis humanae veluti colligit.

Sectio II.


Conceptualismus in Theologia; Artis dialecticae vis.

Constat nihil adesse praeter individua, neque ullum eorum per se genus dici posse vel species; haec autem individua inter se nonnulla similia habent, quae intellec-
{==104==} {>>pagina-aanduiding<<}
tus noster animadvertit, comparat, sejungitque ab iis, quibus individua inter se differant. Nobis vero hac ratione procedentibus illa, quae animadvertimus, similia ordines constituunt, quibus individua comprehendantur; quos ordines species vocamus vel genera 1).
Inde novum illud nomen ortum est quo significari solet Abaelardus: conceptualista.
A conceptualistarum autem sententia ulterius explicanda abstinendum nobis est. Conferantur igitur, in ed. Cousin, pp. 524, 526, 527, 529-541, ex quibus luculenter patet, humanum ingenium ut a stulto Realismo ad cultiorem, sic quoque ab inepto ad verum Nominalismum progressum esse. Nec tantum id temporis, docte monente Cousin, Conceptualismus Nominalismum evicit; per omnem vero recentioris philosophiae historiam meliorem hanc viam philosophos videmus ingredientes, quoties coecus Realismus regnare incoeperit.
Quum autem conceptualismum habeamus nominalismum, licet alia forma indutum, continuo quaeritur utrum haec quoque nova illius forma in Theologiam invaluerit. Nullus dubito quin affirmando huic quaestioni respondendum sit. Caetera missa facientes, nunc tantum de praecipuo illo, quod est de Trinitate videamus placito. Roscelinus, ut supra animadvertimus, dum sibi constare vellet, neque in turpe verborum lusum incidere, aut hoc gravissimum placitum negare, aut Tritheïsmum docere debuerat. Conceptualista vero hanc Charybdim

{==105==} {>>pagina-aanduiding<<}
vitans, in alterum scopulum incidit. Ex conceptualismo Sabellianismus oritur. Qui enim statuit nihil esse praeter individua, tres, quae recensentur, divinas personas, eodem modo ac genera et species, tantum similitudines habeat necesse est differentiis mixtas. Tres illae personae igitur non revera personae essent, sed multo magis tres varii conceptus, ex nostro orti intellectu, ejusdem rei, i.e. ejusdem divinae substantiae. Haec enim divina substantia tantummodo conceptualistis revera existere videtur, quum distinctae personae, Pater, Filius, Spiritus Sanctus, nil nisi variae ducantur formae, sub quibus unus idemque Deus intelligatur.
Nec tantum a priori e Conceptualistarum doctrina sequitur Sabellianismus. Ea ipsa, quae de Trinitate Abaelardus philosophatus est, Sabellii sententiam Conceptualismi necessariam esse sequelam luculenter docent; quamquam igitur librum ‘de generibus et speciebus’ Abaelardo tribuendum affirmare recusamus, vel sic tamen eum Conceptualistam jure vocari eo, quod de summo in Theologia mysterio professus est, comprobatur. Videtur procul dubio a Sabellianismo quam maxime abhorrere Abaelardus; atque nisi ejus verba attente legimus, prorsus falli videbimur, Abaelardum hujus erroris accusantes. Diserte enim affirmat, divinam naturam esse simplicem, id est, ut alio loco explicat, rebus terrestribus plane dissimilem, quippe quae semper fortuitis proprietatibus praeditae sint. Sic, exempli gratia, aqua numquam sine eo, quo contineatur, apparet; colores sine corpore aliquo, cui proprii sint, numquam videmus, nec cogitatur sapientia sine animo, de quo praedicatur. Divinae autem naturae nihil proprium est,

{==106==} {>>pagina-aanduiding<<}
quod accidens dici possit; omnia absoluta, necessaria omnia, quae in hac natura agnoscuntur. Hoc sensu igitur Dei naturam simplicem esse vult Abaelardus, ita ut, proprietates quaslibet si tollas, ipsam quoque tollas naturam necesse est. Pergit autem: ‘non propter hoc naturam illam boni simplicem dicimus, quia est Pater in ea solus, aut Filius solus, aut Spiritus Sanctus solus, aut sola est ista nominis trinitas sine substantia personarum....’ Non opus est ut indicemus haec quidem minime Sabellianismum sonare. Cuique enim sponte patebit. Videamus autem utrum ea, quae nunc laudavi, comprobentur sequentibus an debilitentur. Debilitantur omnino; addit enim Abaelardus: ‘.... sed ideo simplex dicitur, quia est hoc quod habet, excepto quod relative quoque persona ad alteram dicitur.’ His ipsis verbis ‘quia est hoc quod habet’ error, quem expellere studuit, redire videtur. Quum enim primum in divina natura nihil omnino distinguendum docuerit Abaelardus, nunc vero eam veluti a se ipsa differre contendit, variarum ratione habita proprietatum. Manifestum est illam divinae naturae simplicitatem verae justaeque de Trinitate notioni nocere, quum hanc unam, substantiam simplicem secundum proprietates distingui posse patiaris. Qua distinctione hoc sibi vult auctor noster, aliam esse Patris proprietatem, aliam Filii, aliam Spiritus Sancti, licet omnes uni substantiae tribuendae sunt 1). Ut unus idemque homo tribus veluti indui potest personis, quum ipse aut cum eo aliusquis loquatur aut ejus mentio fiat, divina quoque substantia alia est persona generans,

{==107==} {>>pagina-aanduiding<<}
alia procreans, alia vero procedens. Haec autem de Trinitate sententia talis est, qualis a Sabellio, si quid video, facile accipi possit. Sic enim tres, quae in divina natura distinguuntur, personae, tot modi existendi haberi possunt, sive triplex ratio, qua una substantia proponitur. Licet igitur Anselmi rejiciat verba, quibus, ut supra vidimus, Deus rivo comparatur, qui magis magisque increscens, magnarum fit aquarum fons uberrimus; ab Anselmo tamen verbis magis quam re, quod attinet exemplum, differre videtur, quum nimirum is qui generat, non eodem temporis puncto procreari potest. Ut enim apud Anselmum rivus sese dilatat, quo magnus fiat torrens, apud Abaelardum divina substantia primum generat, deinde ipsa procreatur, ita ut novam adipiscatur proprietatem scilicet: τοῦ procreatam esse. Immo, nulla prorsus ratione Abaelardi comparatio Anselmianae illi dissimilis est. Sicuti enim aqua et tamquam rivus, generans et tamquam torreus procreata dici potest, non video, qua de caussa Abaelardus Anselmianum illud exemplum jure vituperare possit. - Hisce monitis spero fore ut satis indicasse videar, ecclesiae placito non respondere Abaelardi de Trinitate sententiam, quippe quae trinitatem doceat, tamquam intellectus nostri conceptum 1). Magna deceptio est, si putes Conceptualistam magis quam 
Nominalistam ido-
{==108==} {>>pagina-aanduiding<<}
neum esse ad placitum, quod est de trinitate, recte explicandum. Nunc non quaerimus, utrum omnino liceat, aut prosit de summis, quae habentur in theologia, mysteriis philosophari. Omnibus vero volo persuasum sit, Realismo repudiato, nominalismum proditurum esse, licet formas induerit longe diversas. Roscelini error cuique patet, Abaelardi vero saepius latuit, latet nonnumquam. En totum, quod inter ambos viros intercedit discrimen. Prioris Tritheïsmus ortus est ex studio, ecclesiasticae doctrinae cum sui ipsius nominalista sententia conjungendae; posterioris autem Sabellianismus optime explicatur, si animadvertimus, Abaelardum quamquam Conceptualista fuerit, noluisse tamen ea, quae docuerit Ecclesia, prorsus negligere. Unus idemque error utrumque occupat, decipit. Putant quidem nimirum Ecclesiae obedire, nec aliud quid cogitare, quam quae Ecclesia credit, revera contra profitentur, quae ipsorum philosophia doceat. Cernitur autem in Abaelardo major dialectica vis; tum si spectas philosophiam, tum si theologici, de quo nunc res est, placiti rationem habes. Philosophia nimirum Conceptualista ejus saltem temporis, ut vidimus, Nominalismus jure habetur, quem tamen emollivit ars dialectica. Abaelardi de trinitate sententia eandem ostendit artem dialecticam, qua operante aeque ac Roscelinus Ecclesiae doctrinae revera adversatur; non autem Ecclesiam aeque ac hic offendisse videtur. Quod comprobat egregium illud, quod de eo nobis impertit testimonium Petrus Venerabilis; quin ipse notissimus illius adversarius, Bernardus, quippe qui, quatenus nobis saltem notum sit, minus de sententiis haereticis Abaelardum accusaverit, quam de aequivocis ambiguisque dicendi modis.

{==109==} {>>pagina-aanduiding<<}

Ea ipsa autem, quae de placito Trinitatis monet admodum luculenter indicant, Abaelardum illud placitum reapse non magni fecisse. ‘Tale est,’ inquit ‘tale est ergo deum Patrem et Filium et Spiritum sanctum profiteri, ac si ipsum, ut dictum est, summum bonum esse praedicimus.’ Quum enim Abaelardum audiamus 1), Deus pater dicitur ob divinam id est perfectam ejus potestatem; Deus filius vocatur quia summa est sapientia i.e. summa potentia discernendi; Deum autem tamquam spiritum sanctum colentes summam eum significamus ‘caritatem benignitatemque.’ Verborum sensus sponte animadvertitur. Quid plura? Quamquam Abaelardum audacem magni facimus, omnium unum gravissimae illi Ecclesiae auctoritati adversantem, propugnatoremque acerrimum illius, qua nos gaudemus, cogitandi libertatis, quamquam ecclesiastica Bernardi Claravallensis severitate minime dilectamur, verborum tamen sensus, quem significavimus, ratione habita, Bernardum optime intelligimus scribentem 2): ‘Irridetur simplicium fides, eviscerantur arcana Dei, quaestiones de altissimis rebus temerarie ventilantur, insultatur patribus, quod eas magis sapiendas quam solvendas censuerint.’ Nos enim non, ut Bernhardus, Cl. Abaelardum vituperamus, nimia cogitandi usum libertate; multo magis Abaelardo crimini esse censemus, eum non majore usum esse libertate; quodsi saltem hujus rei doctorem saeculi undecimi accusare liceat. Quum nimirum liberior fuisset, non tantum res, sed cum rebus ipsa mutasset nomina, nec

{==110==} {>>pagina-aanduiding<<}
Trinitatis nomen servasset, ea ipsa, quae de trinitate docebat Ecclesia, philosopha impugnans ratione.
Animadvertamus enim oportet, quam magna notionum sibi invicem adversantium perturbatio sit. In Abaelardi opere cui titulus est: Christiana Theologia, legimus: ‘Tres itaque proprietates non tres res dicimus, id est non tres essentias, sed tres in una essentia relationum diversitates, per quas, ut dictum est, tres personae consistunt.’ Persona igitur apud Abaelardum idem valet ac proprietas. Quemadmodum vero tribus ‘in una essentia relationum diversitatibus’ personas significari numquam patimur, veram trinitatis notionem Abaelardum professum esse negamus; licet, ut aequum feramus judicium, addamus necesse sit, auctorem nostrum ipsum confiteri omnia, quae de Deo dicuntur, ‘translationibus et parabolicis aenigmatibus involuta (esse), et per similitudinem aliquam investigari ex parte aliqua inductam, ut aliquid de ineffabili majestate suspicando potius quam intelligendo degustemus.’ Quae quo modestiora sunt veroque docto digniora, eo magis miramur hanc, quam de trinitate, protulit sententiam, sibi satisfecisse.
Adjiciamus nonnulla, licet breviter de Abaelardo, artis dialecticae magistro. Oculos igitur in eum convertamus, qui prae omnibus aequalibus philosopho praeditus fuerit ingenio, atque cujus scholas permulti frequentaverint discipuli. Quamquam ipsa Aristotelis scripta adire ei non licuit, quae continebant tamen e versionibus commentariisque cognita habuit; quibus artis dialecticae doctioris peritior factus est. Quam tamen cognitionem cum lectionibus, tum scriptis haud paucis

{==111==} {>>pagina-aanduiding<<}
ita divulgare studuit, ut alii quoque in Aristotelica philosophia operam navarent. Invitis adversariis, doctrinam Abaelardi damnandam curantibus, ejus exemplum magnam vim habuit et efficacitatem ad illam, quae liberior dicitur, theologiam fovendam. Hanc autem theologiam liberiorem laudibus nostris ornare possumus, quum universe Abaelardus animos revocaverit ab insana atque inani illa philosophia, quae in aeternum frustra quaeret de iis, quae hominis rationem longe superent. ‘Scimus omnes,’ inquit, ‘in his, quae ratione discuti possunt, non esse necessarium auctoritatis judicium,... quod (autem) capi non potest loco, humano non comprehendatur animo.’ Sequentia vero nostris inprimis temporibus in memoriam revocare prosit: ‘Quae major indignatio fidelibus habenda esset, quam eum se habere Deum profiteri, quem ratiuncula humana posset comprehendere, aut mortalium lingua disserere?’
Non quidem immemores sumus omnium vitiorum, quae liberiorem illam medii aevi inprimis theologiam inquinaverint, neque ignoramus pleraque illius placita subtiliora, quam veriora fuisse quin, indolem retulisse rationalismi recentioris temporis, hanc vero praesertim ob causam illius auctor laudandus nobis videtur, et, nostri ratione habita propositi, commemoratione dignissimus, quoniam haec ratio philosopha, quae inde ab Abaelardo in Theologiam magis magisque valere incepit, quam arcte conjuncta sit cum rerum mutatione, post Abaelardum conspicua. Quum enim, ut proximo capite vidimus, Realismus isque stultissimus cum in philosophia tum in theologia regnaverit, sequenti periodo nominalismus potius palmam tulit cum mysticis aeque ac scholasticis

{==112==} {>>pagina-aanduiding<<}
studiis arcte conjunctus; quod praesertim, procul dubio, Abaelardo tribuendum videtur, licet alia accesserit caussa, eaque gravissima, quae multum attulit ad Aristotelis auctoritatem augendam. Hanc causam dico Arabum philosophiam.


Sectio III.


Gilbertus Porretanus.

Primum autem eorum fiat mentio, qui scripserint ante Arabum innotescentem philosophiam. Quod ut ordine faciamus primum oculos in Gilbertum Porretanum convertamus.
Hunc Gilbertum cum Viro Cl. Haureau virum ducimus minime contemnendum; quem multi scriptores nimis neglexerunt, inter quos Meiners, Brucker, Rousselot recitare liceat. Libri quos edidit ‘de Trinitate’ 1) et ‘de sex principibus’ virum nobis monstrant fortem, cujus vigorem in multis theologis oppugnandis non possumus non mirari. Systema nobis praebuit absolutum, licet non multa docuerit, quae nondum apud alios reperiantur. Bernardo Carnotensi, Anselmo, Radulpho praeceptoribus usus, nec tamen ad eos sese

{==113==} {>>pagina-aanduiding<<}
informavit. Aristotelem ante omnes magistrum sibi elegit, quem an secutus sit, nunc indagandum. Quae autem de Gilberto acutissimus ille, Joh. Sarisburiensis monuerit, primum videamus: ‘...... alius 1) ....... cum Gilberto Pictaviensi universalitatem formis nativis attribuit et in eorum conformitate laborat. Est autem forma nativa originalis exemplum, et quae non in mente Dei consistit, sed rebus creatis inhaeret. Haec graeco eloquio dicitur εῖδος, habens se ad ideam ut exemplum ad exemplar, sensibilis quidem in re sensibili, sed mente concipitur insensibili; singularis quoque in singulis, sed in omnibus universalis.’
His igitur commemoratione dignissimis docemur Gilbertum universalia ante rem non statuisse, sed ea tantummodo esse formas, quibus individua adsunt. Haec autem plane respondent iis, quae inveniuntur in ‘Ganfredi Mon. Claraevall. epistola ad Episc. Albanensem de rebus gestis in causa Gilberti Porretani’ a Viris cll. Gieseler et Baur laudata, ubi legimus: ‘Duo nomina tradit substantiae designari, videlicet quod est et quo est, essens atque essentiam, sicut album et albedinem interdum significare dicitur et rem albam. Id ergo, quo est, unum esse in trinitate consentit, formam scilicet et naturam deificam matremque ut ita dixerim trinitatis.’ Videmus igitur Gilbertum philosophum suum principium continuo ad placitum, quod est de Trinitate, applicantem. De quo placito optime Gilberti cognoscemus sententiam, quatuor illis ex ejus Commentario capitulis legendis, de quibus, secundum Virum Cl. Gieseler,

{==114==} {>>pagina-aanduiding<<}
Vasquezius nos certiores facit 1). Quatuor capitula haec sunt: I. Quod 'divina natura, quae divinitas dicitur, Deus non sit, sed forma, qua Deus est: quemadmodum humanitas homo non est, sed forma qua est homo. II. Quod cum Pater et Filius et Spiritus sanctus unum esse dicuntur, non nisi una divinitate esse dicantur: nec converti possit, ut unus Deus, vel una substantia, vel unum aliquid Pater et Filius et Spir. S. esse dicantur. III. Quod tres personae tribus unitatibus sint tria; et distinctae proprietates tribus, quae non sunt ipsae personae; sed sunt tres aeternae, et ab invicem a divina substantia in numero differentes. IV. Quod natura divina non sit incarnata. - Post haec quatuor articula, cum animi attentione lecta, vix aut ne vix quidem intelligimus, quomodo factum sit ut nonnulli in incerto versentur, utrum potius Realista an Nominalista dicendus sit Gilbertus. Nullus enim dubito quin omnino Conceptualistarum partibus eum adscribere oporteat; quod non tantum ex Aristotelis ejus studio sponte conficitur, sed quoque ex ipsa ratione, qua cum de divinitate, tum de humanitate dixit. Inde, si quid video, quam luculenter patet numquam eum existimasse inter Deum et Deitatem aut inter attributa divina intercedere realem ullam distinctionem sed tantum theologicam.
Fortasse locus ille, quem ex ‘summis Roberti Melod. 2)’ nobis tradidit Haureau, ansam praebuit hujus dubitationis. Legimus; ‘secundum istos’ (est Gil-
{==115==} {>>pagina-aanduiding<<}
berti sententia, cujus mentio fit) ‘secundum istos, Deus et Deitas sunt sicut formatum et forma: nam divinitatem dicunt esse formam.’ Et porro: ‘Formam Dei divinitatem appellant. At omnis forma formati est, divinitas ergo alicujus formati forma est, scilicet Dei trinitatis.’ Haec quidem, quid sibi voluerit Gilbertus, accurate tradere videntur. Fateamur quod res est. Possumus omnino ex iis, quae laudavimus, conficere Gilbertum ita distinxisse formatum inter et formam, ut hanc tamquam universale revera existens habuerit, illud vero singulare esse duxerit, quod non revera adsit, nisi quatenus universali veluti nitatur. Ulterius etiam progrediemur. Si quis rogat an quoque Realistae formatum inter et formam distinguere possint, affirmando procul dubio respondendum mihi videtur. Vel sic quidem tamen Gilbertum Realistam fuisse negamus, licet ex his ipsis verbis, in cujusnam pedibus abierit Gilbertus non luculenter pateat. Optime vero difficiliorem hanc quaestionem illustrare, quin etiam omnem dubitationem possunt illa quae Johannes Sarisb. scripsit, jam supra laudata: ‘.... forma natura originalis.... quae non in mente Dei consistit, sed rebus creatis inhaeret.’ Haec omnem revera tollunt dubitationem; quippe quae doceant ‘formas nativas originales,’ id est, universalia, non sicut Platonis ideae, ante ipsas res exstitisse, inhaerere vero rebus creatis. Quae forma nativa jure dici potest ‘singularis.... in singulis, sed in omnibus universalis.’ Humanitas, exempli gratia, forma est, quam omnes, qui dicantur homines, inter se communem habent. Non homines dicendi essent, nisi hujus formae omnes essent participes. Vocem
humanitatis autem non eo sensu accipit Gil-
{==116==} {>>pagina-aanduiding<<}
bertus, ut, quemadmodum apud Realistas, sit unum illud totum, sit universale illud, cui, ut existat, non opus est individuis; nam diserte affirmat humanitatem ipsis hominibus inhaerere. Sic quoque, ut ad illud, de quo egimus, placitum redeamus, trinitatem habet formam, cujus si quis particeps sit, jure deus vocari possit. Affirmat autem Patrem, Filium, et Spiritum Sanctum divinitatis forma esse praeditos, unde sequitur Filium et Spiritum S., aeque ac Patrem deos esse dicendos. Ut vero dii dicuntur, quatenus unam formam communem habeant, ‘ex unius divinitate participatione (sunt Ro[b.] Melod. verba) tres personas unum Deum esse asserunt.’
Divinitatis igitur forma universale est quod intellectu concipitur. Eam tantummodo ob causam Deum inter et deïtatem distinxit, ne Filium et Spiritum S. videretur habere unius Dei proprietates, non autem personas. Quo fit ut ejus sententia Realistis quam maxime opposita sit. Hi enim potius statuunt divinitatem i.e. universale revera existere, Patrem, Filium et Spiritum s. esse formas quibus sese induat universale. Gilbertus contra universale habet formam, qua Pater, Filius, et Spiritus s. praediti, revera personae divinae dicuntur. Tres personas hujus formae participes esse addat necesse est; nam eo significari vult non Patrem tamquam Patrem, nec Filium tamquam Filium, nec Spiritum tamquam Spiritum esse deitatem. Quod nisi addidisset, non video quomodo illud fugere potuisset quod in libro ‘de generibus et speciebus’ contra Realistas jure scriptum vidimus. Quemadmodum enim ibi legimus: ‘quod,’ hominem videlicet, ‘rem unam (esse) essentialiter, cui adveniunt formae, quod si ita est,

{==117==} {>>pagina-aanduiding<<}
quis potest solvere quin Socrates eodem tempore Romae sit et Athenis? Ubi enim Socrates est, et homo universalis ibi est’..... ii quoque qui deitatem doceant esse universale revera existens, ‘cui adveniunt formae quaedam’ explicent necesse est, utrum deitas illa, eodem tempore tamquam Pater, tamquam Filius aliquid perficere possit. Articulorum, quae laudavi, quartum judicium nostrum comprobat; articulus sic sese habet: quod natura divina non sit incarnata. Haec enim Gilberti thesis maximi momenti videtur, quippe quae indicet eum acute distinxisse naturam inter et personam, ideoque ostendit eum, quod saltem de Trinitate placitum attinet, non fuisse Realistam. Non enim fieri, potest, Realistas audientes ut hanc patiamur distinctionem. Realistae enim dixerint divinam naturam, quatenus sit Filius, incarnari; quam enim naturam singulis a personis sejungere nequeunt; ut ex articulorum, quae Gilberto Bernhardus opposuit, quarto patet: ‘Credimus ipsam Divinitatem, sive substantiam divinam, sive naturam divinam dicas, incarnatam, sed in filio esse.’ Postremo loco odium, quod sibi peperit Gilbertus a parte Bernhardi, confirmare potest quod de eo tulimus judicium.
Videamus igitur breviter quid ex ejus doctrina sequi debeat. Sequi debet atque sequitur Tritheïsmus moderatior. Haec denuo comprobant quae supra diximus de Conceptualismo, id saltem temporis Nominalismo haud dissimili. Quemadmodum enim tres personae formae humanitatis participes, tres homines jure dicuntur, tres quoque, quae divinitatis utuntur forma, tres merito habentur dii. En ipsum fere illud, ad quod pervenerat Roscelinus; nam, licet aliis verbis usus sit Gilbertus, inter utrumque

{==118==} {>>pagina-aanduiding<<}
nullum fere intercedit discrimen. Ecclesiam vero non eum aeque ac Roscelinum odio prosecutam esse non est quod valde miremur. Bernhardus enim ut Gilberti doctrinae melius adversaretur, ipse fidei symbolum, quatuor articulis, constituit, quo doctrina orthodoxa contra haereticam comprobaret. Hoc symbolum Papae tradidit, quod repulerunt Cardinales, Bernhardi auctoritati jam diu invidentes. Cardinalibus Bernhardo cedere coacto, factum est ut de tribus articulis postremis nihil dijudicatum sit. ‘De primo tantum Romanus pontifex definivit, ne aliqua ratio in Theologia inter personam et naturam divideret, neve deus divina essentia diceretur ex sensu ablativi tantum, sed etiam nominativi.’ Quum igitur locum Gilberto designare velimus, eum quodammodo Roscelinum inter et Abaelardum, attamen conceptualistam fuisse contendimus 1).


Sectio IV.


Varii doctores, usque ad finem saec. XII. de Mysticismo.

Ars autem dialectica, quam excoluit Abaelardus, quam fovit quoque Gilbertus Porretanus plurimis

{==119==} {>>pagina-aanduiding<<}
quidem satisfacere potuit, nec vero omnibus placuit ingeniis. Quaestiones illae subtiliores, quibus haec ars ansam praebuit, quamquam Ecclesiae non illicitae, dubiae tamen et periculosae videbantur. Dum Realistae, orthodoxa placita fide amplexi, de iis philosophati essent, atque eos evicissent, qui in contrarias abiissent partes, non erat cui sese opponeret Ecclesia. Longe vero alia ratio, Abaelardo auctore, in Theologia invaluit, quam et sequebatur Gilbertus, methodum commendans vere nominalistam. Formale enim ejus doctrinae principium, falsissima haec erat opinio, in Theologia leges valere diversas ab iis, quae in caeteris servantur disciplinis. Quod cum revera ita sese habeat, fieri poterit ut in Theologia quid verum sit, quod in philosophia exempli causa, jure falsum habetur. Nitebatur illa Gilberti sententia ejus doctrinâ de Deo rebusque divinis, quas toto coelo a rebus humanis differre dictitabat, ita ut de utrisque non pari ratione agendum censeret. Licet formale hocce principium, initio saltem, Ecclesiae doctrinae non noxium fuerit, dum fides sive potius doctorum obtemperantia pergeret ea credere, quae rationi humanae absurda viderentur, atque maximopere contraria, hominis tamen ingenium harmoniam aeque ac libertatem quaerit. Harmonia vero humano ingenio numquam paratur, dum nullum adsit criterium, quo quid in omnibus verum sit, homo cognoscat. Nec libertate umquam gaudere potest, dum auctoritati Ecclesiae sive alicujuscunque serviliter morem gerere ei oporteat. Quo fit, ut per longum temporis intervallum hanc discrepantiam genus humanum pati nequeat. Quaerit, ut vidimus, harmoniam; liberum esse studet. Duplex adest ratio, qua utriusque compos

{==120==} {>>pagina-aanduiding<<}
fieri possit. Possunt enim ea quae sibi invicem adversentur, conciliari, philosophia exempli causa cum theologia; sive alterutra plane tollatur necesse est. Liceat aliis verbis exprimere quod sentio. Adsunt revera et adfuerunt, qui nullam omnino philosophiam inter et theologiam agnoscant discrepantiam, qui, licet olim acerrimam inter utramque viderint pugnam, omnia inter se contraria superaverint. Hi procul dubio regiam inierunt viam ut, quibus eorum ingenio opus est, harmoniam libertatemque recuperarent. Verum non omnes, quae se invicem impugnantia agnoscant, hac ratione placare possunt. Longe aliam ingrediuntur viam, quae denuo in duos se dividit tramites. Theologiam enim ullam adesse negant, aut philosophiam ita flocci pendent, ut in summis, in quibus humanum ingenium occupatur dijudicandis, nihil ei tribuendum videatur. Hi posteriores vulgo mystici vocantur, ita fortasse optime significandi. Sunt enim, qui omnium disciplinarum theologiam primam habeant, ita ut, caeteris omnibus relictis, theologiae aures praeberi debeant. Quod vero theologiam jure atque merito tam magni facere videantur, tribuendum est rationi, qua putant se Deum cognitum habere; qua ratione fit, ut vocem theologiae peculiari quodam sensu accipiant. Iis enim persuasum est nulla intelligentia, nullis ratiocinationibus opus esse, neque ullam requiri philosophiam ad. Deum recte cognoscendum. Itaque ab omni arte dialectica quam maxime abhorrent. Res divinae contemplandae, non ingenio indagandae sunt. Omnia ex intimo corde, ex pectore omnia petantur. Noscere est credere, credere autem est amare. Neque amare aliud quid est quam penitus persentiscere, quo arcto cum Deo

{==121==} {>>pagina-aanduiding<<}
juncti simus vinculo. ‘Quatuor’ ut unus e mysticis inquit - ‘quatuor sunt in quibus nunc exercetur vita justôrum.... lectio sine doctrina, meditatio, oratio, operatio; quinta deinde sequitur contemplatio, in qua quasi quodam praecedentium fructu, in hac vita etiam quae sit boni operis merces futura praegustatur.’ Contemplatio igitur summum est, ad quod pervenire possit homo, quam ut melius etiam cognitam habeamus, alium quendam e mysticis, Richardum nimirum, animadvertamus, sex in contemplatione distinguentem gradus, quorum quintus quidem refert contemplationem supra, sed non praeter rationem, quorum ultimum vero ita significat Richardus: supra et videtur esse praeter rationem.
Summus vir, Neander, nunc fato eheu defunctus, egregia sapientissimaque nobis reliquit verba, quae in hunc locum optime applicare possimus. Scripsit enim in diario, quod dicitur: Deutsche Zeitschrift für Christliche Wissenschaft und christliches Leben 1850, ‘Qui per longius temporis intervallum humanum ingenium occupaverint errores, quum tollere cupias, persentiscas ipse necesse est, e quanam orti sint veritate; nec non ut desiderium cognoscas, quod hujus aliusve erroris caussa sit.’ Quod igitur probe teneamus. Neque immemores simus, mysticismi inprimis ratione habita, eorum quae ex his verbis sequuntur. Nam vel apud optimos, qui de philosophia egerunt, scriptores, apud Haureau, exempli causa, non raro occurrit mysticismum ita despici, ut plane inepti stultique videantur, qui hanc mysticam amplexi sunt methodum. Fateamur autem quod res est. Nec tantum scholasticismus, sed omnis universe disquisitio, quae unice fere spectat intelligentiam, toti homini

{==122==} {>>pagina-aanduiding<<}
satisfacere nequit. Omnem hominem simul excolere, en, pensum vitae, cui admodum pauci tamen consulunt, qui humanitatis doctores ducesque esse sese dictitant. Quidquid sit, theologia, quae medii aevi dicitur, omnis fere in exsiccatas atque aridas desiit quaestiones, neque ille, qui Scholasticismum cum mysticismo conjungere studuit, Hugonem a Santo Victore dico, is erat, qui omnibus satisfacere potuerit. Memorabile lubet afferre exemplum, quod luce clarius ostendit, quam humanae naturae conveniens sit, post longam inutilemque disquisitionem philosopham, e medio scepticismo, in mysticismi bracchia sese conjicere. Sumtum est exemplum ex iis, quae de philosophia Arabum nobis tradidit doctissimus Schmölders, in libro cui titulus est: Essay sur les écoles philosophiques chez les Arabes, caet. Paris 1842 1).
Hujus excursus minime nos piget, nam ea hominum studia, quae in philosophiae historia mystica vocare solemus, non uno nomine nostro cum argumento cohaerent. Mystica enim studia illa et cum Realismo quam arcte conjuncta sunt, et multum effecerunt ut deinceps

{==123==} {>>pagina-aanduiding<<}
Nominalismus in historia saepius palmam tulerit. Praeterea nobis cordi erat de mysticismo dicere quod sentimus. Ex dictis enim patebit nos minime illud, quod in omnibus adest desiderium, parum intelligere. Mysticismus igitur, quem vituperamus, non est sensus ille religiosus, qui egregius in Spenero e.c., aliisque cernitur; mysticismum vero hunc improbamus, qui, omni spreta intelligentiae disquisitione, reliquarum omnium disciplinarum religionem moderatricem esse permittat.
Mysticismo, qui in Victorinorum prodiit schola, temporis spatium impletur, quod intercedit Abaelardum, Gilbertum que inter et Arabum philosophiam sive potius philosophiam Graecam, a philosophis Arabibus excultam. Ex ipsius Mysticismi ratione atque indole sponte sequitur, inter mysticos non acute Realistas et Nominalistas distingui posse, ita ut, sicuti universe fecimus, hic in primis singula placita magis quam Theologos spectaturi simus. De praecipuis igitur placitis videbimus utrum Realium an Nominalium respondeant sententiae.
Gulielmus a Campellis, postquam, ut vidimus, Abaelardo cedere coactus esset, in sancti Victoris monasterium refugit, ibique scholam aperuit, quae deinceps magnopere inclaruit, ac universe postrema, ut ita dicam, Realismi nobis repraesentat conamina, antequam Arabum scripta, jamjam innotescentia, Aristotelis auxerint auctoritatem. Hujus scholae doctores quum enumerare velimus, primus in censum venit Hugo a Sancto Victore, de quo jam verbo monuimus. Dialecticam quidem Abaelardi methodum cum Bernhardi dogmatismo conciliare voluisse dicitur. Voti autem non compos factus esse videtur. Quum enim philosophia, quae id

{==124==} {>>pagina-aanduiding<<}
temporis viguit, ei non satisfecisset, magistrum inprimis sibi elegit Dionysium Areopagitam; quo factum est ut non revera e variis fontibus judicio arbitrioque suo, quantum quoque modo videbatur, hauserit, sed multo magis huic magistro sese mancipaverit. Itaque huic conciliandi difficiliori operi sufficere non potuit. In libro, cui titutus est: Eruditio didascalica, Viris Cll. Tennemann et Dégérando recte monentibus, Aristoteli Platonem praeferre videtur. (l. II. c. 6). Majoris vero momenti est, quod in ejusdem operis libro primo, c. XII, diserte affirmet: ‘rerum incorrupta veritas ex ratiocinatione non potest inveniri.’ Est autem animadversione dignissimum, Hugonis doctrinae partem formalem elementis constare, longe inter se differentibus. Nonnulla enim effatus est, quae Nominalismum redolent, nec non multa alia, quae eum Realistam fuisse indicare videntur. Quod de Hugone valet, quodammodo etiam de omni Mysticorum schola dici potest. Atque facile, si quid video, explicatur. Hoc enim cum Nominalistis commune habent, quod omnem fere rationi denegent auctoritatem, ut ex sententia modo laudata sponte apparet. A Nominalistis denuo maximopere discrepant, quum minime, Ecclesia tantummodo suadente, credendum esse putarent. Hac in re igitur Mystici et Realistae inter se conveniunt, ut uterque quodammodo suo judicio stare videantur, nec veritatis fontem aliunde quaerendum esse censeant, nisi ex ipso homine. Sensus enim apud Mysticos Scholasticorum intelligentiae locum occupat. Quod inter uterque intercedit discrimen si bene teneamus, in Mysticis judicandis eadem, qua apud Scholasticos utamur, ratione procedere possumus. Quod in se ipsis reperiant, objective

{==125==} {>>pagina-aanduiding<<}
verum esse censent, en habes, nisi omnia me fallunt, quare eos a Realistis non differre putem. Ad veritatem vero inveniendam rationem humanam in ipso homine nihil prorsus valere, sententia est, cui una cum Nominalistis nomen dare potuerunt, atque revera dederunt Mystici. Comprobantur quae scripsi Hugonis verbis. In ejus operis de Sacramentis L.I. p. X. capite 2 legimus: ‘Non potest cogitari Deus quid est; etiam si credi potest, quia est, non qualis est, comprehendi.’ Haec postrema verba sunt longioris ratiocinationis, qua probare studet, Deum omnem nostram longe superare cogitationem. En, ejus doctrinae veluti partem nominalistam. Num igitur pergit dicendo: Ecclesiae auctoritati obtemperandum est vel simile quid? Minime. Nam praecedenti capite dixerat; ‘.... Quia (homo) oculum rationis ex parte habet, animum similiter ex parte, videt et ea, quae in animo sunt. Quia vero oculum contemplationis non habet, Deum et quae in Deo sunt, videre non valet.’ Quid inde sequitur? Eum, qui ‘oculo contemplationis’ praeditus sit, Deum et quae in Deo sunt videre posse, fidem tamen iis tantummodo ‘necessariam esse,’ qui hujus doni non participes sunt. Humana ratione prorsus spreta, divina quaedam subvenit ratio, quae a mysticis dicitur contemplatio.
Ne autem hisce in rebus diutius detineamur, praestat de uno tantum, eoque Victorinorum celeberrimo, videre. Richardi enim inprimis rationem habebimus. Accedit altera caussa, nobis suadens Hugonis missam facere doctrinam. Hugo nimirum minus quam Richardus verus Mysticus jure haberi potest. Richardus vero, Mysticismo addictus, de singulis quoque placitis ita phi-
{==126==} {>>pagina-aanduiding<<}
losophatus est, ut de ejus methodo judicare liceat. Oculos igitur convertamus in ea, quae de Trinitate professus est.
Richardo auctore, Deus summa sit substantia necesse est; summa substantia est summa potestas, quae ut intellectualis sit, summa habenda est sapientia 1). Dei autem tamquam summae sapientiae notio plane tollitur, nisi continuo Deum proponamus tamquam summam bonitatem, sive summam caritatem. Quae quum ita sint, opus est ut quis adsit, quem amare possit Deus. ‘Solus’ (sic pergit. III. 2) solus Deus summe bonus est, solus ergo Deus summe diligendus est; summam ergo dilectionem divina persona exhibere non posset personae, quae divinitate careret.’ Animadvertamus autem inprimis sequentia, in quibus totius rei cardo vertitur, quaeque levi cum mutatione in optimam syllogismi formam redigi possint. ‘Plenitudo autem divinitatis non potest esse sine plenitudine bonitatis, bonitatis autem plenitudo non potuit esse sine caritatis plenitudine, nec caritatis plenitudo sine personarum pluralitate.’
Itaque Deus filium habeat, aeternum sibique similem necesse est. Vel sic quidem unus tamen esse dicitur Deus; unde sequitur Filium Deum non dici per se, nisi una cum Patre unius sit substantiae. ‘Nihil,’ ita pergit Richardus (III, 11) ‘nihil rarius, nihil praeclarius quam ut ab eo, quem summe diligis et a quo summe diligens alium aeque diligi velis.’ Quum duae tantummodo in divina substantia adessent personae, Deus magnitudinis quidem, non vero amoris plenitudinem communi-
{==127==} {>>pagina-aanduiding<<}
casset. Nam ‘caritatis consummatio personarum Trinitatem requirit, sine qua omnino in plenitudinis suae integritatis subsistere nequit..... sicut nec integra caritas, sic nec vera trinitas abesse potest.’ His, opinor, docemur, nos haud sine jure Mysticismum, qualem nunc in Richardo cognitum habemus, Realistam vocasse. Realium nimirum principio formali usus esse videtur Richardus. Quae enim logice probari possint, ontologice vera esse habentur. Quonam, quaeso, ex fonte haurire potuit Victorinus noster, nisi ex unica sua contemplatione mystica. Quae ibi reperiuntur, extra quoque valere contendit. Nam subinde notandum est, eum Trinitatem e Dei notione logice deduxisse, ecclesiae doctrinae nulla habita ratione, atque eum ad hanc notionem haud secus ac Anselmus pervenisse. Legamus quae ipse scripsit, bl. I, 11: ‘Illud autem certissimum est..... esse oporteat aliquid summum. Summum vero omnium dicimus, quo nihil est majus, nihil melius. Absque dubio autem melior est natura rationalis, quam natura irrationalis.’ En, si quid video, veluti in nuce ipsum illud argumentum ontologicum Anselmianum. Quamadmodum enim hic probare studuit, summam perfectamque substantiam non cogitari posse, nisi revera adsit; Richardus oportere censet ‘ut aliqua rationalis substantia sit omnium 
summa.’ Voce autem rationalis nihil aliud significare voluisse potest, quam substantiam revera existentem. Ita, si vel concedendum esset, Richardum non plane eadem sibi voluisse, ac Anselmus, eadem tamen eum, ac hic ratiocinatione usum esse, quis neget? Haec autem similitudo maximi ponderis mihi videtur. Ex dictis enim satis constare censeo, eadem methodo, nec tamen eodem

{==128==} {>>pagina-aanduiding<<}
fonte usos esse mysticos, ac philosophos Realistas. His enim fonti intelligentia erat, ex quo, opere rationis, hauserunt; illis vero ex pectore, amando sive contemplando veritatem quaesiverunt. Quod vere inter utrosque occurrit discrimen verbis magis quam rebus constitisse videtur. Variae enim hominis facultates non ita facile a se invicem divelluntur, ut ex iis una constanter negligi possit.
Quamobrem non audiendus videtur Haureau, Mysticismum contendens omnem philosophiam parum intellexisse. Mysticismus quodammodo dici potest veritatem possidere, ubi quaerit Scholasticismus, itaque, si etymologiam attendas, revera philosophia non dicendus est. Arte dialectica si non opus est ut notiones acquirat, notionibus jam ab initio inde gaudet, quas tamen deinceps explicat atque excolit. Deum exempli causa ‘summam caritatem’ esse a Mystico sponte intelligitur; quae notio quodammodo complicata ita evolvitur, ut idem significet ac trinitas. Hanc vero notionem evolvere nequeunt, quod utrum concederent mystici necne, non quaerimus, nisi eo ipso Realium principio adhibendo. Arte igitur dialecticâ quamvis spretâ non carere possunt. Animadvertamus tantummodo qua ratione procedat Richardus. Deus, summa caritas, habeat, quem sibi condignum amet necesse est. Unde hoc sequitur? Ex caritatis notione mere logica. Revera enim nescimus utrum Deus semet ipsum possit amare necne; hujusque caritatis naturae plane ignari sumus, quatenus nobis eam non patefecit Deus. Novimus sane: ‘οὕτως γὰρ ἠγάπησεν ὁ θεὸς τὸν ϰόσμον, ὥστε τὸν υἱὸν αὑτοῦ τὸν μονογενῆ ἔδωϰεν... sqq.’ nam ilium Filium cognoscimus, nec beneficiorum inscii

{==129==} {>>pagina-aanduiding<<}
sumus quae nobis per eum Deus largitus est; quam ob causam dicimus: Deus nobis dedit filium suum, ergo Deum nos amavisse nobis persuasum est. Negamus vero contendi posse Deum summam esse caritatem, itaque filium suum nobis largiturum esse. Quae quum vera sint, nec ullo quidem jure sequitur caritatis plenitudinem sine personarum pluralitate’ non cogitari posse. Addidit Richardus: ‘persona igitur divina summam caritatem habere non potest erga personam, quae summa dilectione digna non fuit 1).’ Unde hoc sciat Richardus frustra quaeritur. Logice tamen magis idoneum videtur, summaeque caritati convenientius, ut divina persona alteram amet personam divinam. Ex rebus in facto positis, quid summa caritate dignum sit petendum est; earum enim quum rationem habeamus, docemur Deum summo nos peccatores amplexum esse amore, ita ut vix aut ne vix quidem dicere possimus, utrum prae nobis Filium suum dilexerit Deus. Quid multa? ‘Debet esse, ergo est,’ Realibus aeque ac Mysticis communis est sententia, cui nisi ab initio adverseris, omnia, quae ex ea profluunt, patiaris necesse est. Ut a Realium universalibus abhorremus, ita et illam rejicimus contemplationem, quae, ut Richardi verbis utar, sit ‘libera mentis perspicacia in sapientiae spectacula cum admiratione suspensa 2).’ Contemplationem despicimus, quae ‘libero volatu quocumque eam fert impetus mira agilitate circumferatur 3);’ quae perseveret ‘sine labore cum

{==130==} {>>pagina-aanduiding<<}
fructu;’ eamque pro nihilo putamus, quae ‘sub uno visionis radio ad innumera se (diffundat) 1).’ Adversus hanc enim contemplationem Conceptualistarum vindicamus principium, a singulis initium faciendum esse, unde deinceps ad universalia procedere possimus. Accurata de singulis nobis opus est disquisitione, quum quid singularum rerum universitate contineatur, funditus cognoscere velimus. Experientia non tantum optima, sed una quoque nobis aderit magistra. Neque ex ulla qualibet notione umquam sequentur, nisi quae antea, experientia edocti, in eam contulerimus.
Haec quoque contemplatio non multum attulit ad philosophiae universe auctoritatem magnopere augendam. Quo factum est, ut ante per Arabes renata Aristotelis studia, omnis fere philosophia pro nihilo putaretur. Ut per Conceptualismum, qui in Theologia rationalismus evasit vulgaris, Realismus in Mysticismum abiit, per ipsum Mysticismum, simulac contemplatio illa inanis atque vana visa fuisset, Nominalismus rursus invaluit. Attendas paullisper Mysticismum rationi humanae abrogasse auctoritatem. De his vero postea videbimus; nunc ad illa redeamus quae hujus aetatis commemoratione digna sint.
Inter Hugonis discipulos, unum tantummodo Godefredum perstringamus, qui nullo nomine philosophus haberi potest, licet, Viro Cl. Haureau auctore, in manuscriptis Victorinis Godefredi reperiatur poema cui titulus est. ‘Fons philosophiae.’ Philosophos multo magis contumeliose tractasse videtur ut ex libello apparet,

{==131==} {>>pagina-aanduiding<<}
qui, eodem viro docto monente, optime cognoscitur ex opere: Hist. Univ., Paris., saec. IV, fol. 629. Conferatur quoque Viri Cl. Tennemann historia philosophiae. Neque alius Hugonis discipulus, Gualtherus a sancto Victore meliore animo philosophos ferebat. Librum edidit cujus titulum ita refert Gieseler: ‘Contra manifestas et damnatas etiam in conciliis haereses, quas Sophistae Abaelardus, Lombardus, Petrus Pictavianus et Gilbertus Porretanus libris sententiarum suarum acuunt, limant, roborant,’ cujus libri tamen brevior titulus solet esse, ‘contra quatuor labyrinthos Galliae’; nam hoc cognomine viros, quorum nomina in longiori titulo laudata sunt, commemorat. Quem librum quum silentio praetereamus, non animadvertere tamen non possumus, pro sententia, quam supra de Gilberto protulimus, omnino pugnare, quod Gilbertus aeque ac Abaelardus, caeterique ‘uno spiritu Aristotelico afflatus’ esse dicatur. Omnes enim simul improbantur, quod ‘ineffabilia Trinitatis et incarnationis scholastica levitate tractarent.’ Nec multa dicemus de Roberto Pulleno, cujus nomen undecies mutari potest; ab his exempli causa, Pullanus, ab illis Pulleinus, ab aliis aliter vocatur. Quem tamen virum nec Godefredo, nec Gualthero aequiparare vellem. Bernardus, Joh. Sarisb. laudes ejus uterque extollunt. Parisiis theologiam docuit. Oxoniae universitatem instauravit; purpuratu pontificis Romani investitus, Romae diem obiit, anno 1153 vel 1154. Inclaruit ejus opus quod dicitur: ‘Sententiarum libri 
octo.’ Quamvis diserte dicat Robertus: ‘Ratio evincit universalia non esse,’ Nominalistis tamen eum nomen dedisse non liquet. Constat

{==132==} {>>pagina-aanduiding<<}
autem eum dialecticos aeque ac artem dialecticam prossus despexisse; quod huic inprimis caussae tribuendum videtur, quod hanc artem exercere non potuerit. Omnia enim miscet, conturbat omnia.
Longe dignior vero qui a nobis commemoretur, est Magister ille sententiarum, Petrus Lombardus, cujus auctoritas apud plurimos tam magna fuit, cujus nomen tam inclaruit, ut, saeculo duodevicesimo Franco-Gallorum exercitus, domum adspiciens in qua natus erat Lombardus, ex parietibus nonnullas religiose secum reportaverit lapides. Cujus narrationis mihi auctor est doctissimus Haureau. Libri sententiarum, ut notum est, eorum est collectio, quae Patribus Ecclesiae de singulis in Theologia Christiana visa sunt. Quamvis non ipse Patrum singulatim referat nomina, vetera quum inspicias manuscripta, nomina in margine diserte commemorantur. Ferunt centum et sexaginta in hujus librum confectos esse commentarios a Theologis Brittannicis; neque alio Theologiae compendio per tria fere saecula in Hispania et Italia viri docti usi esse videntur. Quid autem hoc opere conscribendo sibi proposuerit, verba explicent in prologo obvia: ‘fidem nostram adversus errores carnalium atque animalium hominum munire, vel potius minutam ostendere.’ Addit deinde admodum facete: ‘Quisquis ergo audit hoc vel legit, ubi pariter certus est, pergat mecum, ubi pariter haesitat, quaerat mecum, ubi errorem suum cognoscit, redeat ad me, ubi meum, revocet me.’ Videtur igitur omnino Lombardi liber Ecclesiae auctoritatem religiose confirmare, atque fidelium munire fidem. Idcirco universe aridae hujus Virorum librorumque commemorationis me non taedet, quippe quae optime

{==133==} {>>pagina-aanduiding<<}
illustret, illa quae dixi de philosophia nihil prorsus valente, in temporis nimirum intervallo, quod Mysticismum intercedit et Arabum philosophiam innotescentem. Sic quoque Petri liber multis nominibus haud parum contulit, quo deinceps fides a ratione humana magis magisque sejungeretur.
Inter eos qui hanc Lombardi rationem secuti, ulterius etiam progredi studuerunt, discipulus inprimis in censum venit: Petrus Pictaviensis. Quum vituperatus esset Lombardus, quod numquam suam profiteretur sententiam, cancellarius noster artem dialecticam edoctior, Patrum non tantum retulit verba, sed argumenta quoque, sive ad refutanda, sive ad probanda, adjecit. Triplici, e.c., ratione Deum existere probare conatus est. Quum autem argumentationem ejus animadvertam, nullus dubito, quin e Realistarum principio ratiocinatus sit. Petro quoque auctore, ea quae esse debeant, revera sunt. Contendit enim omnia, sive substantias, sive accidentia, ex uno aliquo orta esse, quod per se atque a se sit necesse est. Hoc unum Deum vocat, de cujus causa non quaeritur. Sin autem Deus causam haberet, in infinitum progrediendum esset; ergo in longa causarum serie, alicubi, i.e. in Deo subsistatur. Haec prima caussa neque ex pluribus partibus constare potest, nec plurium partium una est. Quodsi enim ex pluribus constaret partibus, non a se dici posset; multo minus vero quum ipsa pars esset aliqua. Unde sequitur individuum esse Deum. Tertio loco, cum Hugone a Sancto Victore, animum sui initii conscium esse putat; optime enim novit non semper se exstitisse. Undenam igitur originem duceret, nisi a Deo. Sequitur Deus, animi nostri origo

{==134==} {>>pagina-aanduiding<<}
existat, necesse esse. Quum autem omnia ex uno Deo, necessario quidem optime explicentur, de pluribus causis quaeramus non opus est. - Sufficit hoc unum Petri argumentandi rationis periculum fecisse. Taedet enim omnia eademque sexcenties repetere. Varia, quae a Realistis pro Dei existentia afferuntur argumenta, magis minusve ex Anselmi argumentatione petita sunt, aut saltem iisdem nituntur principiis, licet non omnia eandem habeant vim atque efficacitatem.
Gualteri liber, cujus mentionem jam supra fecimus, contra hunc Petrum quoque jure disputasse videtur. Philosophiae nimirum contemplativae numquam satis in memoriam revocari potest, artem dialecticam formalis tantummodo esse pretii. Ut egregie scripsit Boulay: ‘facile est, veritatem connexionum etiam in scholis illis, quae praeter ecclesiam sunt discere.... qua propter aliud est, nosse regulas connexionum, aliud sententiarum veritatem. In illis discitur, quid consequens, quid non consequens, quid repugnans’ 1).
Petri Lombardi discipulus alter, Robertus Melodinensis utrum Realista fuerit, an Nominalista, dubitari potest 2). Nos quidem eum potius Nominalistam habemus, quippe qui Aristotelis inprimis, ad rem suam confirmandam, usus sit auctoritate, atque theologiam inter et philosophiam ita distinxerit, ut ‘magna discretione opus (sit) in locutionum judicio faciendo.’

{==135==} {>>pagina-aanduiding<<}
Uterque vero Ecclesiae odio erant; quae Mysticorum tantummodo poeticae favens contemplationi, omni qualicumque philosophiae magis magisque invidere solebat.
Ut hanc aetatem accurate depingamus, philosophiam in dies magis despicientem, Cornificiani quoque memorandi sunt; de quibus conf. Joh. Sarisb. 1). Incertum esse videtur, unde nominis origo ducenda sit. Optime fortasse eo explicatur, quod cornua disputationis facerent. Omnem enim philosophiam ludibrio habebant; ita ut vix aut ne vix quidem dici possit, quam ridiculae, de quibus agere solebant, essent quaestiones. ‘Caeterum,’ addit Joh. Sarisb. ‘hujus sectae, post damnum temporis, rerumque jacturam et spes deceptas et praepositi sui solatio destitutas, multiplex usus emersit.’
Antequam vero huic periodo finem ponamus, duo viri celeberrimi, licet magnopere inter se differentis animi, nostra attentione dignissimi sunt. Quorum alter Alanus ab Insulis est, alter Johannes Sarisburiensis, cujus de permultis theologis scholasticis judicium saepe audivimus. - Alanus enim non tantum pro vero Realista, sed etiam pro integro scholastico haberi potest. Talis enim erat, qui sibi persuasum habuerit, nec ullum quidem philosophiam inter et theologiam esse discrimen; imo omnia, quae fide amplexus esset, mathematica ratione probare, atque accurate intelligere studuit. Quae autem persuasio quo hac aetate rarior erat, eo magis miramur Alanum, scepticis mysticisque studiis omni fere sublata, et a theologia divulsa philosophia, incepisse conatum atque fecisse, ut revera inter utram-
{==136==} {>>pagina-aanduiding<<}
que componeret pacem. Neque enim tantummodo systema nobis praebuit absolutum; sed, si libros ejus evolvas, in theologia eum eadem fere ratione usum, quam in philosophia adhibuit Spinosa, sponte concedes. - Quantopere autem Realium doctrinae addictus fuerit, ex sequentibus patebit. Ideas enim sive formas, per se exsistentes, nobis repraesentat Alanus, non tantum ante res creatas, sed quoque extra earum caussam, id est extra ipsam intelligentiam divinam. Itaque Deus nobis proponitur, quum in eo est, ut animum quendam procreaturus sit, Noys ad se vocans, cui mandare debeat, formam quaerere, quae animo jamjam creando optime conveniat. Exspectat Deus Noys, forma aliqua inventa, redeuntem. Quae forma Deo deinceps exemplari est, ad quod novum informat animum.
Audiamus ipsum: ‘Quae Noys plures recolens ideas, - singulas rerum species monetans, - Rerum togas formas, Chlamydemque formae - Pollice formas!’.... Quae verba Alani ad Naturam occurrunt in poemate, memoriâ admodum digno, cui titulus est: ‘de Planctu Naturae.’ - Studebat enim de rebus philosophis poetice agere; ac ingenium poeticum fuisse videtur Alanus; quod, si cum mathematica illa suae doctrinae exponendae ratione conjungis, patebit nos haud immerito Spinosam et Alanum inter se contulisse. Quod et urgere possum, iis ipsis laudandis, quae ad ejus doctrinam cognoscendam commemorabilia sunt. ‘Deus,’ inquit, ‘imperando hominem creat, angelus operando procreat; homo obtemperando se recreat. Deus imperat authoritatis magisterio; angelus operatur actionis ministerio; homo obtemperat regenerationis mysterio.’ In quibus verbis Viro Cl. Hau-
{==137==} {>>pagina-aanduiding<<}
reau concedo, omnem Alexandrinorum de emanatione latere doctrinam.
Attamen, quamvis Alanus nullam adhibuisset philosophiam, nisi ut Ecclesiae confirmaret doctrinam, dictu tamen difficile est, quam magnum eum inter, et eos qui antea eadem instituerant conamina, discrimen obtineat. Periit sancta illa ut ita dicam simplicitas, qua primi gavisi essent Scholastici. Tunc quidem religiose studebant, ut per fidem ad intellectum pervenirent. Nunc vero, fides debilitata, ope philosophiae instauranda esse videtur. Tunc ex plenitudine fidei, quibus sibi opus esset, haurire potuit philosophia. Nunc vero ad pauperem fidem restituendam, pauperior etiam philosophia advocatur. Anselmus et Alanus ab Insulis tristem nobis repraesentant theologiae cursum. Fuit olim virgo, specie ac juventute venusta, nunc anus videtur imbecilla, baculo innixa 1).
Neque aliter fieri potuit. Ubicumque scholasticum vigeat studium, cum Nominalistae existant, tum Realistae necesse est. Realistae vero, initio saltem, Ecclesiae prodesse videntur atque plane negligere posse, quae a Nominalistis disputari solent. Intervenit Conceptualismus, quo Realismus ex animi altitudine descendit nec idearum tantummodo rationem habet; quo simul autem Nominalismus hostilem, ut ita dicam, faciem reponit; ita ut, qui accerrime fuerunt adversarii, etiam sine

{==138==} {>>pagina-aanduiding<<}
foedere pacto, se invicem patiantur. Verum nulla est vera concordia, conciliatio nulla; ab utraque tantummodo parte indutias inierunt. Quae autem indutiae alterutri noxiae videntur. Nunc monstrum illud medii aevi, quod depinximus, mysticismus exstitit, quo rationis cum Nominalismo recusatur auctoritas, quum vel sic quidem ratiocinationes logicae, licet formâ indutae longe aliâ; leges praescribere soleant. - Mystica ratione a theologia avellitur philosophia. Accusatur intelligentia humana, tamquam ad sublimiora cognoscenda parum valens; at vero alius generis intelligentiâ, contemplatione scilicet, utitur ut re divinae comprehendantur. Quod autem sibi proposuit aetas, ei non contigit. Metuit philosophiam theologia, postquam Conceptualismus, sive illius temporis rationalismus, iisdem utens verbis, alia tamen subjecerat placita. Magna illa inflammatio animi mystica damnum, per aliquod tempus, compensare potuit; post illam vero paullisper extinctam, theologiae, ut supra diximus, fulcris opus erat, quae ei suppetebat cum Petrus Lombardus, Patrum Ecclesiae auctoritate nitens, tum etiam Alanus ab Insulis mathematica quadam usus ratiocinatione. Prisca igitur sententia: ‘per fidem ad intellectum,’ nunc sic mutari potest: ‘ope philosophiae, quantum fieri possit, servetur fides.’ Quam magni momenti jure habeatur, quod, inter utramque sententiam, obtinet discrimen, quis non agnoscit? Licet igitur Realismus victor superesset, non istiusmodi erat pugna, quam haec agebat aetas, ut acerrimum illud priscum certamen nobis repraesentaretur. Quod autem, hac aetate, Realismus vicisse dici possit, non ipsi vi atque ἐνεργείᾳ tribuendum posse videtur hujus philosophiae, quippe quae sua sibi jura vin-
{==139==} {>>pagina-aanduiding<<}
dicasset; sed multo magis caussa latet in eo, quod 
Realismus imbecilli fidei auxilio esse potuisset.
Accedit aliud argumentum, quo hujus pugnae vigorem hac aetate fractum esse probemus. - Quum enim in historiâ, qualicumque aetate, vir aliquis surgat, qui aequales aut anteriores philosophos critico submittat examini, talis aetas, qua, quem descripsimus, vir criticus ortus est, sui ipsius conscientiam habere, sive sui ipsius consciam esse dici potest. Nec tali aetate fieri potest, ut acerrima quaedam agatur pugna; quae ut strenue geratur, opus est, uterque adversarius fortiter sibi persuasum habeat, se solum omni gaudere veritate.
Johannes Sarisburiensis talis nobis exstat philosophus criticus, qui optime sui temporis vitia intuitus esse videatur, nec non accurate varios philosophos, pro variis, quas inierunt, partibus, indicasse. Johannes ille, qui omnium unus veram philosophiam i.e. veritatis studium, certitudini dogmaticae praetulit 1), diem obiit, anno 1182; de quo igitur, ultimo loco, optime agere possumus; saeculo nimirum tredecimo nova ineunte periodo.
Inter viros doctos lis adhucusque sub judice esse videtur, utrum Johannes noster in Realium, an im Nominalium numerum recensendus sit. Ad quam litem optime dirimendam, multum tribuisse videtur Vir. Cl. Haureau. Pastoretus enim 2), eo auctore, Johannem Realistam fuisse putat; contra quem disputare solent Tennemann et Cousin, Viri celeberrimi, eum Nominali-
{==140==} {>>pagina-aanduiding<<}
stis nomen dedisse, statuentes. Neque autem Realista, nec Nominalista dicendus est. Cum Haureau enim quaerimus, an fortasse bonus Realista scripturus fuisset, carum sibi esse Abaelardum. An putas Nominalistam dicturum: ‘Sol e coelo visus est cecidisse, qua die philosophorum princeps Plato rebus humanis excessit.’ Admodum ingeniose haec attulisse videtur scriptor ille doctissimus, quippe quae probent, quod ex aliis quoque conficere licet, eum scepticorum illustrium unum fuisse, noluisse vero scepticum vulgarem haberi. Quibus verbis significare volui, Johannem Sarisburiensem talem fuisse criticum, qui, ut eum ipsum confitentem habemus, (vide locum supra laudatum), cum Academicis de nonnullis dubitare mallet, quam cum dogmaticis affirmare multa, quorum cognitio accurata mortalibus nonnumquam interdicta sit. Duo praebuit nobis opera, quorum unum dicitur Polycraticus. s. de nugiis curialium et vestigiis Philosophorum lib. VIII; quorum alterum hunc titulum refert: Metalogicus lib. IV 1). Optime enim multas, quas egerunt Scholastici, inanes vidit esse quaestiones, neque amabat ‘perniciosa simulatione scientiae quod ignotum vel absconditum est, temere definire;’ ‘sunt’ - ut ejusdem libri pergit capite secundo - ‘dubitabilia sapienti, quae nec fidei, nec sensus, aut rationis manifestae persuadet auctoritas.... Talia quidem sunt, quae quaeruntur de providentia, de substantia, de quantitate.... casu et libero arbitrio.... de eodem et diverso.... de

{==141==} {>>pagina-aanduiding<<}
dividuo et individuo.,.. de statu universalium.... de veritate et primis rerum initiis, in quibus humanum ingenium deficit.’ Nec tamen omnem sprevit philosophiam, quum, ut notum est, artem recte vivendi artium artem esse contenderit; atque voce Philosophiae sapientiae studium significari voluerit. Attamen ars, quae dicitur dialectica, eum et doctum habuit adversarium, et criticum acutissimum, ita ut in fine saeculi duodecimi prorsus spreta abjectaque esse videatur. Ex dictis conficimus necessarium fuisse ut, in viro, nec Nominalistis, nec Realistis, neque ulli philosophiae scholae addicto, haec desierit periodus.
Novum incipiet saeculum, nova aetas. Instant nova; nova fient, cum proximis arctissime cohaerentia, ad novum tamen, atque ignotum quendam finem perductura.
Hujus historiae partem claudimus priorem.




{==142==} {>>pagina-aanduiding<<}

Periodus altera.


A Johanne Sarisb. ad Gulielmum Occamum.

Caput IV.


A Johanne usque ad Duns Scotum.

Sectio I.


De philosophia Arabum innotescente.

Quaerentibus quatenus hac aetate Aristotelis dotrina Scholasticis cognita fuerit, respondet Rigordus, Philippi Augusti vitam enarrans, cujus verba, a Viro Cl. Tenneman laudata, sic sese habent: ‘In diebus illis (1209) legebantur Parisiis libelli quidam de Aristotele, ut dicebantur, compositi, qui docebant Metaphysicam, delati de novo a Constantinopoli, et e Graeco in Latinum translati, qui..... jussi sunt omnes comburi.’ Quod testimonium aliis quoque comprobatum, eo fortasse explicatur, quod saeculo undecimo Constantinopoli et phi-
{==143==} {>>pagina-aanduiding<<}
losophia, inprimis Aristotelica, et ars dialectica colebatur; quum expeditionum cruciatarum rationem habeamus, quibus facile fieri potuit, ut nonnulli viri docti doctrinam, quam in Oriente reperiebant, non prorsus neglexerint. Quidquid autem de hoc fonte, quo Aristotelis scripta innotuerint, statuendum sit, constat Scholasticis saeculi duodecimi Organon tantummodo notum fuisse, idque quidem secundum Boethii versionem latinam, ita ut prima periodo uti debuissent Marnani Capellae, Bedae, Isidori compilationibus nec non Sancti, Augustini categoriis admodum apocryphis. Longe melior autem nunc instat rerum conditio; non Organon tantum, sed omnis Aristotelis doctrina jamjam innotescet, atque simul medium aevum omnes, qualescunque excoluerint antiqui, disciplinas cognitas habebit. Arabes nimirum veluti parati sunt ad illius doctoris philosophiam tradendam, cujus nomen magis quam doctrina tam magna gavisa est auctoritate. Animadvertendum est hoc commodo temporis puncto Aristotelis cognitionem auctam esse. 
Meminiscamus enim, quae supra monuimus, et sine dubio omnes magni faciemus, quae ab Arabibus ad Scholasticos pervenit doctrina. Quod vero, quomodo factum sit nunc breviter et quantum proposito nostro prodesse possit, enarremus 1).

{==144==} {>>pagina-aanduiding<<}

Origo Aristotelicae philosophiae qualis ab Arabibus, ad scholasticos delata sit, altius repetenda videtur. Arabum enim magistri in philosophia Graeca Syri habentur, qui, licet nullam curam impenderint litteris profanis, ‘antequam Nestorianorum opinionibus imbuerentur, totam tamen, postquam doctrina Nestorii invaluit in schola edessena, disciplinam hellenicae 1) ἐγϰύϰλιον παιδείας receperant. Aristoteles vero simul cum Nestoriana doctrina apud Edessenos civitate donatus est. Etenim, quum omnes Ecclesiae primaevae haeretici, tum prae caeteris Nestoriani Aristoteli impensissime dediti erant.’ Haeretici fere omnes hujus aetatis a fide orthodoxa seducebantur, quia logicam Aristotelis in dogmatibus Christi enucleandis imprudenter adhibebant; quod et recte exposuerunt Launoy 2) et Joh. Fr. Buddeus 3); ‘nec aliunde originem habuit furor ille disputandi de rebus theologicis, qui ecclesiam Graecam IV et V saeculi pervasit, quam ex usu logicae peripateticae.’ Hinc quoque explicandum tot sectas ortas esse, quae Nestoriani, Monophysitae, Monotheletae, Agnoetae, Tritheistae dicebantur, peripateticasque distinctiones omnes retulisse videntur. Aristotelismus igitur cum 
nova illa de theologia agendi ratione, ita arctissime conjunctus erat, ut Ibas utriusque conditor dici possit, qui inter alios Commentatoris i.e. Theodori Mopsvesteni atque Aristotelis scripta transtulit; nam Cumam et Probum, Ebedjesu testante, adjutores habuit, quorum

{==145==} {>>pagina-aanduiding<<}
alter, Probus nimirum, sive, per transpositionem litterarum, Phaebrius dictus, expositionem praebuit in librum περὶ Ἑρμηνείας, quinque sectionibus absolutam, in qua Aristotelis doctrinam magis quam verba referre studuit. - Hujus labor vero non fuit vulgatissimus; diserte enim memoratur Sergius Renainensis, qui (Saeculo VI) primus Aristotelem Syriacum fecerit. ‘At nihilo secius certum est, Nestorianos scholae Edessenae primos omnium Aristoteli apud Syros favorem conciliasse, atque Jacobitas uno fere integro saeculo in his studiis praecessisse 1).’ Nec Syrorum philosophia in alio praeter Aristotelem substitisse videtur, quamvis ex Aristotelis libris unum Organon pertractaverint, ejusque libri primam quidem partem. In isagoge vero Categoriis, libro περὶ Ἑρμηνείας illustrandis, vehementer sibi placuerunt. Quod, sicut alia quae egregie monet doctissimus Rénan 2) indicat ‘quam similis fuerit fortuna Aristotelis apud Syros et apud Latinos mediae aetatis.’ Syris enim Aristoteles logicus est; cetera ipsius opera plane ignota sunt. Unde fit ut philosophia Syrorum nobis similitudinem referat illius Scholasticismi prioris aetatis, Alcuini aut 
Abaelardi, antequam Aristoteles totus e Graecis Arabicisque fontibus nostris hominibus innotuisset. Contra mox ostendemus philosophiam Barhebraei aliorumque Syrorum serioris aetatis, qui Arabum studia imitantur, imaginem nobis exhibere posterioris illius scholasticae Albertinae, Thomasticae, qua totus Aristoteles manibus teritur. Aristotelis opera cuncta

{==146==} {>>pagina-aanduiding<<}
Orientalibus non innotuerunt, nisi ope versionum, quae Saeculo IX factae sunt, ut Occidentalibus rursus per versiones, saeculo XII confectas. Idque etiam animadvertendum, Syros plerumque libris ipsis Aristotelis anteposuisse tractatus ad ipsius mentem compositos, simillimosque dialecticis Boëthii, Cassiodori, et Categoriis pseudo-Augustinianis, quae tanto favore apud Latinos ad XII usque saeculum celebrabantur. Imo, hos tractatus nomine Aristotelis decorare non verebantur, ut Scholastici saepenumero fecerunt, quando paraphrases ex Arabico translatae, quae Aristotelis sententiam tantum referebant, primum vulgatae sunt 1).
Licet Ommeyjadae, Damasci sede capta, Syros imitari coepissent, ipsa philosophia ab Arabibus non exculta est ante Abbassidas rerum potientes, (anno Chr. 750). Animadvertendum autem est cum Viro Cl. Rénan, philosophiam, quae Arabica dicitur, Arabici nihil in se habere. ‘Graeci sunt omnes, quibus utitur, auctores, Persae sunt, qui haec studia fovent, Syri omnes interpretes.’ Syri enim et Christiani fuerunt, qui scriptores Graecos Syriace et Arabice verterunt, primo quidem Syriace, dein ex Syriaco Arabice. Quod innumeris atque certis testimoniis constare asserit Rénan. Aristoteles primum sub Almamuno (813-833) Arabicus factus est. Postquam enim Galienus, versione Arabica, innotuerat, cum Platonem tum Aristotelem saepius laudans, cupiditate ardebant Arabes utriusque auctoris cognoscendi. Quin, simulac e Syriaco Aristotelis scripta nonnulla Arabice conversi essent, nihil amplius viri docti Muselmanni legere voluerunt,

{==147==} {>>pagina-aanduiding<<}
praeter Aristotelis libros, eosque omnes. Primae, ut jam verbo diximus, versiones repetendae sunt a tempore Chalifae Al-Mamuni, qui vertendorum librorum curam Christianis commisisse videtur. Somnio enim permotus est Al-Mamunus ad ipsius philosophi libros quaerendos, quos primus Arabice vertisse dicitur Joannes Ibn-al-Batrik. Tempore autem Al-Motawackelii praecipuus floruit (anno 876) versionum auctor Honaïnus Ibn Ishak, cui accedunt filius et nepos. Vix ullum superest opus Aristotelis, quod non unus ex his triumviris verterit. Verterunt et Themistum, Porphyrum, Alexandrum, Aphrodisaeum, Gallenium, Ammonium; quae versiones aliis longe praeferebantur 1). Quamvis diligentia Honaïnidarum Aristoteles totus ac peripatetici fere omnes scriptores Syriaci et Arabici facti essent, saeculo decimo idem labor repetendus fuit. Nec mirum. Codicum paucitas magna fuit. Novi laboris autem denuo Syri et Christiani duces exstiterunt, quorum praecipui Abu Baschar Mata, Jahjaa ben Adi Tagritensis (934-974). Commentariis quoque translatis, Syriacae perierunt versiones; divulgebantur Arabicae, quibus usi sunt Alfarabius, 
Avicenna, Averrhoës, ceterique philosophi Arabum. Inter veteres interpretes celeberrimosque jure memoratur Abou-Jousouf-Jaacoub-ibn-Ishâk-al-Kendi, qui saeculo nono circiter floruit. Ducentos dicitur confecisse libros de tot fere argumentis philosophis; quorum inprimis in censum veniunt commentarii in Aristotelem bene

{==148==} {>>pagina-aanduiding<<}
multi, qui omnino aetátem tulerunt. Antequam autem pergamus, juvat Buhlii recitare verba, quippe quae et in posterum nobis commodo futura sint: ‘dicuntur fere omnes (Arabes) qui in philosophiae historia aliquam laudem et famam consecuti sunt, summo ardore eruendo vero sensu verborum Aristotelis mentem defatigasse:
...... saepenumero eo annixi sunt ut Corani doctrinam ex philosophia Aristotelica dilucidare, aut illam cum hac conciliare studerent; quae quidem opera non solum innumeris rixis inter eos occasionem praebuit sed etiam philosophiam misere corrupit et pessumdedit’ 1).
Verum ad Al-Kendi redeamus. Unus est ex illis, qui apud Arabes proprie philosophi dicebantur. Aristotelis enim doctrinam maxime inter Arabes divulgarunt, eorumque magnopere adcenderunt studium hujus philosophiae cognoscendae. Innumeri fere sunt qui hoc dicuntur nomine. Memorantur inprimis Mohammed ben Masoûd, Abou Tamam de Nisabour, Ibn Sa'hl de Balch, Talh'ah Alnasaft, Isfraîni, Alâmiri, alii. Hi omnes floruerunt ante Alfârâbî et Ibn Sinâ, qui, Arabibus assentientibus omnibus, hujus philosophorum scholae, maximi duces habentur; quorum auxilio philosophiam illam induit formam, in artem redactam, quam deinde deposuit numquam, quemadmodum quoque patet e sectatoribus

{==149==} {>>pagina-aanduiding<<}
admodum claris, Avempace, Averrhoës vulgo dictis, de quibus infra videbimus. Juvat enim nonnulla praemonere de secta, quae dicitur Motakhallim, quippe quae raram nimirum cum ipsis Scholasticis similitudinem habuisse videatur; quin, Scholastici inter theologos Arabes dici possunt. Quum ipsi philosophi peripateticam coluerunt doctrinam, nec Muhammedis religionis ullam rationem habuerunt, Motakhallim contra id inprimis spectabant, ut ad Coranum Aristotelis informarent placita, eaque mutarent ad sententias, quas de rebus divinis ipsi fovebant. Quemadmodum igitur nos vocem usurpamus: philosophiam Christianam, sectam Motakhallim philosophiam docuisse Musalamianam, quam ob rem et nostra maximopere interesse, sponte intelligitur. Ut enim Musalamii erant orthodoxi, nihil sibi voluerunt, nisi veram religionem fortissimis fulcire argumentis, ejusquc principia illustrare, eo consilio ut heterodoxi refellerentur philosophi. Vides eos idem ac Scholasticos sibi proposuisse consilium, idemque spectasse. Discrimen tamen inter utrosque adesse confitemur. Nam Scholastici Ecclesiae quidem doctrinam accipiebant constitutam, in quas vero philosophiae partes abire vellent, liberi erant. Non ita Motakhallim. Et religionis doctrina ét philosophiae constituta, stabilitaque erat. A neutraque discedere voluerunt; religionis nimirum doctrina a Muhammede, philosophia ab Aristotele ad eos pervenerat; utramque conciliare studebant, quam ob rem Aristotelismum Muhammedis religioni adaptare conati sunt 1). Animad-
{==150==} {>>pagina-aanduiding<<}
vertendum est vel eorum nomen hanc, quam significavimus, similitudinem indicare. Khalâm enim notionem refert orationis. Deinde significare potest orationem divinam, id quod Deus loquitur, nobis patefecit, sive, aliis verbis, placitum. Qui igitur Motakhallim dicuntur, homines sunt in verbis divinis, in placitis Korani versantes, viri dogmatici.
Ut eorum philosophiam melius cognoscamus, nonnulla afferre mihi liceat ex opere inprimis celeberrimi illius dogmatici Fachr Eldin Mohammed ben Omar Alrazi, cui titulus est Almohaççel 1).
Dogmaticis igitur auctoribus omnis dogmatum scientia in tres partes dividitur; tribus enim utimur fontibus; sensu, intellectu, patefactione. Patefactio autem quamquam fons omnium certissimus, nulli commodo nobis esse potest, nisi antea Deum ex operibus cognoscamus, nec subinde veritas patefacta omnia amplectitur, ad quae tendit ingenium humanum. Sensibus materiem tantummodo percipimus, legibus, quibus regnetur, prorsus ignotis. In intellectu judicia quaedam notionesque reperiuntur, quas non hausimus ex rebus in facto positis. Nec tamen ea omnem nos docent scientiam. Errant igitur qui sensibus nos semper decipi velint. Errant qui tantum sensibus, omni rejecto auxilio, ad veritatem perveniri posse dicant. Quemadmodum enim sensibus singula percipimus, ad universalia non nisi intellectus ope progredimur. Methodo deinde opus est, qua, quae percepimus, recte tractemus. Hanc nobis suppeditat ars logica, quae in definitionis demonstrationisque legibus regulisque constituendis versatur.

{==151==} {>>pagina-aanduiding<<}

Haec philosophorum Motakhallim doctrinae pars formalis, ut in transitu animadvertamus, Conceptualismo multis nominibus convenire videtur; qui Conceptualismus in rebus philosophis optimae frugis jure habetur; dummodo intellectus numquam immemor fiat experientiae, tamquam unius magistrae, atque hoc pensum absolvere studeat, ut quae experientia docuerit, bene ordinet; quod tamen Motakhallim non semper ante oculos habuisse videntur. - Optime vero inter diversas philosophorum partes distinxerunt. Docemur nonnullos esse philosophos, qui essentiam necessariam, secundum ejus naturam, existere debere statuant, reliquis vero, non secundum naturam, existentibus. Alii contra contendunt, omne quodcumque adsit revera existere, nec sine vera existentia, adesse posse 1). Quid autem ipsi senserint, patet e ratione speculativa, qua inde a notione Entis necessarii ad Dei notionem progressi sunt. Novem utitur thesibus quibus absolvitur notio. 1. Ens necessarium non simul per se et per aliud quid necessarium esse potest. 2. Non ex aliis constat: quum enim ex aliis constaret, penderet quoque ex aliis, neque esset per se necessarium. 3. Reliquae res non Ente necessario existunt; non enim hujus Entis partes dicendae sunt. 4. Quod Ens necessarium exsistat, non accidens est. 5. Neque accidens quod necessarium est. 6. Necessarium esse per se de uno tantum praedicatur. 7. Ens necessarium sibi sufficit. 8. Non esse non potest. 9. Attributis praeditum esse potest, neque ea excludit! - Omnia autem quae in orbe terrarum conspiciuntur, inter se arcte con-
{==152==} {>>pagina-aanduiding<<}
juncta sunt, ita ut alterum alterius caussa sit habendum; illorum nullum a se est, nullum per se necessarium. Attamen ratio humana ulterius 
progredi cupit, aliud quid requirit. Notio caussae nobis inest, quo fit ut per omnia, omnium quaeramus caussam, eamque primam. Hanc primam caussam, Ens necessarium esse dicunt.
Vides quaenam rara inter Motakhallim et Scholasticos obtineat similitudo. Quam accurate quaestiones difficillimae proponuntur, tractantur, solvuntur. Haec leviter tantummodo attigi, ut praecipue postquam, quae nunc monituri sumus, dixerimus, pateat quam facile theologia scholastica ad Arabes confugere potuerit, quibuscum eadem consilia, eandem fere philosophandi rationem communem habuit. Priusquam enim ad alia transeamus, oculos convertamus in aliam sectam, Coufi 1) dictam, dummodo hoc nomine uti mihi liceat; quoniam Coufi minus secta quam homines, peculiarem vivendi rationem sequentes, dicendi sunt; quod non satis attendisse videntur Brücker, Graham, Malcolm, Tholück, de Sacy. In memoriam solummodo revocemus quae, de Mysticismo scholae Victorianae agentes, Gazzâlî scripsisse memoravimus. Coufi enim, sicut Mystici illi, dicunt ipsam veritatem divinam hominibus patefieri, a rebus publicis sese removentibus, studiis humanis omnibus liberis, vitam degentibus contemplativam. Nomine Coufismi, proprio sensu, tamquam disciplinae constitutae uti non possumus; divina veritas nimirum singulis individuis patefit, ita ut numquam aliqua doctrina constitui possit, quae universe valeat. Sunt

{==153==} {>>pagina-aanduiding<<}
omnino libri qui de Coufismo agant bene multi, nec tamen eorum unus doctrinam exposuit. Ante omnia animadvertendum - quod magnam Coufismum inter et Mysticismum obtinere similitudinem, si quid video, comprobat - Coufismum non his illisve constare placitis, nec posci ut qui eum sectetur, sententias, quas ipse foveat, mutet. Fuerunt omnino qui putarent librum Hayben-Sakzan scriptaque philosopha Gazzâlî Coufismi summas continere sententias. Ipse Gazzâlî contra nobis exemplo esse potest, quam optime diversissima quaeque placita philosopha cum Coufismo conjungantur 1). Est autem in Coufismo secta notissima, quae illius indolem optime referre videtur, cujus doctrinam Vir. clar. Tholück Theosophiam Persarum pantheismum vocat, quam, quum audiamus, vitae contemplativae finis habendus est, Deo gaudere nobis sese manifestante, sive unione frui intima cum Divinitate; quae locum non habet nisi divina quadam mentis incitatione et permotione. Summa haec mentis incitatio hominem prorsus insensibilem facit, eo eventu ut animi quidem conditionis sibi non conscius sit. Nullis igitur opus est actibus, nullis officiis. Nihil interest, quamnam amplectaris religionis doctrinam; omnes enim regulae, omnes leges inde profluunt, quod discrimen adsit ego inter et tu; quod autem in Coufismo plane tollitur discrimen. Qui non agnoscat nihil interesse, utrum Musalamius sis an Christianus,

{==154==} {>>pagina-aanduiding<<}
nondum ad summae veritatis cognitionem pervenit, nec dualitate liberatus est 1).
Notandum est nomen, quo hujus doctrinae sectatores appellantur. Dicuntur enim Halouliyatk 2), quod mundum et deum confundant, quos nos Pantheïstas vocamus. Ad pantheïsmum hic quoque tendit Mysticismus, nam Deus solus revera existere dicitur, ita ut quo religiosior quis esse cupit, eo magis sui ipsius conscius esse desinat 3).
Spero fore ut nulli ingratum fecisse opus videamur. Nos enim Theologiae medii aevi historiam delineantes, atque, quam magna Arabum apud Scholasticos fuerit auctoritas, describentes, non potuimus non commemorare, hos ab illis non ita remotos fuisse, ut esset quod vinculum inter utrosque intercessisse vehementer miraremur. Nostrum erat indicare quomodo fieri potuerit, ut philosophia saeculo tredecimo altam recuperaret sedem, paene amissam; quod nunc, ni fallor, quisque sponte intelligit, quum videat Aristotelem, tam magna apud Arabes auctoritate gaudentem, ut sufficienter patet ex secta Motakhallim, quippe quae in interpretando Korano ad Stagyritae philosophiam omnia informare studeret; nec non ex secta Coufi, quae dicitur. Quod universe valet, et hîc verum esse censeo, nullum exoriri Mysti-
{==155==} {>>pagina-aanduiding<<}
cismum, nisi magnis philosophis studiis praecedentibus; ita ut non tantum ex his ipsis studiis, sed ex sequenti quoque Mysticismo aliquam philosophiam regnasse conficere liceat. Nunc autem de ipso vinculo videamus. Qui procul dubio apud Scholasticos celeberrimus Arabs erat, Averrhoës habetur, ante quem tamen nonnulli floruerunt, saepius a Scholasticis laudati. Quorum inprimis in censum venit Alkendi, jam supra commemoratus. Reperiuntur ejus sententiae in operibus Alexandri Halesii, Henrici Gandavensis, Sancti Bonaventurae. In philosophis ejus disquisitionibus perrexit Hassan-ben-Sawâr, cujus scripta tamen non ita innotuerunt. Eorum qui Damasci floruerunt professorum, maxime celebratus est Al-Farabi, quem cognoverunt Gulielmus 
(d'Auvergne), Vincentius (de Beauvais), Albertus Magnus. Iheâal-Oloum sive Encyclopaediam nobis dedit, cujus manuscriptum reperitur in Bibliotheca Escuriali; adest versio latina in Bibliotheca Nationali Parisiensi; anno 1638 hujus operis excerpta nonnulla edita sunt, cui accedit opusculum, de intellectu et intellecto. Post Farabi in censum venit Ibn-Sina (980), qui vulgo dicitur Avicenna, nec medicorum tantum medii aevi, sed etiam philosophorum magnus habebatur magister. Canones ejus a Gerardo Cremonensi versus finem saeculi duodecimi in latinum conversi sunt, ab eodem igitur qui una cum Alfredo Morlaeo, de Alkendi atque Alfarabi bene meritus est. Commentarios Avicennae in libros de anima, de coelo et mundo atque in Physicam et Metaphysicam Dominicus Gundesalvus latine reddidit.
Avicenna Nominalista fuit, Realista contra Avi-
{==156==} {>>pagina-aanduiding<<}
cembron. Nec nunc quoque silentio praetereamus, quem jam leviter attigimus, celeberrimum Algazalli. Jam vidimus, eum in philosophia Scepticismum, Mysticismum vero in theologia docuisse. Libris, quos praecipuos edidit, tituli sunt: ‘Makacid-al-falâsifa’ et ‘Tchafot-al-falâsifa’ quorum unus de philosophorum indole, alter de eorum agit destructione. Priorem tantummodo cognovisse videntur Scholastici, quem Dominicus Gundisalvus (saec. duodec.) convertit aeque ac (1506) Lichtenstein a Coloniis sub nomine: logica et philosophia Algazelis Arabi. Continet liber physices metaphysicesque peripateticae expositionem secundum Avicennae interpretationem. Quod posteriorem librum attinet, referre videtur Graecorum scepsin, atque studere ut adversus philosophemata illa de emanatione mundique aeternitate, fides Muhamedana stabiliretur. Nec minus in Hispania inclaruerunt Arabes, quorum inprimis in censum venit Abou-beer-Mohámmed-ben-Jahya-Ibn-Badja, qui a Scholasticis, mira quadam nominis mutatione, dicitur Avempace. Periit liber, quo suam de formarum natura exposuit sententiam, quam Duns Scotus quoque retulisse videtur. Formas enim quatuor distinguit specierum, quarum prima: forma corporum coelestium, secunda, forma intellectus agentis, qui, materiae terrestris non particeps, huic tamen obviam ibit, intellectui possibili sive patienti actum praebiturus; tertio recensentur formae intelligibiles, in intellectu agente latentes; 
quarto, formae, quae a singulis rebus, abstrahendi ratione separatae, in individuorum intellectu reperiantur. Summae vero ei evenit gloriae quod Averrhoës eo usus est magistro, cujus, ut supra diximus, auctoritas in

{==157==} {>>pagina-aanduiding<<}
Scholasticos maximi habetur momenti. Verisimile est omnia ejus opera, philosophiam spectantia, in Scholasticorum fuisse manibus; inter quae recensentur: commentarii in Physicam, Logicam, Ethicam, atque maximam Aristotelis operum partem; destructio destructionis philosophiae Algazalli; Quaesita in libros logicae Aristotelis; sermo de substantia orbis, de animae beatitudine, Epistola de connexione intellectus abstracti cum homine; caett. 1). Oculos igitur in Averrhoëm convertamus, quippe qui Scholasticorum multis nominibus fuerit magister. Avempacem enim Abubacerumque non nisi ex Averrhoë cognoverunt; tum quoque, etsi Alkendi, Alfarabi aliique, saeculo tredecimo, legerentur, saeculis tamen XIV, XV, unus fere Averrhoës philosophiae Arabicae interpres habebatur. ‘Tempore 2), Michaëlis Scoti, qui annis 1230 transactis apparuit, deferens librorum Aristotelis partes aliquas de naturalibus et mathematicis, cum expositoribus sapientibus, magnificata est Aristotelis philosophia apud Latinos.’ Docemur igitur Michaelem Scotum 3) Aristotelis philosophiam introduxisse; nec frustra quaeritur, quibusnam ex fontibus nova illa Graecae philosophiae hausta sit cognitio. Averrhoïs enim commentarios in libros de Coelo et Mundo, de anima, in latinum transtulit, ipsis manuscriptis testantibus; quamquam non diserte

{==158==} {>>pagina-aanduiding<<}
commemoratum sit, commentarios quoque in ‘de generatione et conceptione, de Meteoris, Parva Naturalia, de substantia orbis’ transtulisse videtur. Incertum est utrum etiam, qui in Physicam et Metaphysicam sunt commentarii, Michaeli Scoto tribuendi sint. Annus, quem a Bacone indicatum vidimus, non urgendus est 1), Gulielmus (d'Auvergne), Alexander Halesius ante hunc annum Averrhoïs commentarios cognovisse videntur. His quoque fortasse versionibus constabant, quae Fredericus II Italiae misit universitatibus addens: ‘compilationes variae, quae ab Aristotele aliisque philosophis sub graecis arabicisque vocabulis antiquitus editae.... nostris aliquando sensibus occurrerunt.’ Michael Scotus igitur illorum primus est, qui inde a saeculo tredecimo usque ad Vaninium, Averroïs nomine suam velarint impietatem. Accedit alter, cujus opera Scholasticis innotuit Averrhoës: Hermannus Allemannus nimirum. Non ipsa Rhetorica, nec Poetica adiit; iis vero quae apud Alfarabi, Averrhoëmque invenirentur, usus est. In ipso enim auctore tot ei occurrerunt difficultates ut assumpserit ‘editionem Averod determinativam dicti operis (Poetica) 
Aristotelis, secundum quod ipse aliquid intelligibile elicere potuit ab ipso.’ Ipse autem confessus est Hermannus, Bacone testante, se magis adjutorem fuisse translationum, quam translatorem ‘quia Saracenos tenuit secum in Hispania, qui fuerunt in suis translationibus principales;’ ita ut Musulamiis quibusdam usus esse videatur Hermannus, linguae Arabicae peritis.

{==159==} {>>pagina-aanduiding<<}

Medio igitur saeculo tredecimo praecipua Averrhoïs opera ex Arabico latine reddita erant. Commentarii tamen in Organon aeque ac Destructio Destructionis Scholasticis ignoti fuisse videntur. Ut igitur constat de tempore, quo Averrhoïs versiones factae sunt, non ita accurate dicere licet, quando haec nova scripta ad medii aevi eruditionem doctrinamque pertinuerint. In hoc tempore constituendo saepius errarunt Viri docti. Descripserunt enim bene multi locum, qui seriem lectionum Cantabrigiensem tradit, ubi Averrhoïs scripta tractari dicebantur anno 1109, quo nondum natus fuit ipse! Quod autem hoc anno saeculi duodecimi fieri non potuit, id saeculi tredecimi, eodem anno, factum esse, constat. Nullus enim dubitat Rénan, quin ante concilium Parisiense, Arabicae philosophiae nulla fiat mentio. Anno vero 1209 concilium factum est Parisiis, quo non tantum Amalricus (de Bène), Davides (de Dinant), eorumque damnati sunt discipuli, ubi vero quoque jussum reperitur: ‘Nec libri Aristotelis de naturali philosopia nec commenta legantur Parisiis publice vel secreto 1). Quae verba, de naturali philosophia, quid sibi velint, optime docuit Hauréau 2).
Attamen Jourdain, Hauréau aliique non audiendi videntur, voce commenta Averrhoïs scripta significari statuentes; neque enim verisimile est, Averrhoïs commentarios decem annos post ejus obitum divulgatos fuisse inter Scholasticos; quae tandem de Michaeli Scoto vidimus, vetant quominus in horum virorum partes abea-
{==160==} {>>pagina-aanduiding<<}
mus. Ingeniosa Viri Cl. Rénan est conjectura, quae ex lege alicujus Roberti (de Courçon) (anno 1215) de Averrhoïs commentariis, quatenus Scholasticis innotuerint, nos certiores faceret. Lex enim ita sese habet: ‘Non legantur libri Aristotelis de metaphysica et naturali philosophia, nec summa de iisdem, aut de doctrina Magistri Davidis (de Dinant) aut Amalrici haeretici, aut Mauritii Hispani.’ 1). Animadvertit Rénan, Averrhoïs nomen saepius magnopere mutatum esse, ita ut pro eo scriberetur Mahuntius, Menbutius, Maunicius, Avenryz, Benryz, Beuriz caett.; unde non est quod valde miremur, Robertum pro Averrhoës scripsisse Mauritius. Quae conjectura tamen, ut Rénan ipsi minus placuit, nobis quoque improbanda videtur. Eadem, si quid video, premitur difficultate, ac Viri Cl. Hauréau aliorumque, quos supra memoravimus, sententia; imprimis quum 
Michaëlis Scoti, anno demum 1217 Averrhoëm introducentis, rationem habeamus.
Quidquid sit, Averhoëm maximi fuisse momenti, multumque in Scholasticis valuisse, quis est qui neget? Nec tamen nos fugiat Averrhoëm, medio aevo, duplicem ferre personam. Aequo jure dicimus, Scholasticos eum habuisse ‘canem illum rabidum Averroëm, qui furore actus infando, contra Dominum suum Christum, contraque catholicam fidem latrat 2)’, ac eos statuisse ‘quod Aristotelis doctrina ejusque commentatoris Averroys.... aliorumque Realium doctorum.... tam

{==161==} {>>pagina-aanduiding<<}
in sacrae theologiae quam artium facultatibus, deinceps more consulto legatur, doceatur caett. 1). Partim enim Averrhoës magnus ille habetur philosophi Graeci interpres, partim ab eo quam maxime abhorret, tamquam ab impiorum patre, omnisque religionis calumnatore. Gulielmus (d'Auvergne) singula quaque librorum pagina, commentatori adversatur Arabico; Averrhoëm tamen philosophum dicit nobilissimum 2). Impugnat Albertus Magnus doctrinam de intellectus unitate; laudatur tamen ab eo Averrhoës, licet tantummodo ut refutaretur Avicenna. Acerrimus adversarius Thomas erat, qui vel sic quidem ab Averrhoë philosopham suorum operum mutuatur formam: nec non Averrhoë usus est magistro, in philosophia ‘quodam singulari et novo modo tradenda,’ quamvis vituperet eos qui malint.... ‘cum Averroy aberrare, qui non tam fuit peripateticus, quam peripateticae philosophiae depravator.’ Dante orthodoxus Dominicanus esse nequit, nisi vituperet Averrhoëm, licet eum se sapientiorem confiteatur.
Gilli Romano, ‘de erroribus philosophorum’ s[...]benti, Averrhoes omnem religionem plane contemsisse videtur. Maxime autem in Averrhoëm saeviit Raymundus Lullus, celeberrimus ille novae disputandi artis inventor. In libro ‘de lamentatione duodecim principiorum philosophiae, contra Averrhoïstas,’ proponitur philosophia, querimonias jacens de Averrhoïs erroribus. Longum esset omnes enumerare, quos contra Averrhoëm confecit libros, immo sermones. Nam ‘Raymundus errorem illum tole-
{==162==} {>>pagina-aanduiding<<}
rare non poterat, quo Averrhoistae dicunt multa esse vera secundum fidem, quae tamen falsa sunt secundum philosophiam.... dicentes fidem christianam quantum ad modum intelligendi fore impossibilem, sed eam veram esse quantum ad modum credendi, quum sint Christianorum collegio applicati 1).’ Quod inprimis notandum mihi videtur, tamquam Averrhoïsmi nota characteristica; en quoque ipsum illud cujus nostra, quoad hanc disquisitionem, maximopere interest. Arabum enim philosophia, licet Aristotelis nomen universe prae ceteris philosophis maximis extollat laudibus, minime dici potest Aristotelis plane referre doctrinam; miscebant enim nonnulla e philosophia neoplatonica sumta. Deinde, Arabum scripta non semper probe intellexerunt Scholastici, quod inprimis de Averrhoë valet. Averrhoï enim 
multa tribuebantur, quae eum numquam dixisse constat; atque contra saepius factum est ut valde
probaretur Averrhoës, placita vero damnarentur, quae tamen ab eo docta fuisse nonnumquam ignoraverunt Scholastici. Itaque non quaeritur quisnam revera Arabs philosophus habendus sit, utrum improbandus necne; nam potius videndum est de Averrhoë, qualis a Scholasticis theologis acceptus sit. Nec difficile est paucis exponere, quae hac de re nobis videantur. Averrhoës nimirum, si quid video, Scholasticis erat Realista audacissimus, simulac philosophus acute distinguens, ut supra vidimus, philosophiam inter et theologiam. Quae quum probe teneamus, sponte intelligitur, quanti momenti in hac secunda Scho-
{==163==} {>>pagina-aanduiding<<}
lasticismi periodo habendus sit Averrhoës. Si enim attendimus, hac aetate memorandum illud quoque actum esse certamen, quod Franciscanorum a Dominicanorum toto coelo sejunxit schola, neminem latebit duplicem illam, ut vidimus, quam gessit Averrhoës personam multum tribuere, ad hanc pugnam recte explicandam. Quoniam nimirum Averrhoës impius habebatur philosophus, secure Dominicani eo in philosophia usi sunt magistro, non metuentes umquam illum theologiae noxium fore; deinde, quo magis in Averrhoëm impium saevire liceret, eo magis philosophantes se Aristotelem sequi dictitare potuerunt, quippe quem, ut ferebatur, Averrhoës non semper probe interpretatus fuisset. Ab altera parte negari non posse videtur, ab omni Mysticismo non absolvendos esse Franciscanos; quae quum ita sint, de Franciscanis quoque valet, quae supra de Mysticis universe animadvertimus. Itaque ut Mystici, Franciscani cum 
Nominalistis commune habebant, quod rationi in theologia omnem prorsus denegarent auctoritatem; cum Realistis vero, id quod contenderent, quae necessario cogitet homo, vera esse. Nunc vero insigne ac memorabile priscos illos Mysticos inter et Franciscanos obtinet discrimen. Nominalium enim sententiam, ope rationis divinam veritatem non inveniendam esse, adhibuerunt Mystici, quoniam fides ratione debilitari iis visa est, ita tamen ut, ratione missa facta, contemplationem recuperarent. Franciscani contra ea utebantur sententia, ut se veram religionem non amplius profiteri occultarent; quod in Gulielmo Occamo manifestum esse, quis est qui neget? Adversus igitur Scholasticos illos orthodoxos, absque omni Averrhoïsmo abhorrentes aderat schola, quae Com-
{==164==} {>>pagina-aanduiding<<}
mentatoris auctoritate suos velavit errores, e qua Duns Scotus, Occamus, Marsilius Paduavensis orti sunt. Quod tam vehementer Thomae adversati sunt doctrinae, jam libertatis studiorum initia fuisse, probe ostendit Rénan 1). Nonne Thomas doctor erat Ecclesiae Catholicae acceptus, quem papa dixerat ‘tot fecisse miracula quot scripsit articulos?’ Deinde, 
Duns Scotus, Occamus aliique, placita Christiana non nisi patefactione probari posse docentes, viam aperuerunt illis, qui hac rejecta auctoritate, rationis ope omnem impugnaturi essent religionem. Averrhoës igitur medii aevi et Nominale et Reale, ut ita dicam, nobis repraesentat principium; prius sibi vindicaverunt Franciscani; distinguentes nimirum theologiam inter et philosophiam; posterius vero, licet se ipsis invitis, adhibuerunt Dominicani.
Accedit quod Averrhoës, utrique parti quodammodo placens, utramque nonnumquam confuderit. Quis enim illius aetatis diversissimas sententias accurate distinguat, et accurate definiat? Verba, quibus initio usi sunt Viri docti, non raro, procedente tempore, suam mutarunt significationem. Cum Viro Cl. Renan valde dubitandum esse videtur, quin is, qui olim de litium hujus saeculi undevicesimi historia acturus est, idoneus foret ut viros doctos inter se certantes probe distinguat 2).

{==165==} {>>pagina-aanduiding<<}

En aetatis, quam nunc pertractaturi sumus, summum conspectum. Haec enim praemonenda videbantur, ut sequentium indolem et momentum, melius intelligeremus. Quamvis hoc excursu nihil novi lectoribus praestare potuerim, retinere tamen nolui, quae ad argumentum illustrandum inservire possint, meoque judicio necessaria sint. Spero fore ut mihi contigerit, quae ipse probe intellexi, lectoribus quoque perspicue tradidisse.

Sectio II.


Davides de Dinando. Amalricus.

Anno 1209 concilio Parisiensi duo damnati sunt Viri, Davides de Dinando et Amalricus, e villa quae Bena dicitur, oriundus; quem se transtulisse refert Rigordus 1) ‘ad sacram paginam excolendam; semper tamen secum per se modum docendi et dicendi habuisse, et opinionem privatam et judicium quasi sectum et ab aliis separatum.’ Quisnam ille Davides, quis Amalricus? Quam ob rem damnati sunt? Cum Amalrico initium nobis faciendum erit, quippe qui alterius fuerit magister.
Realismus, quem primo Scholasticorum tempore, veluti coecum, atque, quo tenderet, inconscium, Ecclesiae

{==166==} {>>pagina-aanduiding<<}
vehementer placere; quem deinceps per Conceptualismum sua, ut ita dicam, simplicitate orbatum, viribus defessis, per Mysticismum, ad priscam gloriam quodammodo reducem vidimus, tertium stadium ineat necesse est; quo neque Ecclesiae placere, nec sibi sufficere poterit. Debet enim Realismus, dum sibi constet, a singulis quibusque ad universalia adscendere; debet quoque magis magisque studere, ut ad unum tantummodo perveniat universale, quod omnia amplectatur singula. Ratio nimirum humana pergere potest, omnia singula cogitatione ita separans, ut unum tantum supersit, a quo ulterius quid separari nequeat. Quum vero cum Realistis quod subjective, licet necessario, cogitetur, objective quoque verum esse statuendum sit, non dubitari potest, quin non cogitatione tantum, sed revera etiam unum tantum supersit universale: quod aliis verbis ita exprimere liceat, ut pantheismus Mysticus Realismi dicatur finis. Pantheismum dico Mysticum; nam hicce pantheismus non ex eo ortum est, quod a multitudine rerum visibilium ad Deum procedere nequeat ratio humana; a Deo contra, uno universali, omniaque amplectente, ad singula descendere nequit pantheïsta Mysticus. Tam arctum ei intercedit Deum inter et mundum vinculum, ut non Dei, sed mundi plane tollatur exsistentia. - Quae ita fore a priori concludimus; nec rem fefellit eventus. Gersonis 1) enim tractatu Amalricum statuisse docemur: ‘Omnia sunt Deus: Deus est omnia; Creator et Creatura idem; Ideae creant et creantur.’ Animadvertantur inprimis haec: ‘Deus ideo dicitur finis omnium, quod omnia reversura sunt

{==167==} {>>pagina-aanduiding<<}
in ipsum ut in Deo immutabiliter conquiescant, et, unum individuum atque incommutabile permanebunt.’ Ubi testimonia adsunt, non opus est verbis. Hisce autem plane respondent, quae caeteris in rebus docuit; peculiari modo Christi corpus in pane altaris esse negabat, atque, ut sponte intelligitur, negare debuit. Statuerit Deum locutum fuisse in Ovidio, sicut in Augustino, necesse est; nec potuit non corporum negare resurrectionem, quum nimirum, qui Deum cognoscat, in se Paradisum habeat, vitaque gaudeat coelesti.
Dixit porro Deum esse essentiam omnium creaturarum; quod de Christologia etiam valere censuit, ut ‘ausus (sit) constanter affirmare quod quilibet tenetur credere se esse membrum Christi.’ Quae quidem praecipua ejus sententia habetur. Ut vero in omni pantheismi doctrina nulla prorsus adest ethica, nulla vis moralis, eam hic quoque frustra quaerimus 1). ‘Si aliquis est in Spiritu sancto, aiebant, et faciat fornificationem aut aliqua alia pollutione polluatur, non est ei peccatum, quia ille spiritus, qui est Deus, est in eo. Ille operatur omnia in omnibus.’ Ad quam turpissimam sententiam fulciendam docuit, quod etiam pantheisticae ejus rationi plane conveniret, ‘testamenti novi sacramenta finem habere et tempus s. Spiritus incepisse.... unumquemque tantum per gratiam Spiritus sancti interius sine actu aliquo exteriori inspiratum salvari posse.’ Caritatis virtutem sic ampliabant, ‘ut id, quod alias peccatum esset, si in virtute caritatis fieret, dicerent jam non esse pecca-
{==168==} {>>pagina-aanduiding<<}
tum.’ Unde et stupra et adulteria et alias corporis voluptates committebant mulieribus.... ‘Dominum tantummodo bonum et non justum praedicantes.’ Hunc antiquorum philosophorum errorem, Deum esse essentiam omnium rerum, Davides de Dinando quoque, Amalrici discipulus, Thoma testante, secutus est. Omnibus enim in corpora, animas et substantias aeternas separatas a Davide divisis, materia, Noys et Deus singulorum principia proponuntur. Quae tria tamen unum idemque esse contendit, ita ut omnia per essentiam unum esse sequatur. Distinguit tamen Thomas 1) Amalrici pantheismum inter et Davidis; quae distinctio subtilior, quam verior esse videtur. Docet enim secundum Amalricum Deum formale esse principium, materiale contra secundum Davidem. Hunc vero theologum, tria adesse prima indivisibilia statuentem, nec tamen ea a se invicem distingui patientem, Deum revera omnium principium formale habuisse, contendimus; ex his enim primis indivisibilibus omnia constituuntur; his informantur omnia.
In hac Amalrici Davidis que doctrina pantheistica rite exponenda longior fui, ut pateret Realismum, omnibus remotis ambagibus, ad ultimum pervenisse finem. Quod in ipso principio latere videbatur, nunc in conspicuo est, nunc ante omnium oculos habetur. Nec dubitari potest, quin aliter evenire potuerit. Omnes igitur mihi assensuros censeo contendenti, quemcumque a Realismi principio initium facientem, ad pantheismum mysticum pervenire.



{==169==} {>>pagina-aanduiding<<}

Sectio III.


Alexander Halesius. Robertus Lincolniensis.

Hanc doctrinam pantheisticam me non ad priorem retulisse periodum, est fortasse, qui valde miretur. Dicet enim historiam philosophiae, medio aevo, in duas partes optime distingui, quarum una sit, ad quam Realismus, altera ad quam duxerit Nominalismus. Nec me habebit contra disputantem. Quid? Historia philosophiae cum nobis pertractanda esset, nullus dubitaverim quin ad priorem aetatem hic referendus sit Realium pantheismus.
Verum non id agimus. Theologiae tantum ratione habita, videmus quid de Realismo et Nominalismo statuendum sit. Omnia igitur referenda sunt ad ea, quae sibi proposuerint theologi Scholastici. Quae quum ita sint, haec quoque, quae de Deo philosophati sunt Amalricus et Davides, novis illis philosophis studiis tribuenda censeo, quorum caussa in Arabum operibus innotescentibus latuisse videtur. - Mirum est quam celeriter horum opera divulgarentur; audimus 1) enim anno 1270 Stephanum secundum, episcopum Parisiensem tredecim damnantem capita Arabum, quae Averrhoïs inprimis referrent sententias. Audacia enim atque impudentia philosopha non parum augebatur libro, cujus nondum mentionem fecimus, etsi maximi momenti habendus sit. Libri, quem significo, titulus est: de Causis; versus finem saeculi

{==170==} {>>pagina-aanduiding<<}
duodecimi innotuit; eoque usus esse videtur Alanus ab Insulis. Acceperunt librum Scholastici, glossa praeditum, Alberto Magno testante, a manu Davidis cujusdam Judaei, nec dubitarunt plurimi, quamvis non omnes hac in re consenserint, quin unus Aristoteles hujus libri auctor salutandus esset. Continet liber, ut omnibus saltem optimisque judicibus ab initio inde visum est, summam doctrinae Aristotelicae, ac longa constat theorematum serie, de quibus conferatur Hauréau 1). Aristoteles igitur hujus aetatis unus fere doctor, summus magister est, licet eum non nisi per Arabes cognoverint Scholastici; quo factum est ut quae revera exstiterint partes, a se invicem accurate distinguendae sint. Saepissime niminum Avicennae adhibetur auctoritas ad Avicembron, Averhoëmque impugnandum, quum primus ab Aristotele raro discederit, reliqui vero eclecticismum quendam Alexandrinum sibi vindicaverint.
Primum igitur, ut vidimus, quod novis libris docebantur Scholastici, doctrina est de unitate, proprio sensu; sive, aliis verbis pantheïsmus 2); quod inprimis probe tenendum est, quum maximam partem hujus aetatis theologia dicenda sit: certamen acerrimum inter doctrinam Ecclesiae constitutam et novam Averrhoïs philosophiam. Quo gravior Averrhois auctoritas, quo facilius utrisque partibus placere potuerit, eo acrior pugna. Nam longe abest quod tredecimo saeculo omnes eadem professi sint. Nulla fortasse adest aetas qua in tot diversissimasque partes abierint Viri docti. Ingeniose monet Hauréau

{==171==} {>>pagina-aanduiding<<}
pro nova, quam acceperunt, methodo distinguendum esse inter varias sententias. Secundum Avicennam enim, ipso auctore Hauréau, triplex humanae scientiae adest materies. Primo, res considerantur quales in ipsis earum essentiae principiis sint; secundo, quales in natura reperiantur, sive in singulis earum proprietatibus; tertio, quales sint in intellectu agente. Cui distinctioni tres respondent disciplinae, nempe logica physica, metaphysica.
Qui post duos illos, de quibus supra vidimus, pantheïstas Arabum scriptis usus est, Alexander Halesius non is fuit, qui nobis magni in theologia habeatur momenti; nam hi errare videntur, ut Bulaeus, Brucker, Ritter 1), alii, qui Alexandrum primum fuisse censeant commentatorem in libros sententiarum, quem honorem Gulielmo Arverno tribuendum esse demonstrat Hauréau. Realismum, etsi moderatiorem, docuisse Alexandrum satis constat; quod etiam patet ex verbis quae mox laudaturus sum. Nam eorum verborum nostra interesse puto; quippe quae ipsum idemque contineant argumentum, ac locus, qui est de creatione apud Virum clarissimum Secretan 2). Lausannensis nimirum ante hos paucos annos professor, nunc vero munere defunctus non semper sibi constare videtur; dum enim multum sudat se, quoad formalis saltem doctrinae principium attinet, Nominalistam probare, in medium Realismum ruit, nec vehementer vituperaret illud Alexandri: ‘Potest dici quod ex necessitate bonitatis condidit (Deus) res, non tamen videtur congruere quod dicatur ex

{==172==} {>>pagina-aanduiding<<}
necessitate naturae. Licet enim sit idem bonitas quod natura ejus, tamen si diceretur ex necessitate naturae, videretur bonitatis necessitas, qualis est in rebus naturalibus’ 1). Manifestum est Alexandrum in Realismo non plane acquiescere potuisse, atque eum conatum esse, ut difficultatem tolleret in mundi creatione, salva tamen Dei libertate, explicanda. Ideis aeternis creationis exemplaribus habitis, Deum non amplius liberum esse, bene vidit Alexander. Ad haec enim exemplaria Deus creare mundum debuerit. Quam ut vitaret Charybdim, Scyllae illidit. Realistica ratione inter varia Dei attributa distinguens, Dei bonitati tribuit ‘quod ejus naturae recusare studet. Non tamen (videri) congruere’ dicit quae prorsus similia sunt, quo fit ut verbo magis quam re ullum cernatur discrimen. Quod ex bonitatis necessitate creatur, id quoque e naturae necessitate creatum esse quis est qui neget? Creatur mundus ex bonitatis necessitate; ergo necessario Deus creavit mundum. Quidquid contra disputet Alexander, nihil valet, neque ullius habemus momenti. Felicioris ingenii Alexandri aequalis fuit Gulielmus Arvernus sive Parisiensis, cujus supra memoravimus commentarium. Non tantum Avicennae, sed quoque 2) Alfarabii, Algazelli, Averhoïsque librorum lectioni operam navabat. Omnis ejus philosophia continetur libris ‘de universo’ et ‘de anima’ 3). Attamen metaphysicus potius, quam philosophus dicendus est. Nam non plane in 
philosophia ac in theologia sibi constitisse

{==173==} {>>pagina-aanduiding<<}
videtur. Celeberrimum illud, quod de intellectu agente Averrhoëm docuisse cuique notum est, quam vehementer impugnat Gulielmus; ratiocinationibus utens Nominalium redolentibus sententiam. Diserte affirmat ‘quod formae intelligibiles non fiunt in intellectu materiali, sive possibili, per receptionem earum ab aliqua intelligentia agente et movente, seu illuminante.’ Intellectum agentem naturam esse unam omnibus communem, omnibus singulis proprietatibus orbatam, sententiam esse ducit veteri fatalismo faventem, omnemque tollentem hominis libertatem. Nec tamen in theologia eum Nominales secutum esse liquet. Realibus potius usus est ratiocinationibus, ut doctrinam de emanatione refutaret. Quum vero nobis ad graviora properandum sit, perstringamus tantum, qui hoc tempore floruerunt doctores; inter quos recensetur Robertus Lincolniensis, scriptor operis de Theologia Mystica Dionysii Areopagitae, de duobus libris ‘secundae Analyticae,’ de octo libris ‘Physicae.’ Anno vero 1253 mortuus est. Triplici ratione distinxit inter formas; quod eam ob causam memorandum mihi videtur, quia hanc quoque distinctionem retulerunt Albertus Magnus, Thomas Aquinas, Duns Scotus. Addere tamen oportet, hanc distinctionem, proprio sensu, non Roberto tribuendam esse, quippe quae ab Arabibus originem ducat. ‘Est autem forma triplex 1). Una est

{==174==} {>>pagina-aanduiding<<}
quae est et consideratur in materia, de qua considerat philosophus naturalis. Secunda est, de qua considerat mathematicus, quae abstrahitur a motu et materia, non secundum esse, sed secundum considerationem. Tertia est illa, de qua considerat metaphysicus, quae abstrahitur a materia et motu secundum se et secundum considerationem, cujusmodi sunt intelligentia et aliae substantiae separatae, scilicet Deus et anima et alia hujusmodi.’ Ex his, ut ex aliis, constat Realistam fuisse Robertum, neque experientiae ullam rationem habuisse videtur. Ut hujus aetatis indolem probe cognoscamus, juvat animadvertere Robertum suam doctrinam in libris ‘secundae Analyticae’ invenisse se putare; constat vero eum ipsum Aristotelis librum huic doctrinae quam maxime oppositum esse. Scilicet hic saeculo tredecimo mos erat Aristotelem interpretandi, ut bene explicavit Hauréau, cujus pulcra ad hunc locum conferantur verba. Qui universe hujus saeculi scientiae thesaurum cognoscere cupit, is adeat speculum Majus Vincentii Bellovacensis, quod illius temporis encyclopaedia quodammodo dici potest. Realium sententiis quoque addictus fuit. Speculum illud Majus tria potius continet specula, quum tertium speculum dicitur doctrinale; licet theologiam metaphysica superare contenderit, nequaquam tamen inter utramque disciplinam pugnam esse patitur.
Haec vero, quippe minoris momenti, missa faciens, ad summos transeo hujus aetatis theologos, eorumque doctrinam. Quo difficilior nobis erit totius rei per-
{==175==} {>>pagina-aanduiding<<}
spicuus conspectus, eo religiosior ipsa, quae docuerint, referre studebo. In Albertum Magnum igitur oculos convertamus.


Sectio IV.


Albertus Magnus.

‘Vir in omni scientia adeo divinus, ut nostri temporis stupor et miraculum congrue vocari possit.’ Talem Albertum Magnum fuisse testatus est Ulricus Enhelbertus. Nam ‘ob amplitudinem omnifariae doctrinae magnus dictus fuit in omni philosophia peripatetica peritissimus 1);’ atque in theologiae scholasticae historia percurrenda vix aut ne vix quidem ullum reperimus theologum, Alberto Magno majorem. Is quoque primus nobis est, qui, medio aevo, in scholis publicis omnem philosophiam Aristotelis palam commentari se professus est, ita ut haud sine ironia simia Aristotelis appellatus sit, ‘qui et nimium vino saecularis scientiae ebriatus sapientiam humanam, ne dicam philosophiam profanam, divinis litteris copulare ausus est 2).’ Satis vero superque nobis adsunt testimonia, quibus magni nostra interesse constet accurate inquirere, quid de Alberto Magno judicandum sit. Albertum non fuisse Realistam Hauréau 3) nobis auctór est, eo sensu, quo nonnulli

{==176==} {>>pagina-aanduiding<<}
fuerunt interpretes libri, cui titulus est de Causis; negavit enim universalia per se existentia, absque causa separata; nec non omnia rejecit, quae de mundo archetypo Platonis sectatores dictitent, nec Gulielmum a Campellis secutus universalia in re esse voluit; nec tandem in eorum abiit partes, qui doctrinam non-differentiae, de qua supra egimus, amplectarentur. Diserte enim affirmans formam primordialem, ante omnem actum haberi posse essentiam formalem, id est quae reale quid informare possit, ab altera parte expresse negat id, quo variae res non differant, per se subjectum substantiale dici posse, sive creandi conditionem. Non magis Nominalista aut Conceptualista dicendus est. Quidni? Platonem nimirum Aristotelemque in gratiam reconciliare conatus est. Videbimus autem quatenus id ei contigerit. Id interea revera sibi voluisse quemadmodum alia, haec quoque comprobant. ‘Scias quod non perficitur homo in philosophia, nisi ex scientiae duarum philosophiarum, Aristotelis et Platonis 1).’ Voti non compotem factum esse, eumque procul dubio Realistam fuisse, pro viribus ostendemus.
Uniuscuiuscunque rei essentia, duplici modo, secundum Albertum considerari potest. ‘Uno quidem modo prout est essentia quaedam absoluta in se ipsa, et sic vocatur essentia.... et sic est una sola. Alio modo ut ei convenit communicabilitas secundum aptitudinem..... etiamsi numquam dat illud (τὸ esse, scilicet), et sic proprie vocatur universale; omnis enim essentia communicabilis multis universale est..... Per hanc igitur aptitudinem universale est in

{==177==} {>>pagina-aanduiding<<}
re extra, sed secundum actum existendi in multis non est nisi in intellectu 1). Docemur igitur essentiam considerari posse, tamquam ab omni materia separatam, tum vero etiam, quatenus in ipsa materia aut individuo conspicua sit. Haec quidem vera sunt, habetque igitur Albertus me assentientem, has considerandi rationes a se invicem differre; nec tamen video, id animadvertisse quid prosit. Vides quam ambigua sint, quae Alberti sententiam referre debuissent. Videtur enim distinguere inter universale in re extra, atque universale in intellectu; nullum vero, quum, quae dicit, probe animadvertamus, adest discrimen. Affirmat enim Albertus essentiam ‘per aptitudinem,’ id est, quoad facultatem sese communicandi, universale esse in re extra, licet addiderit ‘secundum actum existendi in multis,’ id est quatenus essentia in singulis conspicua sit, ‘non esse nisi in intellectu.’ Adsit igitur aliquid, quo sublato, nihil existat. Res ipsae igitur non existant, nisi essentia illud τὸ εἶναι iis communicaverit. At mehercle, quis est Realista, qui huic sententiae nomen dare noluerit? Cujusnam pretii, quaeso, illud additum: secundum actum existendi in multis universale tantummodo esse in intellectu? Quod nullum Realistam negandum fore puto. Juvat Alberti mutare verba, ut ea Realismum plane redolere appareat. Haec nimirum thesis (liceat enim Scholasticis uti vocabulis) plane Conceptualista foret: ‘Per hanc aptitudinem universale est in intellectu, sed secundum actum existendi in multis revera adest;’ quum saltem universale ‘hac aptitudine’ praeditum esse, universe affirmaret bonus Conceptualista. Nam Conceptualista

{==178==} {>>pagina-aanduiding<<}
sive Nominalista, neque universe praeter Realistam aliquis universale aptum habebit ad exsistentiam singulis rebus communicandam.
Constat igitur apud nos Albertum fuisse Realistam, eo sensu quod universalia, tamquam omnium rerum fundamentum vere existere duxerit. Ne quis autem miretur, eum nihilominus simiam Aristotelis vocari, ejus in memoriam revocare liceat, saeculo tredecimo eclecticismum viguisse Scholasticum; inter quem tamen et criticum illum eclecticismum posteriorem nihil commune est. Eo factum est ut plurimi Scholastici, atque nominatim Albertus Magnus, totius universe philosophiae Graecae principia, neque igitur Aristotelis Platonisque accurate cognoverint. Errant igitur, qui eos hunc illumve Graecorum philosophum unice secutos esse censeant; multo magis ecleetici habeantur, e diversissimis scholis doctrinisque, quod placeret, sibi eligentes.
Quemnam locum sibi in philosophia vindicaverit Albertus, satis, ut spero, indicatum est. Indagemus quamnam in theologia ejus philosophia habuerit vim. Omnes universe hujus aetatis Scholastici, atque inprimis Albertus Magnus ad argumentum redeunt, quod dicitur cosmologicum, ut Dei probetur existentia. Affirmat enim Deum 1) ‘ex solis naturalibus (posse) cognosci, quia Deus est positivo intellectu;’ addit tamen ‘quid autem, non potest cognosci, nisi infinite. Dico autem infinite: quia, si cognoscatur, quod substantia est incorporea, determinari non potest, quid finite genere vel specie vel differentia vel numero illa substantia sit.’

{==179==} {>>pagina-aanduiding<<}
Dicit porro Deum esse ‘substantiam infinite eminentem super omnem substantiam.’ Quamvis igitur Dei essentiam omnem nostram cognitionem longe superare contendat, Deum esse probari posse censet e repugnantia quae, Dei existentia sublata, obtineat; sive aliis verbis - in quo argumenti cardo vertitur - Deum esse si neges, tantas difficultates tollas necesse erit ut longe expeditius videatur eum agnoscere. Ratiocinatio huc redit: 1o. Multa in universo reperiuntur, quae explicari nequeant, quia ipsius universi caussa latet. 2o. Deo existente omnia explicantur. 3o. Deus adsit necesse est.
Hac forma simplicissima argumentum cosmologicum, si quid video, optime reddi potest, quod tamen ulterius exponere liceat, iisdem verbis e libro de causis et processu universitatis, quibus etiam usus est Albertus. Praestat, opinor, ratiocinationem qualemcunque brevissimis referre verbis, ut quisnam error contineatur eluceat. Quodsi nobis contigerit, veluti in syllogismum, probe redigere quid sibi velit argumentum cosmologicum, cuique sponte patebit quid desideretur. Concedentes enim, universi caussam explicari non posse, nisi Deus adsit, summo jure quaerimus, quamobrem universum explicetur necesse sit. Petitio principii vix aut ne vix quidem ulli latere potest. Dicitur universi caussa, Deo sublato, non explicari; Deo contra existente, omnino explicari. Concluditur Deum existere debere.
Ne autem in his diutius detineamur, evolvamus locum, qui reperitur in libro: de causis etc.: ‘ad probandum unum primum principium in omni genere causarum, licet multae sunt viae, tamen potissima est una, scilicet, quod in omni genere causarum et rerum, in quibus

{==180==} {>>pagina-aanduiding<<}
invenitur medium compositum ex extremis, necesse est invenire extrema simplicia. In omni autem genere causarum invenitur quod est caussa et causatum, - movens et motum. Et movens tantum erit primum, motum tantum erit ultimum. Si enim dicatur, quod infinita media moventia et mota, sive causantia et causata, constat, quod quodlibet illorum erit compositum ex virtutibus compositis moventis et moti, sive causantis et causati. Omne autem compositum resolvitur in componentia..... Infinitis ergo existentibus secundum principium et finem mediis, sequitur, quod infinitum secundum principium resolvitur in id, quod est ante secundum principium, quod est omnino impossibile. - Impossibile autem ex hoc sequitur, quod causans causatum procedat in infinitum.... 1) ‘Oportet ergo, quod aliquid sit primum efficiens et omnium, et primum movens et omnium’ 2). Quum igitur cogitari nequeat nullam primam adesse caussam, adsit revera necesse est. En ipsum illud Realistarum principium ratiocinationis, quod bene multos professos esse saepius vidimus. Argumentum cosmologicum hoc niti fundamento, quod sine Deo universum explicari nequeat, me haud immerito statuisse sequentia comprobant: ‘adhuc si causans causatum abit in infinitum, nec demonstrat, nec demonstratur’ 3). Nihil demonstratur nisi primum quid adsit, ex quo ulterius progredi possit. Haec autem denuo totius ratiocinationis Realistam, ut ita dicam, indolem pulcre ostendunt. Supra enim monuimus

{==181==} {>>pagina-aanduiding<<}
et hic in memoriam revocare prosit, Realistas, proprio sensu quandam caussam effectum habere negare, et potius statuere ex aliquo principio exoriri sequelam? Sic omnia ad ideas, ad cogitationem omnia referuntur. Deus igitur magno iis est principio, e quo singula sequantur omnia. - Quamvis vocabulo causa utantur, nec tamen vocabuli notio retinetur.
Primum, deinde, illud fundamentum omnis demonstrationis ipsum, ex nihilo progressum esse nequit. Quodeumque enim ex nihilo procedat, potest esse ac non esse, potentiâ igitur adest. Quod potentiâ adest, atque nunquam fortasse existet, aliud quid tamquam existentiae causam habeat necesse est. Quodsi igitur omnium rerum principium in nihilo lateret, eo ipso primum principium esse non posset. Dicentes autem nihil esse ante primum illud, significamus nihil aut positive aut negative aut potentialiter tamquam prius, praeter illud primum, adesse. - Distinguit porro Albertus inter esse et essentiam. Homo, verbi caussa, essentia humana a se ipso gaudet, neque ab alio quodam accepit; quod vero adsit, id repetendum videtur a primo illo esse. ‘Omne quod habet esse et quod hoc est, ab alio habet esse, et quod hoc est. - Et haec ratio fundatur super quartam propositionem libri causarum, quae dicit, quod prima rerum creatarum est esse. Et eadem via probatur, quod esse est effectus primae caussae in omnibus his, quae sunt’ 1). Primum igitur quod principium primum efficit, dicitur τὸ esse. In Deo contra nullum est discrimen inter existentiam et essentiam; unde sequitur, Dei existentiam esse

{==182==} {>>pagina-aanduiding<<}
necessariam; nam quum reliquarum rerum essentia sine existentia cogitari possit, eorum existentia accidens habetur. Simulac vero Deo essentia tribuitur, eum quoque esse dicas necesse est. Nam ‘adhuc non potest cogitari, quod esse simpliciter non sit ante non esse: quia quando cogitatur negatio, statim cogitatur causata affirmatione. Esse autem tale etiam supponitur ab eo, qui negat esse. Si enim quaeratur ab eo, quid neget quando dicit esse? respondebit, quod negat esse, et sic ponit esse, antequam negat esse. Primum ergo esse et simpliciter esse Dei solius est. Ergo non potest non esse’ 1). Vides quam omnis argumentatio plane Realistam referat rationem. Ex eo quod logice sequitur, ad τὸ esse concluditur. Sic duodecim Deo tribuuntur qualitates, quae omnes e necessaria ejus existentia ducuntur. Non fieri potest: 1) Deum tantummodo esse potestatem corporalem, 2) Deum esse corpus: omne enim qualecumque corpus partibus constat, quae partes autem corporis existentiae conditio sunt. 3) Deum esse formam aut materiam; forma enim sine materia, neque haec sive illa existit, itaque altera ex altera pendet. 4) Dei essentiam atque existentiam non unum idemque esse. Neque ejus existentia, essentiae caussa dicenda est. 5) Primum illud necessarium ex aliquo pendere, 6) in necessario illo relativum quid esse. 7) duo aut plura necessaria esse, 8) de primo illo aliquid praedicari, quod ejus existentiae accedat; quodcumque enim Deo tribuitur, Deus ipse est. 9) Deum mutari aut moveri. 10) Dualitatem aliquam ex primo illo oriri 11) existentiae necessariae, accedens quid aut notionem

{==183==} {>>pagina-aanduiding<<}
tribuere substantiae; in omni enim qualicunque substantia, existentia ab essentia separari potest, omnisque species aut individuum non nisi per aliquid universale exsistit; primum autem principium ‘genus generalissimum est. 12) postremo loco non fieri potest summum principium non omnium dici finem, ‘et hoc est in ordine, quo omnia se habent ad ipsum, in hoc autem ordine supponitur, omnia existere in se ipsis, non enim se habet ad aliud, nisi quod exsistit in se ipso et sic non sequeretur, quod primum principium omnium secundum esse uniuscujuscusque eorum. Causa vero efficiens etiam principium est, - distincta vero, sicut artifex distinctus est ab artificiato 1).’ Itaque aliis verbis Deus dicitur simplex, immutabilis, unus, causaque omnium. Quaeritur autem, si Deus ita omnis existentiae auctor habendus sit, ut aliquid essentia quidem, nec tamen sine eo existentia gaudere possit, quaeritur quodnam vinculum inter hanc Dei potestatem intercedat et hominis agendi libertatem. Neque ex mente Alberti haec quaestio facile solvi posse videtur. Optime enim vidit Albertus, quodsi omnia a Deo necessario fierent, nulla esse praemia bonorum nec poenas malorum. Deus enim necessarius, omnia debet necessario scire. Ut hanc tamen moralem tolleret difficultatem, subtilius quam verius distinxit Albertus inter ‘necessitatem consequentis’ atque ‘necessitatem consequentiae’ quam duplicem necessitatem non necessario unam esse contendit.
Haec vero distinctio omnino animadvertenda est, ut indolem simul atque vitium totius Alberti ratiocinati-
{==184==} {>>pagina-aanduiding<<}
onis probe intelligamus. Hoc enim, si quid video, sibi vult Albertus: consequens necessarium est, cum ex aliquo praecedente, secundum illius praecedentis naturam sequitur, ut verbi causa, definitione data, definitum quoque positum est; consequentia vero necessaria est, cum tantummodo aliquid ei contrarium cogitari nequeat; quodsi, exempli gratia, aliquem quid facientem videam, id faciat ille, necesse est. Hoc praecedens igitur consequentiae tantum veluti conditio est; illud vero consequentis causa. Non ille homo aliquid fecit, quoniam ego eum facientem quid viderim; vidi contra quia fecerit. Itaque omniscientia divina melius Dei dicitur praescientia. Nonne autem vidit Albertus non sibi licere inter duplicem necessitatem ea ratione distinguere, quamvis ipsa distinctio per se probari posset. Nam duplex illa necessitas in Alberti doctrina revera non adest. Me vidisse aliquem quid facientem quia quid fecerit, non dico ‘consequentiae necessitatem,’ sed multo magis consequentiam accidentem, sive conditionalem. Quodsi Deus humana facinora, bona an mala, cognoverit, quia homines egerint, Dei scientia pendet e facinoribus hominum, quam scientiam igitur, ut par est, conditionalem habeo. Facinora enim scientiae conditio sunt. Quum vero scientia conditionalis alicuius rei Deo tribuatur, accidens quid de Deo praedicatur. Aliquo autem accidente de Deo praedicato, omnis Dei essentia necessaria esse nequit. Deum necessarium esse contenderat Albertus. Ergo: aut Deus necessarius non est; quo prima cadat thesis necesse est; aut, cum necessarius sit, scientia conditionalis ei non tribuatur; sive: ‘non tantum consequentiae necessitas,’ sed quoque ‘consequentis necessitas adest.’ Vides 
nos haud immerito

{==185==} {>>pagina-aanduiding<<}
scripsisse secundum Alberti doctrinam nullam esse libertatem; ubicumque enim reperitur ‘consequentis necessitas.’ Principium nimirum sequelae non tantum conditio, sed et causa est.
Neque errare possumus, quum hoc sensu, ex mente Alberti, Deum causam dici accipiamus. Non enim dubitandum est, quin Albertus primam causam, principium quoque habeat ‘individuationis.’ ‘Nam forma est universaliter et materialiter et simpliciter praehabens omnes formarum differentias, quae secundum materiae diversificantur differentias 1);’ ita ut ‘diversitas materiae causet diversitatem formarum.’ Quod tamen non ita intelligendum videtur, ut ipsa materia adversarum formarum causa sit habenda. Formae contra diversae sunt, tantummodo secundum materiae diversitatem; quo fit ut materia non per rationem materiae, principium sit ‘individuationis,’ sed potius, per rationem proprii subjecti. Itaque Deus ipse diversitatis qualiscumque causa et auctor; ipse materiae diversissimas praebuit formas, quae inde magis magisque manifestae fiunt. - Omnia igitur ex primo principio necessario logice derivantur.
Quamvis longe absit ut Albertum Magnum pantheïstam vocemus, non possumus tamen non animadvertere, eum quoque, mira quadam ratione probare, in Realium doctrina veram libertatem nullum prorsus obtinere locum. Ut in Nominalismo omnia nimis a se invicem separantur, omniaque singula, per se existentia habentur, sic in Realismo tam arctissimo omnia cohaerent vinculo, atque ita ad unum omnia referuntur principium, ut singula non nisi

{==186==} {>>pagina-aanduiding<<}
necessario atque per illud tantum existant principium. Nec tamen de Alberto aequum ferremus judicium, nisi meritam ei tribuamus laudem, eum nova quadam, atque logica ratione illud, quo jam antea usi essent theologi, argumentum retulisse 1). In Alberto quoque, nisi egregie fallor, recentioris illius cernitur philosophiae indoles, quippe quae in omnibus referendis ad logicam unitatem maximopere versetur. Quin ita eandem fere ac philosophia nostri temporis, quae dicitur speculativa, rationem refert ut in Deo voluntatem esse primum principium neget, ‘nec operi proximum; primum enim et operi proximum, in quo prima potentia est agendi, est illud, quod dat formam operi, et non illud, quod jubet et praecipit opus fieri, lumen autem intellectus universaliter agentis est forma operis, opus determinans ad rationem et formam, voluntas autem non est principiens ut 
fiat.’ Haec omnino animadvertamus, probeque teneamus oportet. Ita enim Deum necessarium esse ducit, ita quoad Realismi principium sibi constat, ut voluntatem in Deo primum esse neget; quodsi voluntas nimirum primum illud in Deo

{==187==} {>>pagina-aanduiding<<}
habenda esset, fieri posset ut fortuita sit voluntas. Nullum saltem reperitur; quod hanc voluntatem necessariam esse efficiat. ‘Erit ergo intelligibile principium sicut intellectus universaliter agens, quo est omnia facere, et nihil pati vel recipere, - intellectus purus universaliter agens, qui ex se ipso constituit et producit et facit omne, quod est, propter quod dicitur illustrans super alia, et non illustratus ab alio.... 1).’ Intellectus enim necessario semper agit, secundum principia logica, i.e. necessaria; quum autem intellectus necessario agere desinit, non amplius dicitur intellectus. Intellectus igitur ét agere ét definita quadam ratione agere debet. Quid multa? Necessario agere idque quidem necessario modo, conditio est, sine qua non sit intellectus. - Omnis Alberti doctrina tam arcte inter se cohaeret, ut quae ex principio necessario secuta sunt, nunc quoque ex intelleetu sequuntur. Universalis intellectus enim nunc tamquam primum principium necessarium proponitur, sui ipsius conscium. ‘Scit (ergo) omnia scibilia’ quod sequitur ex notione intellectus universalis, causae omnium. ‘Scit se scire scibilia, intelligere intellectualia,’ quod sequitur ex primo principio sui conscio. Nam ‘scit se in ratione primi principii, hoc autem est scire se ipsum principium, ergo principium scit se ipsum, secundum quod ipsum est.’ Primum illud principium simplex habebat Albertus, unde sequitur primum intellectum universalem quoque simplicem esse. Primi intellectus igitur scientia neque universalis neque accidens est. Novam hanc primi principii definitionem in Alberti doctrina, maximi revera

{==188==} {>>pagina-aanduiding<<}
momenti ducimus. Quodsi enim illud principium non tantum necessarium, sed necessarius intellectus sit, patet per hanc necessitatem, veram libertatem non sublatam esse. Illum nimirum non liberum dicimus, qui in agendo ex alio pendeat, aut nullo sapienti ducatur principio. Deus autem neque ex alio pendet, neque in agendo sapientia caret. Nulla igitur Deo necessitas tribui posset, nisi necessitas illa, sine qua intelligenter agere nequeat. Juvat ipsa laudare verba, quae pulcre probabunt, id temporis nondum illam invaluisse rationem philosopham argumenti exponendi. ‘Agere et non agere est in primo, sed non potest non agere, quia melius emittere bonitates quam retinere, et minimum inconveniens in Deo est impossibile. Ex hoc etiam patet responsio adsequens: tali enim modo semper agere nobilissimum est, et multo nobilius, quam aliquando agere, aliquando non agere. Ex omnibus his colligitur, quod primum liberrimum est’ 1), Porro, non difficile est voluntatem divinam ita accipere, ut notioni intellectus plane conveniens sit. Deus enim proponitur tamquam radium emittens perpetuum, quem omnium rerum universale dicimus; radius nimirum est summi intellectus. Quaeque vero qualiscumque essentia individualis hujus intellectus, determinatio est, sive, ut eadem utamur imagine, radius est, ex primo illo radio procedens. Ex dictis autem cuique eluxisse puto, locum de creatione apud Albertum, Alexandrinam referre rationem debere. Quodsi nimirum quaeque essentia individualis, non nisi radius sit ‘luminis intelligentiae, universaliter agentis,’ patet, creationem proprio sensu esse

{==189==} {>>pagina-aanduiding<<}
emanationem. Discedit enim ab Aristotele, ut dixit, quod mundum aeternum esse neget. Mundi aeternitas, procul dubio, notioni intellectus, quam exposuit, vehementer adversaretur. Sic optime se explicaturum fore putabat mundi creationem, omnia ex Deo effluxisse, ac veluti emanasse contendens. Ex primo igitur principio particularis oritur forma, sicut ex lumine procedit radius. Quod effluxit lux est intelligibilis, intellectus universaliter agentis. Intellectus autem ita universaliter agens non agit, nec constituit res, nisi active intelligendo et intelligentias emittendo; ‘et quia hoc modo intelligit, se ipso rem constituit, ad quam lumen intellectus terminatur’ 1).
Demonstravimus, ut spero, quoad gravissima de Deo atque de mundi creatione placita, Albertum Realistam fuisse; satis superque diximus de vi, quam Realismus in ejus theologia habuit; ad clarissimum Alberti transeamus discipulum, qui per longum temporis intervallum, Ecclesiam suo nomine implevit.


Sectio III.


Sanctus Bonaventura.

Praestat vero, antequam de celeberrimis illis doctoribus Thoma Aquinate et Duns Scoto agamus, de alio aequali Alberti nonnulla monere, nempe de Johanne a Fidenza. Albertus enim, anno 1280, fato defunctus

{==190==} {>>pagina-aanduiding<<}
est; Bonaventura autem anno 1274 diem obïit. Quam ob causam Johannes noster deinde appellatus sit Bonaventura, nobis tradit Hauréau 1), qui tamen hujus narrationis praedem fieri nolit. Johanne igitur puero aliquando aegrotante, mater ad altaria sese contulit, ibique preces fudit, ut in priorem valetudinem rediret filius. Domum redux, filioque in sanitatem restituto, exclamavit mater: ‘O bona ventura!’ Inde, ut fert narratio, nominis origo, quod, cum proprium nomen fere obsoletum est, atque in oblivionem abiit, longe pluribus notissimum est. Neque indignus videtur, ut ejus memores simus. Non tantum enim, duobis fere saeculis post ejus obitum, sanctum eum declaravit Ecclesia, sed quoque funere ampliore elatus est, multique convenerunt ad exsequias cohonestandas. Sacris enim ejus funebribus adfuerunt papa Gregorius, Baudouinus II, Jacobus, Aragonis rex, Antiochiae, Constantinopolisque patriarchae, aliique, ac eum mortuum laudavit, qui deinde papa fuit Innocentius V 2). Nec tamen haec externa nos invitant, ut Bonaventuram commemoremus; patebit enim quanti in hujus aetatis theologia habendus sit, dummodo, quae supra verbo de Franciscanorum schola monuimus, in memoriam revocare liceat. Scholae nimirum Franciscanae certus inest Mysticismus, qui numquam fortasse clarius in lucem prodiit, quam eo tempore, quo docuit Bonaventura. Quo fit, ut duae prorsus inter Franciscanos distingui possint scholae, quarum una magis philosopha, altera vero mystica dicitur; quarum una igitur 
Alex-
{==191==} {>>pagina-aanduiding<<}
andro Halesio, ac subinde Scoto, altera vero Bonaventura usa est magistro. Bonaventura enim, et qui eum secuti sunt, subtilius ita de rebus divinis disputare solebant ut, licet omnem prorsus abjecerint philosophiam, vel ipsis philosophis acutiores facti sint. Itaque Gersonis Mysticismo tantum explicari possunt laudes, quas in opere, quod est de examine doctrinae, Bonaventurae tribuit: ‘.... Bonaventura.... in dicendo solidus est, securus, pius, justus, devotus. Praeterea recedit a curiositate,..... non miscens positiones extraneas, vel doctrinas saeculares, dialecticas aut philosophicas....’; postremum illud sane verum est, nec tamen de Theologia bene meruisse videtur; quippe qui non ad veram viam reduxerit theologos; studuit enim ‘illuminationi intellectus’ 1) ejus, omnes retulit ‘ad pietatem et religiositatem affectus.’ Neque eam tantummodo ob causam haec verba laudare volui, ut Bonaventuram probarem Mysticismo addictum fuisse. Inprimis nimirum id animadvertendum est, atque maximi momenti faciendum videtur, quod Ecclesia, hac aetate, nulli fere doctori favere potuerit, nisi plus minusve Mysticam sequeretur rationem.
Quamvis igitur Bonaventura Mysticus habendus sit, atque, prae caeteris quidem Franciscanis, hanc Mysticam retulerit rationem, non ita tamen scholam, cujus erat, deseruit, ut hujus scholae indoles non in eo quoque cerni possit. Infra enim, cum de celeberrima

{==192==} {>>pagina-aanduiding<<}
illa pugna Thomam inter et Duns Scotum acturi simus, maximam partem in eo rei cardonem verti videbimus, quod contra Thomistas, Franciscana schola, Nominalismo in theologia favit. Non est quod hic uberius explicemus, quae deinde amplius indicanda erunt. Multo magis animadvertendum est, quemadmodum, se ipso fere invito, Bonaventura Christi mortem, ut e multis unum tantummodo mihi eligam exemplum, necessariam esse neget. Necesse est in antecessum dicamus, Bonaventuram libri sententiarum celeberrimum esse commentatorem. Neque umquam fere, in sua sententia exponenda, Sententiarum Magistrum deseruit; quo fit ut melius sit, Lombardi semper ratione habita, Bonaventurae explicare sententiam. Petrus Lombardus autem quaestionem, quae agit de Christi morte, ad tres inprimis retulit distinctiones 1), sic sese habentes: 1) Si Christus meruit sibi et nobis, et quid sibi et nobis? 2) Qualiter a diabolo et a peccato nos redemit per mortem? 3) Quod alio modo potuit liberare hominem et quare potius isto? - Postrema vero distinctio Scholasticis, ut sponte apparet, maximi momenti esse debuit. Quaestio enim, quae est de ‘passionis efficacia’ longe magis practica, illa vero quae de passionis congruentia agit, magis theoretica est, eamquc ob causam magis idonea, quae speculative a Scholasticis tractaretur. Ut quaestionem de passionis congruentia rite solveret Bonaventura inquirit: 1) An congruum fuerit naturam humanam a Deo reparari? 2) An magis congruerit, genus humanum reparari per satisfactionem, quam per aliam viam? 3) An aliqua pura creatura po-
{==193==} {>>pagina-aanduiding<<}
tuerit satisfacere pro toto genere humano? 4) An aliquis 
adjutus gratia potuisset satisfacere pro se ipso? 5) An Deus debuerit modum satisfaciendi per passionem Christi acceptare? 6) An alio modo potuerit Deus genus humanum salvare? Vides quanti momenti ultima quaestio sit, cui secundam fere similem habeo. Nec tamen piissimis verbis decipiamur. Quod ne fiat, praestat Bonaventurae verba veluti philosopha ratione interpretari. ‘An alio modo potuerit Deus genus humanum salvare?’ haec igitur, si aliis, philosophis quidem verbis, reddere velimus, significant: an ex notione, quam de Deo habemus, sequitur necessario eum, eodem modo ac fecit, humanum genus salvaturum esse? Quaeritur itaque utrum ratio, qua, ut hominem salvaret, usus est Deus, ex ipsius Dei indole logice, seu necessario sequatur. En eam ipsam, si quid video, Bonaventurae quaestionem, quae non solum a Bonaventura, sed etiam ab omnibus Realistis ita proponi potest, atque non raro proponitur. Si quis enim a rebus in facto positis initium faciat, is continuo disquisitionem instituat necesse est, utrum Christi mors revera locum habuerit necne. Simulac vero historia eum doceat Christum mortuum esse, et quidem e cruce pendentem, verbo, omnibus, quae hac de re narrantur, ita sese habentibus; quum subinde aliunde ei constat, Christi mortis Deum esse auctorem sive causam, non amplius quaerit, utrum dira illa mors Dei voluntati, sapientiae aut amori congrua sit necne; at continuo cognoscet mundum non alio modo salvum fieri posse, ob simplicissimam caussam, quod Deum ita voluisse censeat. Longe aliter vero procedit Realista. Omnes ideae, omnes notiones, apud eum, humano intellectui insitae, veritati respondent; quod quo-
{==194==} {>>pagina-aanduiding<<}
que de Dei valeat notione necesse est. Quid igitur de Deo statuendum, quid rejiciendum a priori constat; omnibus neglectis rebus in facto positis. Quum igitur de 
Christi morte judicare velit Realista, an Deo digna sit, hanc mortem omniaque quae passus sit Christus, confert cum sua, quae est de Deo, notione. Quid huic notioni repugnet, id est, quid ex hac notione logice sequi nequeat, rejicit, quid sequatur omnino, probat. Itaque quaerit Bonaventura, utrum Dei justitiae, omnipotentiae, sapientiae, honori atque majestati salutis nostrae via conveniat. Nunc vero opus est ut probe animadvertamus, quibus verbis usus sit Bonaventura. Ad quaestionem ‘an magis congruerit, genus humanum reparari per satisfactionem, quam per aliam viam’ affirmando respondet; nam quum justitia haud secus ac misericordia Deo tribuatur, utrique maxime conveniens est via satisfactionis; Dei honorem ab homine violatum, poenis solvendis restitui, maxime conveniens est. Aptius est denique hominem, bonis operibus perficiendis gratiam divinam recuperare, quam nihil omnino praestantem. - Quae vero contra disputari possint, facile a Bonaventura refelluntur, quae in dubium vocentur, facile tolluntur. ‘De duobus (autem) consuevit fieri satisfactio et requiri, videlicet de injuria et de damno.’ Homo tamen non is est, qui de utroque satisfacere possit, ‘Nullus quantumvis gratia fulcitus potuit pro culpa actuali pro se ipso satisfacere satisfactione plena, damnum et injuriam complectente, sed neque semiplena pro originali...... Impossibile ergo fuit, quod aliquis pro peccato originali alicuius hominis satisfaceret, nisi omnino a peccato originali mundus esset, nisi etiam haberet gra-
{==195==} {>>pagina-aanduiding<<}
tiam communem, hoc est, gratiam capitis, cuius plenitudo nata est, in alios redundare, talis autem non potuit esse nisi homo et Deus...... Concedendum est ergo, quod nullus adjutus gratia satisfacere potuit pro se ipso 1).’ At non tantum de satisfaciendo, sed quoque de modo satisfaciendi apud Bonaventuram constare videtur. Iterum teneamus verba: ‘dicendum quod modum istum (i.e. modus satisfaciendi per passionem) ultra ceteros modos debuit Deus acceptare, quia nobilissimus est inter omnes, qui possunt esse vel excogitari. Fuit enim acceptissimus ad placandum Deum, congruentissimus ad curandum morbum, efficacissimus ad attrahendum genus humanum, prudentissimus ad expugnandum generis humani inimicum.’ Nullum fugere potest, Bonaventuram non absolute locutum esse; nec sine caussa superlativis usum esse, quippe qui modum positivum aut comparativum nec negent neque excludant.
Ac, quod gravioris est momenti, hisce superlativis utens, veram sententiam dissimulare videtur; ita ut hujus loci omnino sit indicare, Bonaventuram, quamvis Mysticum, attamen, sicut Franciscani reliqui, peculiarem illum occupasse locum, quo, mira quadam ratione, Nominalismum in theologia sectatus sit. Quum enim a Bonaventura scire velimus, utrum revera satisfactionem, et hunc quidem satisfaciendi modum necessarium duxerit, responsum audiemus admodum ambiguum. Respondet nimirum duplicem esse rationem, qua de morte Christi judicare possimus. Nempe a parte Dei, nec non a parte hominis. A parte hominis, Christi mortem atque satis-
{==196==} {>>pagina-aanduiding<<}
factionem per eam perpetratam, sine dubio necessariam fuisse dicit. A parte Dei vero non ita. Nec tamen video, quo modo Realistae vere liceat, hoc modo distinguere Deum inter et hominem. Secundum Realistas, si quid video, nequaquam obtinet ejusmodi discrimen. Leges enim intellectus humani verae aeternaeque sunt, ita ut, quod necessario cogitetur, adsit quoque necessario, oporteat. Cum igitur nostrae quidem, quam de Deo habemus, notioni congruum sit, ut ipse affimare debuit Bonaventura, Deum ‘modum istum (satisfaciendi per passionem Christi) acceptare, (quippe qui) nobilissimus sit inter omnes, qui possunt esse vel excogitari;’ debuit quoque Deus uti hoc satisfaciendi modo, nequo alio uti potuit. - At, quae revera sibi voluerit Bonaventura sequentia docent: ‘potuit enim (genus humanum) liberari per viam misericordiae, nec in hoc fuisset factum praejudicium justitiae, si hoc facere voluisset. Potuisset enim omnia demerita delere, et hominem in priori statu restituere, nec remansisset aliquid inordinatum in universo, nec etiam impunitum...... Si sine 
satisfactione genus humanum liberasset, non propter hoc contra justitiam fecisset....... De liberatione enim firmiter credo, quod alio modo potuit liberari, de redemptione vero vel nego, nec audeo affirmare, quia temerarium est, cum de divina potentia agitur, terminum praefigere ei 1).’ Haec veram Bonaventurae continere sententiam censeo 2);

{==197==} {>>pagina-aanduiding<<}
cuique vero fatendum est, haec anterioribus maximopere adversari, immo plane contraria esse. Nam, sine ambagibus jam dicere licet, Bonaventuram satisfactionem per Christi mortem, accidentem habuisse; quam tamen accidentem habere non potuerit, nisi de rebus divinis nobis cognitis, nominalistice sensisset. - Nec tamen haec monuisse sufficit; juvat quaerere utrum ad unumquoddam principium, dissensionem Realistas inter et Nominalistas, quoad theologiam, referre liceat, unde eos in varias partes abiisse recte explicetur. Nec frustra quaerendum esse videtur. Id enim nos minime fugit, quod Albertus Magnus Deum non tam summam voluntatem, quam multo magis summum intellectum dicere maluerit. Bonaventura vero inprimis Dei urget voluntatem. Primum illud principium, ut meminiscimus, apud illum, in Deo est intellectus.
Secundum Bonaventuram igitur, primum principium est voluntas suprema. Haec procul dubio maximi facio; haec enim optime inservire possunt ad Realismi et Nominalismi illustrandam rationem plane diversam. Quum enim Deus habeatur summus intellectus, omnia, ut supra vidimus, necessaria sunt, quae ipse procreavit Deus; quorum nimirum, si quid arbitrarium esset, summus intellectus non amplius eo nomine dici posset. Cum contra omnia e summa Dei voluntate pendeant, nulla est certitudo, nulla necessitas. Nequaquam mortalibus statuere licebit, quid summa voluntas peractura sit. Numquam nimirum aliquid peraget, quia hoc illudve suae naturae congruum est, sed tantummodo quia ita voluit. Quare ita voluerit, nos quidem latet. Semper enim ‘amplius potest (atque aliter) quam nos possumus cogitare.’ Vi-
{==198==} {>>pagina-aanduiding<<}
des nunc paullisper, quam arcte haec cohaereant cum infausta illa sententia, quam se ab Averrhoë accepisse crediderunt Scholastici: philosophiam sejungendam esse a theologia. Nam non opus est, ut diserte indicemus, illum philosophum, qui omnem Dei essentiam in voluntate habeat, veram notionem de Deo non docere. Nil sane, nostro quidem judicio, aeternitati, bonitati, sanctitatique imprimis divinae adversatur, quam illud: Deus est ante omnia summa voluntas; quod mihi detis rogo, et infra lectoribus demonstratum dabo. A philosopho igitur non exspectandum videretur, quod de bono maloque, vera atque recta nobis proposuerit. Iterum iterumque tamen in memoriam revocemus, Bonaventuram, sicut reliquos Franciscanos Mysticismum sectatos esse, dum Averrhoë aurem praebuerint. Bonaventura saltem ex Hugone et Richardo a sancto Victore hausisse videtur. Nec minus quam hi, Realistica ratione in media theologia, de Deo rebusque divinis philosophatus est. Quod 
luculenter etiam ex sequentibus patebit. Bonaventuram enim omni verae de Dei sanctitate inprimis, notioni adverrari vidimus. Quid? iisdem, quas admodum imbecilles reddidit, notionibus de bono maloque, omne ejus quod est de immortalitate, nititur argumentum; atque, sicut Realistae reliqui, ab existendi necessitate logica, ad veram concludit existentiam. Demonstrare nempe sibi vult, animum nostrum esse immortalem. Ut voti compos fieret, mirum est dictu, quemadmodum iisdem fere usus sit, ac quae multa post saecula retulerit magnus ille philosophus Regiomontanus. Nullum inquit ‘bonum est irremuneratum, et nullum malum impunitum est apud eum, qui juste judicat. Sed multa bona remanent irremunerata et

{==199==} {>>pagina-aanduiding<<}
multa mala impunita secundum praesentem vitam. Ergo est ponere aliam vitam quam hanc. Sed haec non esset, nisi anima remaneret post corpus. Item ad divinam justitiam spectat, quod nihil bene et juste factum debet vergere in malum exitum. Sed secundum moralem philosophum et secundum legem divinam..... potius homo debet pati mortem, quam recedere a veritate vitae et a veritate justitiae’ 1). Quid, quaeso, luculentius esse possit, ut quod nobis voluimus, recte indicetur. Nec multa requiruntur, ut nostram de Bonaventurae Realismo sententiam fulciamus. Paullisper enim secundum ea philosophemur, quae, initio, de Dei voluntate statuerit Bonaventura. Quum Deus revera ante omnia summa habendus sit voluntas, proprio sensu, Deo omnis qualiscumque natura abneganda est, ut infra quoque luculentius patebit. Quodsi tamen de Dei natura nihil omnino statuere nobis liceat, nescimus, opinor, utrum malos puniturus, bonis vero beneficia largiturus sit. Nescimus, utrum eodem ipso, quo apud nos, arcto vinculo bona facinora cum beatitudine conjuncta futura sint, necne. Nescimus tandem, utrum ullus universe virtutem inter et felicitatem obtineat nexus. De tali quidem nexu, nobis aliquid constare, diserte negamus. Nam saepe fit, ut boni piique dirissima lugeant fata, ut qui Dei obtemperent legibus, rebus quam maxime adversis premantur; saepe fit ut optima quaeque conamina vana et irrita evadant; ut strenuus proborum labor oleum operamque perdat; nec contra nos fugit, quantopere saepissime improbi prospere rem suam agant; quam se-
{==200==} {>>pagina-aanduiding<<}
cundis utantur rebus; quam dulce haud raro malis arrideat fortuna. Quid inde efficiendum? Deum bonos semper prosperitatis participes fore noluisse; voluisse contra malos prosperrima saepius gaudere 
fortuna. Quid igitur statuendum sit de vinculo, quod virtutem inter et felicitatem intercedat, plane ignoramus. Quid? Minime ignari sumus. Fata enim mortalium adspicientes, negemus oportet: ‘nullum (esse) bonum irremuneratum et nullum malum impunitum apud eum, qui juste judicat’ 1). Nec temere negamus. Ita nempe Deus voluntatem nobis revelaverit, ut omnia bona remuneranda esse, credere non liceat. Quodsi igitur Dei voluntatis tantummodo rationem habeamus, Bonaventurae argumentum, quod est pro immortalitate animi, cadat necesse est. Haec vero cum vera sint, satis superque indicant, Bonaventuram ea, quae de Dei voluntate contenderat, jam nunc missa fecisse. Nunc enim Dei naturae, justitiae inprimis rationem habet. Istiusmodi ratiocinatio est: 1) Deus justus est. 2) Multa bona irremunerata si maneant, Deo illiditur justo. 3) Multa bona hisce in terris irremunerata sunt. 4) (Conclusio) Aliquando a Deo remunerentur, fas est. Accedit: 1) Deum bona, procul dubio, remuneraturum esse. 2) Hac in mortalium vita, numquam fere remunerari Deum. 3) Longe aliam quandam vitam futuram esse, qua Deus sibi vindicet justitiam. Quid multa? Manifestum est Bonaventuram, ut secundum Ecclesiam saperet, Nominalismum reliquisse; in iis nimirum placitis, quae id temporis philosopha ratione non demonstranda viderentur.

{==201==} {>>pagina-aanduiding<<}

Sed vereor ut, si nunc illa persequar, a proposito longius sit digrediendum. Ad haec enim redibo. Gestit animus ea, quae dixi, sive potius attigi, in clara luce ponere, ubi de notissima illa dissensione Thomam inter et Duns Scotum acturus sum. Haec tamen attigisse atque postea uberius explicare magni duco momenti. Nempe compertum mihi est, recentiora tempora, imo nostram etiam aetatem a studiis Realistis simul ac Nominalistis, quae apud Bonaventuram conjuncta reperimus, non prorsus alienam esse. Unum ex multis expromam exemplum. Inhaeret enim vitium idem Viro clarissimo, supra laudato, Sécrétan; quod universe confirmat, nihil esse tam novum et insolens, quod non apud antiquiores reperiatur. Non is sum equidem, qui de magnis, qui celebrantur, philosophiae progressibus quidquam detraham. Interdum tamen animadvertere liceat, in summis nostri temporis philosophis haud pauca inveniri, quae aliunde petita videantur. Dicam perspicue verbo. Ut primum principium, Dei intellectum esse Albertus Magnus docuit, quod Viro cl. Hegel ansam praebuisse videtur, ut nihil, nisi quod intellectualiter (sit venia verbo) existat, revera adesse statueret, eadem ratione Sécrétan, Bonaventuram, Duns Scotum, aliosque Scholae Franciscanae magistros, sibi elegisse putamus, summam nimirum voluntatem, omnium primum in Deo habens principium. Quum Sécretan audiamus, quid bonum justumque sit, Deus non ex sua natura, sed multo magis ex sua voluntate id constituit. Quae homini perpetranda sint facinora, non aeternis legibus submisit moralibus, at vero summo Dei arbitrio. Nullus igitur dubito, quin Vir cl. hac in re saltem, Nomina-
{==202==} {>>pagina-aanduiding<<}
lista dicendus sit. Attamen in eodem opere 
agit theologus noster de Trinitate. Num fortasse in hoc placito pertractando sibi constitit? Nolite mirari, si hac quoque in re Bonaventurae haud dissimilis fuit Sécrétan. Meminimus enim, quam supra memoravimus, Viri Cl. Sécrétan sententiam de Trinitate nullo fere nomine ab illa discedere, quam Richardum a sancto Victore docuisse vidimus. Primo enim, professor Lausannensis Deo naturam tribuit; nempe dicit Deum esse summum amorem, quod tamen operis sui initio diserte negaverat; deinde ex natura amoris, divina Trinitas adsit necessarium ducit; nec sinit Deum, pro arbitrio, esse quod ex summae voluntatis decreto esse constituisset. Verum quid plura? Satis superque haec quae volebam adstruent. Cuivis, a partium alieno, verique studioso, facile atque luculenter, si quid est in me iudicii, patebit nonnumquam in theologia recentioris aetatis, quae dicitur speculativa, a Nominalismo initium fieri, ad Realismum vero, procedente ratiocinatione, transiri. Expediam paucis quid velim; nam magni ponderis habeo hac de re nonnulla, licet obiter monere, antequam in summos viros, qui ultimum hujus speciminis argumentum praebebunt, oculos convertamus. Nec juvabit sane omnia qualiacumque perquirere studia philosopha, omnia accurate cognoscere, variis saeculis, a viris doctis proposita, neque omnia nobis repraesentare proderit, quae, frustra fortasse, mortalium genus fatigaverint, ejusque vires exhauserint; parum mehercle operae pretium foret rudem illam indigestamque molem adire, quam philosophiam vocare solemus, nisi quatenus variae quotcumque sententiae, placita diversa, cum hominis universa indole, cum nostris quoque animo et studiis cohae-
{==203==} {>>pagina-aanduiding<<}
reant, probe persentiscamus. Is enim ineptus, is taediosus mihi erit historicus, is perperam de philosophiae inprimis fatis mihi dicet, qui, in philosophiae historia pertractanda, nec sui 
ipsius, neque universi generis humani rationem habeat. Non quaeritur, utrum haec disertis verbis expresserit necne. Itaque prosit, ex ipso homine quaerere caussam, cur in theologia doctissimi quique viri longe aliam professi sint sententiam, quam in philosophia. Nonnumquam revera externas adfuisse caussas, quae miram hanc sententiae mutationem, satis explicent, facile concedo, immo quis est qui neget? Nam quicumque vel obiter consuluerit Ecclesiae historiam, variasque perstrinxerit aetates, sibi, sine dubio, persuasum habebit Ecclesiae catholicae, dogmatis constituti auctoritatem hac in re saepius multum valuisse. Adest medium aevum, gravissimus testis. Ecclesia libros, qui dicebantur haeretici, urendos curans, longa atque perpetua synodorum serie, quid credendum, quid docendum esset, statuens, facile sane impedivit, quominus sententiae, quae doctrinae Ecclesiasticae detrimentum afferre potuissent, libere et palam docerentur. Neque est quod miremur praeclarissimos quoque viros Ecclesiae obtemperasse decretis. In ipsa historia, si ita dicere licet, anachronismus foret, quem vix aut ne vix quidem explicare possem, quum, medio aevo, illa jam gavisi essent libertate doctores, quae Ecclesiam errare posse facile agnoscat. Disciplinarum enim conditio id temporis ea fuisse videtur, ut, qui eas excolerent, religioso principio ducti, nihil adversus Ecclesiam statuere licere putarent. Nempe hoc sensu Christianismum omnium rerum ζύμην duxisse videntur, ut religionem disciplinis reliquis omnibus imperare de-
{==204==} {>>pagina-aanduiding<<}
bere censerent. Theologos igitur medii aevi ad Ecclesiae doctrinam suam saepe mutasse sententiam, facile intelligimus. At vero, uti notum est, magna illa Augiae stabula purgata sunt. Dispellebantur tenebrae, evanuere nebulae, lux orta est. Omnis Ecclesiae repellebatur auctoritas. Ipsi humano permittebatur ingenio, quid bonum, quid verum sit exponere. Ne sacro quidem codice, nonnulli 
utebantur tamquam auctoritate, ut fidei placita eo regnarentur; multo minus vero ut omnibus moderaretur disciplinis. Agnovit Ecclesia reformata, probeque tenuit, suum non esse, in hominum disciplinis regnandis versari; suum non adeo esse moderari ingenio, sed maxime cordi. Multa missa faciens, quae hominis intelligentiae, scientiae, disquisitioni permitti debeant, cordi imprimis consuluit, religiosamque in luce posuit veritatem 1). Vel sic tamen Theologi liberaliorem illam reformatorum rejecerunt institutionem. Per Ecclesiae synodos, decreta, placita, dogmatum increvit auctoritas. Libertatem enim pati non potuisse videntur. Constituta est denuo fidei norma, a qua si aliquo nomine discedas, - Vae tibi! - parum credo te verum Christianum esse. Ex hac nova fidei norma quid secutum sit, neminem latere potest. Denuo infringitur cogitandi libertas. Adest systema quoddam absolutum. Nulla dubia afferantur. Inde autem evenit, quod, si quis in philosophicis sententias fovisset, disquisitione acquisitas liberrima, eo tamen tendentes ut Theologiae constitutae adversaturae essent, in theologicis continuo diversis ute-
{==205==} {>>pagina-aanduiding<<}
retur principiis; aliae adhiberentur sententiae, ne ab auctoritate constituta, a fidei norma nimis discederet theologus.
Videntur omnino theologi bene multi, licet hoc ipsos lateat, aliam in philosophicis profiteri sententiam, in theologicis aliam. Philosophiae liberae aurem praebent, nec metuunt eorum philosophiae adhibere principia, dum in formali parte cujusdam doctrinae versentur.
Proni autem saepius in systema aliquod constitutum ruunt, ubi de ipsius theologiae placitis materialibus sermo fiat. Quod phaenomenon mirabilius est, quam ut id non animo consideraremus. Probat sane admodum difficile esse, ut universe, sic praesertim in Theologicis a partium studio cavere. Probat fortasse summa divinaque magis credenda esse, quam intelligenda. Impedit sane, quominus historicus nimis queratur de summis quoque Theologis, parum sibi constantibus. Impedit fortasse, quominus expectemus, Theologiam et Philosophiam brevi in gratiam reconciliatum iri. Nempe in philosophicis, parum eorum interesse videtur, ad quae perducat docta aliqua disquisitio. Utrum, exempli gratia, universalia existant necne, indagare possumus, omnibus dimissis opinionibus praejudicatis. Non ita vero in theologicis res sese habet. Hic enim saepius certum consilium capere non possumus, nec post doctam disquisitionem religiosamque, in certa aliqua sententia consistere, quin multa quassentur, immo labefiant, quae ad pietatem vitamque practicam pertinere videntur, nec non cum intima animi conditione quam arcte cohaerent. Juvabit hîc quoque pulcra illa commemorare quae in eadem diatribe 1), supra laudata,

{==206==} {>>pagina-aanduiding<<}
disputavit Vir Cl. Opzoomer. Omnem enim religionem scite refert maxime ad pectus, absque omnibus acute secernit disciplinis; eo eventu ut disciplinae liberae, pura religio fiat. In his autem lubens acquiesco; quoniam huius loci non est fortibus haec argumentis fulcire. Spero tamen fore ut opportunitas nobis detur, postquam de ultimis hujus periodi doctoribus egerimus, Viri clarissimi sententiam nostrumque assensum ulterius explicandi. Tunc enim videbimus, ultimos, qui dicuntur, Scholasticos, Gulielmum Occamum inprimis, animo quodammodo praesagivisse et praesensisse, quae nunc nobis volimus, quamvis, in his ulterius explicandis, quantopere erraverint, vix aut ne vix quidem dici possit. Huc igitur ut deinceps rite redeamus - rogo enim huic excursui benevole ignoscant lectores - oculos, ut supra diximus, in graves illos praeclarissimosque convertemus doctores, qui optime nobis indicabunt, quem exitum omnia habuerint studia Scholastica. Neque a veritate longius aberrante mihi videbor, si hanc, quae Thomam inter et Duns Scotum obtinuit, pugnam omnium unam idoneam duco ac dico, quae nos doceat, quodnam revera discrimen Nominalismum et Realismum a se invicem disjunxerit, tum etiam indicet, utrosque ad finem usque rationem, ut ita dicam, et institutionem peculiarem servasse. Aetas enim de qua nunc agimus, plane novam integramque refert indolem. Nempe ingenium humanum quantos saeculo tredecimo, sequentibus, in philosophicis progressus fecerit mirum est dictu. Unum, de quo jam vidimus, Albertum Magnum in memoriam, quaeso, revoces, quem cum Viro cl. Hegel comparare ausus sum. Non tantummodo singula placita, fundamenta, principia adeo Theologiae nunc in

{==207==} {>>pagina-aanduiding<<}
censum venient. Reducetur quaestio ad illam, quam in omni recentioris aetatis Theologia vigere atque agitari videmus; quaestio nimirum gravissima cum de necessitate, tum de libertate rerum.


Sectio VI.


Thomas Aquinas.

Anno 1322, Joannes XII, Papa sanctum declaravit virum, quem ante annos quadraginta sex episcopus damnaverat Parisiensis, nec non universitas Oxoniensis. Thomam Aquinatem significamus. Ab episcopo sequenti, ad Papae decretum, in honorem restituto 1), Dominicani in Conventu apud Carcassonam, 1342 2), decreverunt: ‘Cum praeclarissima Doctoris Angelici S. Thomae Aquinatis doctrina in toto orbe terrarum tamquam lux solis eluceat, et ut firmissima ac solidissima doctrinarum omnium a sede Apostolica, et a principalibus Ecclesiae doctoribus cum testimonio Episcopi atque universitatis Parisiensis honorifice approbata fuerit, et divinis laudibus ornata: imponimus lectoribus et studentibus, ut spretis et postpositis vanis et curiosis ac frivolis doctrinis, quarum plurimae a veritate abducunt, ejusdem sanctissimi Doctoris doctrinae omnino dent ope-
{==208==} {>>pagina-aanduiding<<}
ram, et assidue studeant, juxta quam quaestiones omnes et dubia determinent.’ Quod laudavi testimonium, ut magnam, qua gavisus esse videtur Sanctus Doctor Angelicus probe ac luculenter illustrarem, neque pluribus opus esset ad satis superque indicandum, quanti nostra intersit summi viri theologiam, quoad summam rerum, accuratius indagare. Alberti Magni discipulus, nectamen ex eo pependisse videtur; suus plane erat, et licet a magistro magnam accepisset doctrinae copiam, suo periculo 
ea usum fuisse Thomam, nullus facile negabit. Uti magister, Aristotelem insigni admiratione celebravit, neque ambiguum est eum id inprimis egisse, ut philosophiam inter et Theologiam desideratam stabiliret concordiam, optatamque componeret pacem. Minime dissimulat in Theologia multa esse, quae tirones facile perturbent. ‘Partim quidem propter multiplicationem inutilium quaestionum, articulorum et argumentorum...... partim quidem, quia eorumdem frequens repetitio et fastidium et confusionem generabat in animis auditorum 1).’ Sed fortasse reponat mihi aliquis, theologos saeculi tredecimi parum curasse illam, quam significamus, concordiam; adstruetque fortasse sententiam ipsa mea verba referens, ubi de vi, quam in hujus periodi doctrinam habuit Averrhoës, diserte egi. Habeo sane quod respondeam. Fateor omnino altera hac Scholasticae aetatis periodo, ut supra animadvertimus, acute distinxisse illos inter ea, quae in philosophicis, et quae in theologicis recenseantur. Nempe cum ab Arabibus i.e. ab iis, qui nec nomine Christiano, nec veritate Christiana

{==209==} {>>pagina-aanduiding<<}
gauderent, philosophiam Aristotelis instauratam acceperint huius temporis Scholastici, philosophiae principia nimis a theologia sejungere videbantur, quam ut eadem simplicitate, qua usi erant initio, nunc quoque ratione humana uterentur Doctores.
Haec tamen animadversa ansam mihi praebent in antecessum, ut par est, nonnulla dicere de iis, quae Thomae visa sunt, de vinculo theologiam inter et philosophiam statuenda. Ingeniose enim, si quid in me est iudicii, pro viribus Charybdin aeque ac Scyllam vitavit. Minime cum Franciscanis theologiam ita a philosophia divulsit, ut in utraque regnentur leges plane diversae; neque ad priscos sane Scholasticos rediit, qui per fidem ad intellectum pervenire posse putassent; nec magis Mysticorum contemplatio ei placuisse videtur. Ecquam igitur sibi monstravit viam? Eum ipsum paullisper audiamus de divina veritate disputantem. ‘Necessarium fuit ad humanam salutem, esse doctrinam quandam secundum revelationem divinam praeter philosophicas disciplinas, quae ratione humana investigantur.’ Haec quodammodo cum humanae rationis, tum philosophicarum disquisitionum spirant contemtum. Si vero haec ipsa cum animi attentione perlegas, animadvertes revelationem divinam necessariam fuisse ‘praeter philosophicas disciplinas.’ Nihil igitur contra philosophiam revelatio statuere videtur. Si bene intelligimus, secundum Thomam, ratio humana non sufficiat. Nam illud ‘praeter philosaphiam,’ si quid video, plane convenit cum illo: ‘supra rationem.’ Nec, Thomam audientibus, causae nobis in obscuro latent, cur hac peculari patefactione humano generi opus sit. Nam, homo

{==210==} {>>pagina-aanduiding<<}
‘ordinatur ad Deum sicut ad quemdam finem;’ ‘finem autem oportet esse praecognitum hominibus,’ quippe qui ad hunc finem omnia informare debeant. ‘Unde necessarium fuit homini ad salutem, quod ei nota fierent quaedam per revelationem divinam, quae rationem humanam excedunt 1);’ et sic porro vides quam omnia ad vitam practicam inprimis referantur; nec te fugit revelationem non necessariam dici, propter rationem humanam minus aptam ad divina cognoscenda, sed multo magis necessariam homini ad salutem. Nempe finem, ad quem nos creavit Deus ‘oportet esse praecognitum hominibus; ratio igitur humana non per se alia docet, quam theologia, sed nostrae imbecillitati consulit Dei patefactio. Si minus imbecilli fuissemus, non tam peculari opus fuisset revelatione; nam notanda omnino sunt sequentia. ‘Ad ea etiam, quae de Deo ratione humana investigari possunt, necessarium fuit, hominem instrui revelatione divina, quia veritas de Deo, per rationem investigata a paucis et per longum tempus,’ cognosceretur, a qua tamen veritatis cognitione ‘dependet tota hominis salus, quae in Deo est 2).’ Quid plura? Haec, quid sibi velit auctor, tam luculenter docent, ut vix aut ne vix quidem plura addere opus sit. Primo enim agnoscit auctor probeque intellexit nonnulla ‘de Deo ratione humana investigari’ posse; addidit tamen ad haec quoque necessariam esse revelationem divinam. Non video quodnam, proprio sensu, discrimen, secun-
{==211==} {>>pagina-aanduiding<<}
dum Thomam, revelationem inter et rationem reapse obtineat, nisi quod omnes facile concedant theologi. Ratio proponitur 
revelatione divina indigens, revelatio vero ipsius rationis adjutrix.
Ne profecto a Doctore Angelico saeculi tredecimi poscas, ut iisdem, quibus nos uti solemus verbis, tibi exponat, qua ratione sese habeat philosophia ad revelationem divinam. Hîc non nisi vestigia occurrunt. Cernuntur conata. Quae quum ita sint, affirmare haud recusem, Thomam id quoque studuisse, ut magnam illam dissensionem, quam inter divina atque humana saepius ferebat Theologia, optimo modo, tolleret. Nempe ad ea tetendisse videtur quae nostra inprimi aetate, si quidem cl. viri mentem probe intelligamus, ulterius atque doctissime explicuit J.H. Scholten; quippe qui omnium unus id inprimis sibi agat, ut quid divinum sit, quid humanum, non per se sibi invicem contrarium esse, in clara luce ponat 1). Quamquam invitis, ab his amplius indicandis nobis abstinendum est.
Quidquid sit, constat neminem Realismum reapse sectari dicendum esse, qui inter divina atque humana acute distinguat, neque in gratiam utraque reconciliare possit. Haec supra atque passim satis superque monstrasse mihi videor; ac opportunitas erit plura hac de re dicendi. Nonnulla tamen praemonenda visa sunt, quandoquidem in Thoma Aquinate maxima Realismi cernitur vis, quoad ipsa Theologiae fundamenta. Admodum vero difficile fuisset, hanc nobis vindicare sententiam, nisi de ratione

{==212==} {>>pagina-aanduiding<<}
constitisset, qua vinculum revelationem inter et philosophiam Thomas proposuerit. Nunc tamen nullus dubito, quin facile omnibus explicandum videatur, in caeteris quoque Doctorem Angelicum verum hujus saeculi tredecimi nobis repraesentare Realistam. Nec temere hoc addo: ‘hujus saeculi tredecimi.’ Nam id probe tenendum est, quod nisi fiat, omnis hujus aetatis vereor ne indoles ratioque nos fugiat, - probe tenendum est, tunc quidem plurimorum valuisse auctoritatem, ut Aristotelis, Averrhoïs totiusque Arabum philosophiae, nec non Alberti Magni. Hos igitur Realistis, priscis illis, dissimiles fuisse nominibus bene multis, non est quod valde miremur.
At vero ipsum virum adeamus; ponderemus quid de Christianae religionis summis argumentis ei visum fuerit. Ipse idemque nobis ordo nobis erit, quem secutus est Thomas. Scripsit enim: ‘Quia igitur principalis intentio hujus sacrae doctrinae est, Dei cognitionem tradere..... primo tractabimus de Deo, secundo de motu rationalis creaturae in Deum, tertio de Christo’ 1). Videmus quam arcte omnis inter se cohaereat Thomae theologia. Manifestum est omnia ad unum principium, ad Deum quidem, referri: ‘Dei cognitionem tradere’ summa hujus doctrinae dicitur; anthropologia igitur, uti et Christologia non in censum veniunt, nisi quatenus ad Theologiam stricte sit dictam, pertineant: id est, quatenus homo ad Deum sese convertere conetur, nec non quatenus Christus homini in convertendo adjutori sit.

{==213==} {>>pagina-aanduiding<<}
Quin, cum Thoma ‘considerabimus 1) ea, quae ad essentiam divinam pertinent, 2) ea, quae pertinent ad distinctionem personarum, 3) ea, quae pertinent ad processum creaturarum ab ipso.’ Nempe haec distinctio plane ipsius Scholasticae methodi nobis refert indolem, quippe quae, non ut theologia, quae dicitur speculativa, recentioris aetatis, ex ipsa notione Dei omnia attributa explicare studeat, sed quae a priori sumpserit Deum esse trinitatem, deinde Deum creasse.
Silentio praetereamus quinque ‘vias’ quibus Deum esse probari posse contendit Thomas. Nam ‘prima et manifestior via, quae sumitur a parte motus,’ aliunde nobis nota, quum, licet aliis verbis expressum, prorsus idem referat argumentum, petitum ex vinculo caussam inter et effectum intercedente 1), quod deinde, in secunda ‘via’ exponenda, ulterius explicatur dicendo: ‘remota..... caussa removetur effectus; ergo si non fuerit primum in caussis efficientibus, non erit ultimum nec medium.’ Tertia autem via est sumpta ex possibili et necessario;’ quam tamen ad primam quoque reducendam censeo. Non enim video quid intersit inter nexum caussae et effectus, atque necessarii et accidentis. Ut effectus sine caussa, sic, secundum hoc saltem argumentum accidens sine necessario quodam cogitari neque explicari

{==214==} {>>pagina-aanduiding<<}
potest. Quarta autem via ‘sumitur ex gradibus, qui in rebus inveniuntur; quae tamen cum argumento ontologico maximam convenientiam habuisse videtur. Cum vero alia minus, magis bona pulcrave alia sint, “est igitur aliquid, quod est verissimum et optimum et nobilissimum et per consequens maxime ens.” Quae ultima verba quid significent, neminem sane latere potest, qui argumentum q.d. ontologicum cognitum habeat. - Quinta via sumitur ex gubernatione rerum; ad quam monstrandam usus est Thomas argumento cum cosmologico, tum teleologico. Videmus enim, quod aliqua, quae cognitione carent, scilicet corpora naturalia, operantur propter finem;...... operantur ut id consequantur quod est optimum. Ergo est aliquid intelligens, a quo omnes res naturales ordinantur ad finem et hoc dicimus Deum 1).’ Vides haec argumenta omnia nihil novi continere 2); neque ambiguum est omnia singula Realismi referre indolem. Post multa, data opportunitate, jam saepius a nobis animadversa, non opus esse, ut diserte de hisce argumentis judicium feramus, quisque facile concedet. - Quin adeo mihi displicent, ut longius in iis occupatum esse me taedeat. Ordinem igitur propositum sequamur, ipsamque Dei essentiam ani-
{==215==} {>>pagina-aanduiding<<}
mo consideremus. Ex dictis jam satis 
superque apparet, Dei essentiam tum esse necessariam cum intelligentem, quod notetis velim. Summi enim, ut supra verbo monuimus, nobis momenti est in omnibus theologicis a Thoma Aquinate expositis, illa ante omnia quaerere, quae ad rerum spectent necessitatem. Realismi nimirum nota tamquam chararacteristica haec est: res necessario esse, sive, ut barbara voce utar, res objective cogitari debere.
Quae quum probe teneamus, animadvertendum erit, quemadmodum universe sibi constiterit Thomas. Non enim illa, quae memoravimus, attulit argumenta, ut ex iis pendeat Dei existentia; diserte affirmat: ‘haec propositio, Deus est, per se nota est, quia praedicatum est idem cum subiecto.’ Demonstrandi vero causa latet in eo quod ‘nos non scimus de Deo, quid est, non est nobis per se nota (haec propositio), sed indiget demonstrari per ea, quae sunt magis nota quoad nos’ 1). Itaque Deum esse, propositio habetur per se nota; quod ex mente Thomae facile intelligitur. Primum enim de Dei essentia summa praedicatur ‘immaterialitas.’ Immaterialitas autem sic explicatur ut sit ‘alicuius rei ratio, quod sit cognoscitiva.’ Addit tamen: ‘secundum modum immaterialitatis est modus cognitionis.’ Atque haec quidem addere debuit; ab his enim ulterius procedit, nam ‘cum Deus,’ inquit, ‘sit in summo immaterialitatis sequitur, quod ipse sit in summo cognitionis.’ Unde denuo sequitur: ‘quod ipsum ejus intelligere sit ejus essentia et ejus esse.’ Haec autem sententia duo

{==216==} {>>pagina-aanduiding<<}
nos docet. Primum quidem Deum esse summum intellectum, deinde vero ‘ejus essentiam et ejus esse’ prorsus unum dici idemque. Quae tamen duo ita coniunguntur ut Deus ‘nihil potentialitatis’ habeat. Nam ubi essentiam inter et existentiam distinguatur, haec potentialiter in illa latet. Essentia de aliquo praedicari potest, etiamsi ejusdem existentia negetur. Essentialiter igitur quodammodo idem dicitur ac potentialiter esse. E qua tamen essentia, non sequitur existentia. Nempe hoc inprimis essentiae sive existendi potentiae proprium est, ut simul in existentiam transire possit et nequeat. Omne qualecunque, in quo distinguatur existentiam inter et essentiam, accidens, i.e. non necessarium dicitur. Cum vero Deus sit summus intellectus, non potest quin etiam necessarius sit. Itaque, non ‘aliud in eo essentia, quam suum esse, sua igitur essentia est suum esse.’ At quivis ‘nihil potentialitatis habet,’ est ‘purus actus.’ En, Deum esse purum actum, ipsum illud est, in quo, secundum Thomae doctrinam de Deo, cardo rei vertitur. Id inprimis urgendum videtur; nec mihi videris, quid sibi velit Thomas, probe intelligere, neque ex aequo eum aestumare, nisi id urgeas. Quod enim nullum omnino esse discrimen docuerit inter essentiam et existentiam, non est quod insignes ei tribuamus laudes. Nempe Albertum Magnum, ante eum, idem docuisse vidimus. - Attamen in Alberti Magni doctrina caussam desideravimus, ob quam intellectus ad agendum transeat; meminimus doctrina emanationis ei opus fuisse, ut ex summo intellectu universum creatum explicaretur. Quaeque nimirum universalia radios habebat ‘luminis intelligentiae, universaliter agentis. Ipsius vero Thomae

{==217==} {>>pagina-aanduiding<<}
est Deum non tantum summum dixisse intellectum, sed etiam purum actum. Nec sane nos latet, qua potius ratione hunc fecerit progressum. Albertus Magnus enim jam distinguebat inter essentiam et esse, Thomas vero, prout nobis notum est, hac distinctione ita usus est, ut simulac “Deum nihil potentialitatis” habere, probe indicaverit. Deo igitur puro actu habito, non amplius quaeri potest, utrum summus intellectus creaturus sit, nec quam ob caussam ad creandum sive agendum transiturus. Nam vel ipsa ea Dei natura est agere; non tantum nihil impedit quominus agat; sed et ipsa ejus natura, nisi agat, plane tollitur. Vides nunc quemadmodum omnia Thomae argumenta, quae in medium contulit pro Dei existentia, licet per se non magni facienda sint, huic sententiae: Deum esse purum actum, quam optime conveniant. Nam in omnibus illis plus minusve animadvertitur argumentum unum, quod ex vinculo caussam inter et effectum petatur. Huic addas, Thomam cum Albertum, tum etiam Aristotelem esse secutum, nec difficile intellectu erit, Deum a Doctore Angelico consideratum fuisse, tamquam primum Movens.’ ‘Movere (autem) nihil aliud est, quam educere aliquid de potentia in actum.’ Primum movens verum esse nequit, quin et sese ipse et res extra se ‘de potentia educat in actum.’ Itaque sese ipse semper movens, i.e. sese ipse semper ‘educens in actum,’ actus purus sit Deus necesse est.
Nunc vero conjungamus notionem intelligendi cum notione agendi. Nam videri posset aliud esse, Deum dici summum intellectum, aliud purum actum. Quae si revera inter se differant, intelligentia quodammodo in

{==218==} {>>pagina-aanduiding<<}
Deo esset potentialis, esset essentia, ideoque inter essentiam et ejus esse obtineret discrimen. Haec tamen inter se non differunt. Diserte ac scite docet Thomas, quid hac de re sentiendum sit. ‘Intelligere est perfectio et actus intelligentis. Intelligere,’ hoc in primis notetur, in qua ratiocinationis culmen mihi est, ‘non est actio progrediens ad aliquid extrinsecus, sed manet in operante, sicut actio et perfectio ejus, prout esse est perfectio existentis.’ Minime igitur intelligere in Deo aliud est, aliud agere; nam plane unum idemque sunt. Ut eam ob caussam purus dicitur actus, quod sese ipse moveat, continuo ac constanter ‘de potentia sese educat in actum,’ eandem ob caussam summus habetur intellectus, quod intelligere sit actio, (quae) manet in operante, sicut actio et perfectio ejus.’ Videmus non temere Deum dici actum purum; quod nimirum si cum notione summi intellectus conjungimus, consequimur, quod a philosophis recentioribus dicitur: sui ipsius conscientiam 1). Nunc autem in eo sumus ut mentem Thomae capiamus. Nam quae sequuntur maximi sunt momenti. Addit: ‘intelligere sequitur speciem intelligibilem.’ Ex mente Thomae, haec verba egregie adduntur. Ex his enim patet, (utinam mihi contingat, quid mihi velim, non pejori Latinate expedire!) - ex his, dico, patet in intelligendo τὸ esse divinum sui ipsius conscium fieri, cum scilicet ea significatione vocem intelligere sumas, ut sit ‘actio movens in operante.’ Teneamus vero intelligere sequi speciem intelligibilem. Quid inde efficimus? Efficimus in Deo nullam esse formam ‘quae sit aliud quam suum esse.’

{==219==} {>>pagina-aanduiding<<}
Itaque: 1) Intelligere non est actio progrediens ad aliquid extrinsecus; 2) Intelligere sequitur speciem intelligibilem; Ergo: 3) ‘in Deo non est forma, quae sit aliud quam suum esse.’ Haec omnia praemittere Thomae opus erat ut statueret, quae nunc laudaturus sum: ‘... in Deo intellectus intelligens, et id quod intelligitur, et species intelligibilis et ipsum intelligere, sunt omnino unum et idem. Unde patet, per hoc, quod Deus dicitur intelligens, nulla multiplicitas ponitur in ejus substantia’ 1).
Omnia nunc missa facientes, concludimus: Deum esse simplicem; atque quidem quia ejus intelligere et ejus esse unum idemque sunt;
Quatenus igitur se ipse intelligat, ipse est;
‘Cum Deus sit caussa rerum per suam scientiam, in tantum se extendit scientia Dei, in quantum se extendit ejus causalitas’ 2).
Quaeritur autem: ‘in quantum se (extendat) ejus causalitas’? Cui quaestioni, ut accurate de Dei essentia verba faciat, respondere debet Thomas. Nam neminem latere potest, hîc multas exoriri difficultates. Quaestionem enim aliis quoque verbis exprimere liceat. Sic enim: ‘in quantum se extendit scientia Dei’? Quam deinde simpliciorem reddere possumus dicendo: Num Deus scit contingentia, num Deus scit malum? Nam, quae necessario a Deo procedant, haec etiam Deum intelligere sponte apparet. De iis igitur non quaerimus. Dicam perspicue verbo: Cum intelligere non sit actio progrediens ad ali-
{==220==} {>>pagina-aanduiding<<}
quid extrinsecus, - deinde, cum contingentia et malum negari nequeant, quaeritur utrum malum (ut hoc tantum urgeam) necessario quoque a Deo procedat. Quod si fiat, ex uno Deo cum bonum tum malum procederet, duo igitur plane sibi invicem adversantia, quod absurdum est. Quod si non fiat, Deus aut malum non intelligit, aut ejus intelligentia reapse ‘actio (est), progrediens ad aliquid extrinsecus.
Haec tamen antequam ulterius persequamur, animadvertendum est, dicta quam arctissime cohaerere cum quaestione, quae est de voluntate Dei; de qua igitur in antecessum nobis, quamvis paucis, videndum est. Admodum perspicua sunt, quae hac de re tradidit Doctor noster Angelicus. ‘Voluntas divina necessariam habitudinem habet ad bonitatem suam, quae est proprium ejus objectum. Unde bonitatem suam esse, Deus ex necessitate vult, sicut et voluntas nostra ex necessitate vult beatitudinem’ 1). Deinde: ‘Cum igitur Deus ex necessitate suam bonitatem velit, respectu illorum, quae non ex necessitate vult, liberum arbitrium habet’ 2). Nunc, credo, omnia dubia sublata. Docemur enim puri actus primum effectum esse voluntatem; hujusce voluntatis primum effectum esse bonitatem. Actus purus non tantum necessario vult, sed etiam necessario vult bonitatem. Nam ‘sicut suum intelligere est suum esse, ita suum velle.’ Nempe, suum velle, est suam bonitatem esse; suum esse idem dicitur ac suum bonum esse, igitur suum velle est suum esse. Unde conficimus, velle, in Deo, idem haberi ac esse.

{==221==} {>>pagina-aanduiding<<}

His vero animadversis, operae pretium fere non est ad ea redire, quae supra disputavi. Etiamsi de natura mali nihil omnino monuisset ipse Thomas, ex definitione voluntatis divinae, nostro quoque periculo, liceret conficere, qua ratione respondendum sit quaestioni, supra agitatae. Cum vero ipse monuerit, praestat ipsius referre verba. ‘.... Esse et perfectio cuiuscumque naturae rationem habet bonitatis. Unde non potest esse, quod malum significet quoddam esse, aut quandam naturam aut formam. Relinquitur ergo, quod nomine mali significetur quaedam absentia boni, et pro tanto dicatur, quod malum neque est existens nec bonum’ 1). Quid plura? Constat, malum nihil esse nisi negativum quid. Nempe ut positivum adsit, negativum desiderari nequit; quin, secundum Thomam, vel ipsa universi perfectio requirit, ‘ut non solum sint entia incorruptibilia, sed etiam corruptibilia;.... ut sint quaedam, quae a bonitate deficere possint’ 2). Mirum est dictu, quantam haec similitudinem habeant cum nonnullis effatis Scoti Erigenae, qui, pro tempore saltem, quo floruit, optime universe Realium in theologicis explicuit sententiam. Haec vero hactenus. Sed huic, quam illustrare studuimus, doctrinae de malo egregie conveniunt, quae ipsi Thomae de rebus contingentibus visa sunt. ‘Deus cognoscit omnia contingentia, non solum prout sunt in suis causis, sed etiam prout unumquodque eorum est actu in se ipso’ 3). Vides quam arcte haec cum anterioribus cohaereant;

{==222==} {>>pagina-aanduiding<<}
ne haec quidem statuisset, nisi de illis talem, qualem vidimus, professus fuisset sententiam. Deus igitur contingentia cognoscens, non tamen - libere enim dicam quod sentio - non tamen ea cognoscit prouti sunt. Reapse nimirum sibi invicem succedunt; Deus vero ‘non successive cognoscit contingentia’ 1). Nobis quidem videntur esse in tempore; ‘aeternitas autem tota simul existens ambit totum tempus’ 2). Ex his tamen, si quid est in me iudicii, summo iure conficio contingentia, sicut malum, non revera adesse. Nam Deus ea cognoscit talia, qualia nobis saltem esse non videantur.
Haec autem optatam nobis praebent opportunitatem pauca lectoribus proponendi de vinculo, quod intercedat Realismum inter et doctrinam universam de malo morali. Ut apud Scotum Erigenam, sic inprimis apud Thomam Aquinatem malum morale non ex aequo aestumari quis est qui neget? Nec sane est quod valde miremur. Juvabit tamen, accurate, pro viribus, caussas exponere, quas hic inprimis in censum venire duco. Quod eo majoris momenti videtur, quo recentioribus temporibus, quin, nostra quoque aetate, Viros doctos in eadem quaestione solvenda occupatos videmus, ut cuivis satis superque notum est.
Vult homo cognoscere hominem et rerum universitatem. Se cognoscere non putat, nisi quoque intelligit. Non intelligit nisi omnia satis explicare potest, neque omnia explicantur, nisi omnium causae in clara luce ponantur. ‘Naturaliter inest omnibus hominibus desiderium co-
{==223==} {>>pagina-aanduiding<<}
gnoscendi causas;’ ut Thomas scripsit, Aristotelis verba secutus. Intelligere igitur est cognoscere vinculum, quod singulas caussas inter atque effectus singulos obtineat. Desiderium vero illud naturale non reperiretur, nisi homo se aliquando intellecturum, sive caussas cogniturum esse speraret. Quam autem spem homo favere nequit, nisi de humanae rationis facultate, vi atque auctoritate satis ei constet. De his tamen nulli constat, qui, ut Nominalista, - de mundo nimirum invisibili nunc sermo est, - omnem humanae rationis vim desperans, ‘naturale illud desiderium’ deprimere videtur. Realista, contra, studens rerum moralium cognoscere causas, i.e. explicare mundum morale, non temere dicit Deum summum intellectum. Quum ipse logicam illam cogitandi facultatem sibi tribuat, atque eam glorietur, non potest non eandem praedicare de Summo Numine. Quamvis non omnes ad haec perspicue explicanda pervenerint Realistae, neque illi, qui ad nostram quoque aetatem eandem sequantur sententiam, constanter id ante oculos habuisse videantur, notionis tamen Dei Realistarum universa ratio est, quod Deum inprimis intelligentem habeant, licet attributis Dei reliquis non plane neglectis. Ubi e.g. de mundi creatione, deque singulari providentia, nec non de auxilio, quod mortalibus suppeditat Deus, quaerunt, id inprimis agunt, ut rationale esse i.e. hominis rationi congruum demonstrent, Deum creasse mundum, hominemque imbecillitati consuluisse atque consulere. Fatendum videtur in plerisque, voti compotes fieri, qui hoc studio ducantur. Pleraque enim, eorum saltem iudicio, in rerum universitate rationalia sunt; pleraque deinde ex Deo, i.e. ex

{==224==} {>>pagina-aanduiding<<}
summi Dei essentia atque existentia optime explicanda iis visa sunt. Plerumque - juvabit enim praecipua tantummodo attingere, quae philosophia agitavit, agitatque, - plerumque in rerum moralium universitate explicanda hoc difficillimum erit, ut dissensio tollatur, quae cernitur divina inter et humana. Nempe haec sibi invicem non raro adversantia, a vero philosopho secum reconciliari debent. Attamen nunc non quaerimus, utrum universe philosophis id contigerit necne. Pugna autem, quam significo, neutiquam evidentior nec difficilior, quae derimatur, quam in gravissima illa quaestione, quae est de malo morali. Quin, praeter hanc, nullam adeo magni ponderis facimus. Hac enim probe soluta, omnes facile praetermittimus. Quaestio admodum vetustissima est; jam apud antiquos quaerebatur: πόθεν τὸ ϰαϰὸν, atque frustra quaesitum esse videtur. Quaestio de malo reapse duplex est; nempe: Unde malum? Quorsum malum?
Neminem latet, qua de caussa haec quaestio gravissima sit aeque ac difficillima. Nam, id quod summus philosophus Hegel totidem verbis luculenter expressit, nihil omnino reapse existere, nisi quod logice locum sibi vindicare possit, a Realistis omnibus plus minusve, clarius sive obscurius sumitur; atque eo utuntur, tamquam omnis fere ratiocinationis, omnisque philosophiae principio, fundamento. Vide autem, quam vehementer haec se invicem impugnent: Deus, summus intellectus, est summa bonitas. Malum morale omnibus mortalibus inest, maximoque damno generi humano evadit. Summa bonitas perfectionem moralem requirit. Malum morale plane contrarium postulat. Ecquis nobis erit, qui inter haec optatam componat pacem? Gravissimam esse

{==225==} {>>pagina-aanduiding<<}
difficultatem quisque agnoscit. Hinc philosophia, hinc theologia, hinc longa ac perpetua diversorum series placitorum, ab his magno cum gaudio salutatorum, contemptius reiectorum ab illis; hinc rudis indigestaque sententiarum moles, quae accutissimi humani ingenii inania nobis refert conamina ad hanc difficultatem tollendam. Hic magnus nobis est philosophus, ingenii acumine insignis, qui post continuos annos multumque laborem, fere insipiens videtur alteri philosopho illi, eodem litterarum amore imbuto, perque tot annos philosophiae operam navanti.
Sunt tamen, quos non eadem premere videtur difficultas. Composuerunt pacem adhuc desideratam; atque systema nobis suppeditant quoddam absolutum, per quod malum illud morale omnium rerum harmoniam atque convenientiam non amplius disturbat, nec rumpit. Istiusmodi systema Thomae est. Malum, ut vidimus, idcirco adesse dicit, quia ‘perfectio universi requirit, ut non solum sint entia incorruptibilia, sed etiam corruptibilia..... In hoc enim consistet ratio mali, ut scilicet aliquid deficiat a bono..... Unde non potest esse, quod malum significet quoddam esse, aut quandam naturam ant formam 1)’
Confidenter quaero, utrum qui talia dictitent, quaestionem solvisse dicendi sint. Quo difficiliore genus humanum premitur difficultate, eo magis mihi quaerenti, negando respondendum est. Quod equidem non temere dico. Duplex est caussa, eaque gravissima. Utraque respondet singulis Thomae argumentis, modo commemoratis. - 1) Malum morale, non ‘significat quoddam

{==226==} {>>pagina-aanduiding<<}
esse;’ 2) deinde perfectio universi requirit, ut aliquid deficiat a bono. In priori quidem argumento rei cardo vertere videtur; posterius tamen adeo falsissimum est, ut dignum sit, quod a nobis singulatim animo consideretur, deinde quantopere falsum sit lucide quamvis breviter indicetur.
‘Malum non significat quoddam esse.’ Haec sententia quid sibi velit latere nequit. Summi intellectus voluntatem ‘necessariam habitudinem habere’ audivimus ad bonitatem. Bonitas igitur necessaria, sive necessario est. Quum autem omnia quae adsunt, necessario ex intellectu procedant, quoque bona sint necesse est. Si vero mala non necessaria sint; idque tantum, quod necessarium est reapse sit; sequitur malum, tamquam non necessarium, non esse. Minime, fundamento plane opposito nitens, hanc impugnabo sententiam; quod quum facerem in qualicunque argumento nihil omnino probare mihi viderer. Eadem, ac Realistae, philosopha atque logica procedamus ratione. Malum igitur non est. Duplici modo non adesse potest. Malum aut caussam, aut nullam omnino caussam habet. A posteriori initium faciamus. Quod causam non habet, me quidem judice, per se exsistit, sive absolutum est. Malum tamen non est, ergo absolutum esse nequit. Non esse vero atque, ut vidimus, non necessarium esse plane unum idemque est. Quod malum dicatur non esse, significat malum non necessario esse. Non necessario esse sibi vult contingens esse. Malum quatenus caussam non habeat, absolutum dicitur, quatenus non necessario sit, contingens. Unde conficimus, malum esse absolutum contingens. His autem duae continentur notiones, plane sibi invicem adversantes. Quid absolutum

{==227==} {>>pagina-aanduiding<<}
sit, quid contingens probe intelligimus. Quid vero utramque notionem conjungens tibi velis, equidem saltem, pro imbecillo meo ingenio, me nescire libere confiteor. Prius nunc sumamus; nempe malum caussam habere. Malum cum non necessariam sit, i.e. contingens, contingentem quoque habeat caussam necesse est. Hujus caussae fortasse alia caussa est, ita ut causarum contingentium contingentis mali infinita sit series. Vel si infinita causarum est series, numquam in iis ullam reperies nisi contingentem. Nam ex necessario contingentis quid procedere nequit. Mali igitur caussa quaedam est suprema, sed tamen contingens. Caussa vero suprema per se exsistit; caussam non habet; ergo denuo absoluta est; quum vero neges eam esse necessariam, causam sumas necesse est absolutam contingentem; quod, ut vidimus, absurdum est. Malum igitur non significans ‘quoddam esse,’ nihil omnino significat. Quamvis fortasse Thomas, aeque ac alius quis Realista, huic sententiae, ita libere professae, nomen dare recuset, idem tamen iis statuendum est; statuuntque reapse. Malum plane negare non ausi, vel sic quidem malo veram non tribuunt significationem. Malum morale, apud eos, nil nisi privatio, negatio boni est; eo sensu ut malum morale non sit positivi quid, error positivus hominis Deo inimici, sed tantummodo absentia boni. Sicut luce desiderata, tenebrae fiunt, etiam, bono sublato, malum oritur. Haec quidem partim vera esse, quis est qui neget? Malum revera boni esse negationem, absentiam, luce clarius est, ac quisque facile concedet. Quae qui tamen affirmat, non planam mali notionem indicasse mihi videbitur. Exemplum in promptu est, quod ad commune iudicium nimis fortasse accommodatum, ne Viros doctos

{==228==} {>>pagina-aanduiding<<}
offendat iterum iterumque rogo. In bestia igitur nulla, me hercle, est bonitas moralis. An idcirco fortasse bestiae malum morale inesse habeo? Quidni? Omne quodcumque bonum desideratur. Itaque boni privatio negari nequit. Attamen fere ridiculus mihi est, qui bestiam hanc ob caussam malam esse judicet. Quare? quia, ubi morale principium desideratur, vitium esse nequit. Quid inde conficio? Malum non tantummodo esse certam quandam animi conditionem, bonitate orbatam, sed esse actum hominis morali principio, quo praeditus est, non usi. A bestia quidem non poscam ut morali utatur principio, quo sane non gaudet. Hominem tamen vitupero malum perpetrantem, non tam eam ob caussam quod, quae debuisset, non fecerit: sed quod, quae facere potuisset, neglexerit. Malum igitur homini vitio, culpae est.
Haec vero quominus ulterius explicemus, impedit indoles huius speciminis et ratio; quae tamen praetermittere nolui, ne ejus turpiter inscius videar, quod in hac parte Anthropologiae, e Realium principio sequi debeat. Quicumque enim ab universali initium faciat, mali veram notionem missam faciat necesse est. - Malum nimirum perquam individuum est; quin actus est ipsius individui contra omnium rerum harmoniam, sive concordiam. Malum morale, si quid video, oritur ex jure quodam, quod immerito sibi vindicet individuum adversus rerum universitatem. Bonum morale revera est pulcher rerum ordo, omniumque convenientia. Malum igitur non absentia, sed perturbatio ordinis 1). En tandem, acu rem

{==229==} {>>pagina-aanduiding<<}
tetigisse mihi videor; spero enim fore ut discrimen cuivis admodum perspicuum sit. Vides autem, quemadmodum usitata illa, immo obsoletior comparatio mali cum tenebris vehementer claudicet. Tenebrae nimirum lucis absentia reapse dicuntur. Malum vero, ut lucis imaginem retineamus, est ipsi luci caliginem offundere. Coelum grave sordidis nubibus, en rerum universitatis imaginem habes, malo morali turbatam.
Videamus de altero argumento. ‘Perfectio universi requirit, ut sint quaedam, quae a bonitate deficere possint.... In hoc autem consistit ratio mali, ut scilicet aliquid deficiat a bono.
Post disputata vix aut ne vix quidem opus erit, ut de hoc argumento separatim verba faciamus. Argumentum tamen vulgarius est, quam quod a nobis negligatur. Vel sic quidem non intelligo, quomodo vero philosopho in mentem umquam venerit. Ad poetica enim hoc referri velim. Facile mihi propono poetam, qui corruptibilia nonnumquam vices incorruptibilium, bonum vices mali excipere, pro lusu sui ingenii, phantasiaque ductus, sesquipedalibus verbis canat; at non video quaenam necessitas imperet perfectioni, a bonitate nonnulla deficere; praesertim quum vera sint, quae supra de malo, non tamquam absentia, sed multo magis ordinis rerum perturbatione, disputavimus. Plane absurdum nimirum mihi videtur, aquam claram puramque non cogitari posse, nisi inquinatam, nam hoc sibi vult tale quid non existere posse, nisi una cum aliqua re, quae tale quid non sit. Mirum tamen dictu est denuo, quam haec eodem philosophiae nitantur principio, ac philosophia recentioris aetatis, quae dicitur speculativa. Principium, quod si-
{==230==} {>>pagina-aanduiding<<}
gnifico, a Spinoza lucidissimis verbis expressum est, quae sic sese habent: determinatio est negatio. En brevis formula, magisque ad nostram indolem atque doctrinam accommodata, eorum, quae Thomam Aquinatem jam saeculo docuisse tredecimo vidimus. Determinatio est negatio; id est nihil determinatur, nisi aliud quid negetur. Hoc aliud quid, ut sponte apparet, priori plane contrarium sit, necesse est. Sic exempli causa bonum non determinatur, nisi malo negato. Bonum enim dicitur non malum. Id quod bonum dicitur ergo, negatio est. Quum autem in Realismo, atque praesertim in Thomae doctrina, a summo intellectu initium faciente, quid logice verum sit, ontologice quoque verum esse habeatur, non logice tantummodo id, quod bonum esse dicitur, negatio est, sed etiam ontologice. Arctissime hîc omnia inter se cohaerent. Qui 
primum dederit, omnia sequentia concedere debet. Necessitas logica imperat. Huic obtemperandum est. Nam omnino notandum mihi videtur, probeque tenendum, antiquiorem philosophiam plane similia docuisse, ac recentiorem, licet tamen pro suae aetatis indole ac ratione longe aliis usus sit verbis. Sententiam igitur “determinatio est negatio,” jam saepe laudatam,’ ad placitum de malo morali accommodatam, Thomas Aquinas his verbis retulit: ‘Universi perfectio requirit, ut sint quaedam, quae a bonitate deficere possint.’ Uti plerumque, hic quoque speculativa, quae dicitur, philosophia nonnulla docere mihi videtur, plane sibi invicem adversantia, quod etiam notetur velim. Meminimus enim Thomam dicere, malum non significare ‘quoddam esse aut quandam naturam aut formam.’ Quod verum esse paullisper dabimus. Malum

{==231==} {>>pagina-aanduiding<<}
contra, ut explicet, negationem dicit boni. Bonum vero revera adest. Nonne igitur requiritur etiam malum esse? Eadem enim definitione, ac Spinoza, utar. Quid autem sequetur, si bonum, quid sit, definire velim? Videamus. Rogo quid significet bonum esse; tu respondeas necesse est: non malum esse. Bonum nempe definitur, non malum esse. Quod quantopere differat ab illo: malum non esse, sponte apparet. Negatio boni non in τῷ non esse latet, sed in τῷ malum esse. Determinatio igitur boni, negatio boni est. Bonum igitur non malum est. Sed vides τὸ esse cum de bono, tum de malo praedicari atque praedicari debere. Quae quum vera sint illa, ni fallor quae initio statuit Doctor noster Angelicus, plane tollunt. Conficimus igitur malum, nisi revera significet quoddam esse, boni negationem non dicendam esse. Quod si non dicatur, falsum est universi perfectione malum aliquod requiri.
Vereor ut, de hisce gravissimis obiter agens, facile ea solvenda duxisse videar; quod tamen longum absit. Haec a me breviter disputata, summa sunt eorum, quae saepe ac multum mecum animo volvi. Tetigisse juvet, quae hîc saltem absolvi nequeant.
Verum, ut lectores mentem nostram probe capiant, diserte monemus, nos non idcirco Thomam Aquinatem vituperasse, quod malum dixerit non ‘quoddam esse’ significare; haec enim ex iis, quae de Deo, summo intellectu, philosophatus erat, necessario sequuntur; sed multo magis id ipsum totius ejus doctrinae principium improbamus, quod ad ea, quae vidimus, perducere debere lubenter confitemur. Quod enim principium impugnantes, omni adversamur Realismo, quippe qui immerito, no-
{==232==} {>>pagina-aanduiding<<}
stro quidem iudicio, versetur in ontologice distinguendo rem ipsam inter et eius attributa. Quodsi cum Realistis hoc discrimen obtinere patiamur, de Dei essentia, deque vinculo inprimis Deum inter et rerum universitatem non aequum ferremus iudicium. Tunc nimirum semper, ex omnibus, unum Dei nobis eliciendum erit attributum, quod tamquam Dei essentia proponatur. Realistarum vero partes non secuti, nullatenus inter essentiam et formas discernimus. Omnia Dei attributa simul ejus efficiunt essentiam. Deus non maxime est summus intellectus, neque summa bonitas; verum summus intellectus, summaque bonitas arctissime conjuncta cum attributis reliquis omnibus perfectionem referentibus, Deum efficiunt. - Attamen, ut diximus, Thomam ea ratione de malo sensisse non aegre ferimus, nec sane est quod valde miremur. Nam apud Thomam ‘constat, quod secundum rationem nominum nihil praedicari potest per affirmationem de primo (principio rerum), eo quod supra modum eminet omnibus his, propter quod et nullo nomine diffinibile est. Et si dicatur substantia, ex eo dicitur, quod super omnes substantias et super omnem substantiae rationem.’ Quae satis probant Thomam, in disputando de divina essentia, eandem secutum esse methodum, quam eum cum Spinoza communem habuisse supra indicavimus; quod etiam urgendum videtur, propterea quod huius doctrinae 
partem saltem formalem egregie explicat. Idem verbi caussa cernitur in sequentibus: ‘omnium formae triplici consideratione sunt in ipso, scilicet unitae secundum quod sunt in ipso,.... et distinctae secundum quod sunt in lumine terminato ad rei constitutionem,’ quum ante dixerat: ‘nihil est

{==233==} {>>pagina-aanduiding<<}
divisum a substantia ipsius, propter quod simplicissimum esset unissimum, in quo nullus est numerus, ubi enim nulla diversitas est, nullus est numerus.’
Antequam transeamus ad ‘ea quae pertinent ad distinctionem personarum,’ postrema adjiciamus; quibus adjectis, notionem Thomae de Deo absolverimus, planeque intellexerimus. Dicit igitur Deum esse ‘in omnibus rebus, non quidem sicut pars essentiae, vel sicut accidens, sed sicut agens adest ei, in quod agit. Cum Deus sit ipsum esse per suam essentiam, oportet, quod esse creatum sit proprius effectus ejus, sicut ignire est proprius effectus ipsius ignis’ 1).
Nunc vero ordinem a Thoma constitutum sequentes, animo consideremus, ponderemusque quae de distinctione personarum in ipsa Dei substantia philosophatus sit summus noster auctor. Cujus adeo nostra interest, quum Thomas Deum, in se consideratum, unum omnino et simplicem habuerit, quamquam ‘intellectus noster secundum diversas conceptiones ipsum cognoscit, eo, quod non potest ipsum, ut in se ipso est, videre.’
In memoriam tamen revocemus, Deum a Thoma Aquinate dictum esse purum actum. Sic enim omnis ejus de hoc placito agendi ratio melius elucebit. Quamvis omnes, qui ante Thomam floruerunt, Scholastici id magis magisque egerint, ut Trinitatem proponerent tamquam processionem aliquam in ipsa essentia Dei, adeoque doctrinae Ecclesiasticae rationem parum philosopham, quatenus pro fide liceret, mutarent; quamvis igitur Thomas antecessorum sapientia gauderet, nobis, si quid

{==234==} {>>pagina-aanduiding<<}
video, primus est qui, Deum dicendo purum esse actum, eadem ratione, de placito Trinitatis philosophatus sit, ac plerumque fecerunt theologi recentiores. Perquam brevis erit disquisitio huius Thomae sententiae, dummodo probe teneamus, eum non tantum summum intellectum Deum dixisse, sed quoque contendisse, velle atque esse in Deo unum idemque esse habendum. Nescio an Thomae mentem perspicue tradere videar, omnia ejus effata de gravissima re, ad haec pauca referens: summus intellectus, qui agit ac qui vult, en, quod a Thoma dicitur Trinitas. Haec tamen uberius nobis explicanda sunt. Intelligere et esse divinum, ut nobis, Thomam sequentibus, satis superque notum est, verba sunt eiusdem plane significationis. Itaque, quidquid ex priori sequitur, ex posteriore etiam sequatur necesse est. Porro, memoria retineamus, quae supra legimus: ‘In Deo intellectus intelligens, et id quod intelligitur..... sunt omnino unum et idem.’ Nullum igitur - ut verbis apud philosophos recentiores magis usitatis utar, - nullum adest discrimen subjectum inter et objectum 1). Ex quibus praemissis, a nobis paullisper concessis, facile cum Thoma conficimus, primum actum summi intellectus esse verbum. Nostrae saltem cogitationis primus effectus est verbum. Reponat fortasse quis, verbum dictum non ejusdem esse naturae ac dicentem, nullamque apud nos cogitationem inter et verbum obtinere similitudinem, quam ut hujus illa sit caussa. Talia vero reponenti in memoriam revocem, intellectum in Deo ‘et id quod intelligitur,’ unum idemque esse; ita ut, cum constet primum

{==235==} {>>pagina-aanduiding<<}
actum intellectus esse verbum Dei, τὸν λόγον, non amplius dubitandum sit, quin verbum ejusdem plane naturae sit, atque ipse intellectus. Intellectus verbum progignit ‘secundum emanationem intelligibilem, utpote verbi intelligibilis a dicente, quod manet in ipso.’ Addiditque Thomas: ‘sic fides catholica processionem ponit in divinis.’ Merito igitur scripsimus, secundam personam Trinitatis esse intellectum, qui agit. Vides autem quam caute, quam accurate omnia definiverit Thomas. Fortasse enim quaerendum esset, an intellectus progignens verbum, non illi adversetur sententiae, qua initio statuit Thomas, in Deo nihil esse potentialitatis. Nam si verbum progignitur ab intellectu, antequam progenitum sit, in ipso intellectu potentialiter adesse videtur. Animadvertas vero verbum minime ex potentiali existentia, actu fieri, eo sensu ut verbum quid fiat, quod antea non esset, nam, ut saepius iam monuimus, id quod intelligitur nihil aliud est, quam intellectus. In hoc nimirum paradoxon optime fortasse Thomae redigemus sententiam: inter ea quae plane eadem sunt, vinculum obtinet tamquam causam inter et effectum. ‘Procedere in intimum et absque diversitate per modum intelligibilem includitur in ratione primi principii. Cum enim dicimus aedificatorem principium domus, in ratione huius principii includitur conceptio suae artis.’
Tertia persona Trinitatis est summus intellectus, qui vult, sive summus intellectus secundum voluntatem. Spiritus enim procedit e summo intellectu. ‘Quo nomine quaedam vitalis motio et impulsio designatur, prout aliquis ex amore ducitur moveri vel impelli ad aliquid faciendum.’ Nec latet magis congruum esse verbum dici

{==236==} {>>pagina-aanduiding<<}
procreari, progigni, spiritum vero dici procedere. Nam verbum est actus intellectus, spiritus potius intellectus certa conditio, nempe haec voluntas summa caritas est. Cogitando, ut videtur, subiectum quodammodo in objectum transiit, neque absolutum intelligere sine aliquo intellecto cogitari potest. Voluntas vero absoluta non ita continuo requirit obiectum.
Fatendum est, si umquam placitum de Trinitate theologo aut philosopho sese commendare poterit, placitum illud, quale a Thoma expositum est, multa habere, quibus se commendet. Sancta Trinitas enim apud Thomam tria illa amplectitur, quibus perfectum esse efficiatur. Primo loco Deus nobis est: summus intellectus; deinde id quod intelligitur; postremo loco, summa voluntas. Ut suam ulterius suadeat sententiam, docte addidit: ‘personae sunt ipsae relationes subsistentes. - Personae divinae non distinguuntur in esse, in quo subsistunt, neque in aliquo absoluto, sed solum secundum id, quod ad aliquid dicuntur.... distinctio personarum non debet esse, nisi per id, quod minimum distinguit, sive per relationem’ 1). Quamquam igitur divinam essentiam in Trinitatem distinxit, unitatem tamen Dei servare scite conatus est. Animadvertere non opus erit, hanc relationum distinctionem Thomae Realistae omnino licuisse, quippe qui sibi Realistae constare non potuisset, nisi iis, quae logice distingueret, ontologicam quoque tribuisset significationem.
Nunc vero, quae de Trinitate sensit Thomas satis cognita habentes, optime de ejus doctrina, quoad omnem

{==237==} {>>pagina-aanduiding<<}
Dei essentiam judicare poterimus; quam, ut nostri inprimis rationem habeamus propositi, ceteraque missa faciamus, egregie videmus expressam, in sequentibus: ‘Necessitas autem finis non repugnat voluntati,.... similiter et necessitas naturalis non repugnat voluntati, quin imo necesse est, quod sicut intellectus ex necessitate inhaereat ultimo fini, qui est beatitudo’ 1). Haec enim inprimis urgenda sunt. Transeamus ad ea quae ‘pertinent ad processum creaturarum ab ipso.’ Videndum nobis erit de doctrina de creatione mundi, sive universe de mundo. Gravis etiam haec quaestio est triplici modo distincta; nempe quaestio de creatione mundi tria spectat momenta; quaeritur utrum ex nihilo creatus, utrum aeternus, utrum perfectus sit mundus. Hîc quoque animadvertendum erit, Thomam, licet permulta uberius explicuerit, raro a summo magistro discessisse. Nec minus hîc perspicuum erit, Thomam Realismo deditum fuisse.
Nequaquam eum premit difficultas mundum ex nihilo esse creatum. Acute distinguit inter vinculum singulam caussam et effectum singulum, atque id quod Deum inter, tamquam causam generalissimam, obtineat et mundum, tamquam τὸ universum esse. Concedit singulum effectum ex singula caussa sequi debere, adeo ut certo in singulis vetus philosophiae valeat lex: ex nihilo nihil fieri. At mundo creato nihil omnino antecedere potest, nam prima quoque materia a Deo creata est. Cum videlicet de rerum universa existentia sermo fiat, deque ejus caussa instituatur disquisitio, res singulae non considerantur secundum peculiarem quandam existentiae formam, sed

{==238==} {>>pagina-aanduiding<<}
tantum secundum earum existentiam, per se. Natura enim rerum causa est quoad formam, data tamen materia. Deus autem si, dato aliquo, mundum creavisset, datum illud non a Deo petiisset originem. Nihil vero adest, nisi a Deo creatum, sequitur ergo Deum ex nihilo mundum crease.
Videamus tamen, quo sensu Thomas hanc acceperit sententiam; audiamus ipsum virum. ‘Dicendum, quod Deus est prima caussa exemplaris omnium rerum. - Ipse Deus est primum exemplar omnium rerum.’ Haec iam lucem spargere videntur. Nam principia, omniumque rerum ideae, quibus in rerum universitate differentiae reperiuntur, in divina sapientia latent. Ipse Deus est idea exemplaris. Vinculum igitur, quod Deum intercedat et mundum, idem est ac ideam inter et res actu exsistentes. Haec vero sententiam, ex nihilo nihil fieri, omnem mutant. Docemur enim singulae cujuscumque formae ideam esse exemplarem, sive causam; ita ut creari nihil aliud sit, nisi actu fieri, quae antea potentia, tamquam ideae iam aderant. - ‘(domus) includeretur in ratione primi principii, si aedificator esset primum principium. Deus autem, qui est primum principium rerum, comparatur ad res creatas, ut artifex ad artificiata’ 1). Nunc omnia, credo, perspicua sunt. Omnia Realismum redolere, omniaque tamquam Realismi inania phantasmata reiicienda esse, non opus est ut diserte indicemus. Sed alicuius momenti est videre, quid de aeternitate mundi senserit doctor noster Angelicus. Nullum enim fugit, doctorem Scholasticum libere profiteri sententiam. Nempe

{==239==} {>>pagina-aanduiding<<}
ex paucissimis, quae de Thoma monuimus, deque ejus doctrina attulimus, cuivis jam satis superque notum erit, quod ceteroquin ex ipso Realismi principio sponte sequitur, mundum, in Thomae doctrina, revera esse aeternum. Attamen notetur, velim, quemadmodum doctor Angelicus, quem olim Ecclesia sanctum pronuntiatura erat, Thomae adversatur philosopho; quo notando, Scholasticismi indoles, veluti in transitu, in clara luce ponitur. Scripsit enim Thomas: ‘mundum incepisse est credibile, non autem demonstrabile vel scibile.’ Addidit quoque: ‘Et hoc utile est, ut consideretur, ne forte aliquis, quod fidei est, demonstrare praesumens, rationes non necessarias inducat, quae praebeant materiam irridendi infidelibus, existimantibus nos propter huiusmodi rationes credere quae fidei sunt.’ Summus igitur philosophus, qui omnia ex summo intellectu petere haud recuset, hic tam misere discrimen patitur credere inter et intelligere sive demonstrare. Non temere, nec sine causa, hoc discrimen miserum dico. Non enim me videre quomodo, vel quo sensu mundum non sive omnino esse aeternum credendum sit, libere confiteor. Nonnumquam profecto scire recte discernitur a fide. Adsunt omnino magis fide amplectanda quam philosopha ratione demonstranda. Haec tamen talia sunt, qualia spectent ad vitam, ad religionem, ad piam animi conditionem. Utrum vero mundus aeternus sit nec ne, quomodo fide tantummodo dijudicetur omnem meam superant cogitationem 1). Vel sic tamen vix

{==240==} {>>pagina-aanduiding<<}
aut ne vix quidem dissimulare potuit Thomas philosophus, dum sibi constare vellet, mundum a se aeternum esse dicendum. Cum se ipse, tum lectores decipere voluit scribendo: ‘etsi mundus semper fuisset, non tamen parificaretur Deo in aeternitate, quia esse divinum est totum absque successione. Non autem sic est de mundo.’ Perspicuum est philosophum nostrum deverticula flexionesque quaerere; neque incallide tergiversatur. Quum enim probare potuisset, mundum, etiamsi semper fuisset, non tamen aequiparandum esse ad Deum, difficultatem tolleret, qua, Ecclesiae doctrinae ratione habita, Realismi, hac in re, premeretur sequela. Voti tamen non compos factus est. Etiamsi concedamus inter aeternitatem atque aeternitatem universe distinguendum esse, ut de unius Dei aeternitate praedicari possit: ‘esse divinum est esse totum ahsque successione,’ contra Thomam tamen statuimus mundum vel hoc sensu, ex ejus ipsius mente, aeternum haberi. Meminimus enim legere: ‘Deus cognoscit omnia contingentia, non solum prout sunt in suis caussis, sed etiam prout unumquodcumque eorum est actu in se ipso...... non... Deus successive cognoscit contingentia..... contingentia..... infallibiter a Deo cognoscuntur.’ Quid plura? Vix opus est diserte indicare, quid inde conficiamus. Mundum nimirum esse, absque successione.’ Nobis quidem sibi invicem succedere videntur contingentia; Deus vero melius contingentia illa, id est mundi universitatem, cognoscit, cognoscitque ea ‘non successive.’ Nonne merito scripsimus, veri Scholasticismi indolem atque rationem hîc miro quodam modo esse conspicuam?
Tertio loco quaestioni respondendum est, utrum per-
{==241==} {>>pagina-aanduiding<<}
fectus sit mundus. Nullo fere nomine nisi hoc, locum de creatione mundi maximi fecit Thomas. Nec sane est quod valde miremur. Cum enim omnes res creatae ideis exemplaribus respondeant, his formis, nisi mundus perfectus sit, inhaereat defectus necesse est. Deinde, post Thomam auditum de malo disputantem, non est quod quaeramus an, mundum perfectum praedicans, malum et defectus in mundo explicare potuerit. Ac profecto sibi constitit. ‘Necesse est, quod divina bonitas, quae in se est una et simplex, multiformiter repraesentetur in rebus, propter hoc quod res creatae ad simplicitatem divinam attingere non possunt; et inde est quod ad completionem universi requiruntur diversi gradus rerum, quarum quaedam altum et quaedam infimum locum teneant in universo. Et ut multiformitas graduum conservetur in rebus, Deus permittit aliqua mala fieri, ne multa bona impediantur. Sic igitur ‘consideremus totum genus humanum, sicut totam rerum universitatem.’ Malum, ut vidimus, secundum Thomam est privatio boni. Exempli causa, ‘defectus.... visionis non est malum in lapide, sed in animali, quia contra rationem lapidis est, quod visum habeat.’ Quum igitur mundus eam ob caussam perfectus esse negaretur, quod non a se sit, semper vero e Summo Numine pendeat, respondendum est: ‘similiter etiam contra rationem creaturae est, quod in esse conservetur a se ipsa.’ Quam sententiam ita ad naturam a Thoma accommodatur ut, ‘si omnia mala impedientur, multa bona deessent universo,’ necesse sit. ‘Non enim esset vita leonis, si non esset occisio animalium, nec esset patientia martyrum, si non esset persecutio tyrannorum’ ‘Quo minus in

{==242==} {>>pagina-aanduiding<<}
partes Thomae nos ipsi abeamus, eo magis eum miramur, in omnibus fere sibi constantem. Nihil ei obest; qualemcunque tollit difficultatem. A summo intellectu initium faciens, omnia intelligit, explicat omnia ex una prima caussa. Suo Realismo fretus, omnia spernit, quae summo intellectui adversari videantur, nec curat res, ut vere sese habent. Nullum malum verum inest universo, ‘universi perfectio enim requirit ut sunt quaedam, quae a bono deficiant;’ nullum vitium naturae, ‘ad completionem enim universi requiruntur diversi gradus rerum.’ Dolores nec lacrymae eum offendunt; ‘non enim esset patientia martyrum, si non esset persecutio tyrannorum.’ En tamen exoritur difficultas, quae summam Dei bonitatem tollere videtur. Docet Ecclesia, nonnullos homines in aeternum pessum dandos fore. Quid? Deum summum intellectum, summamque bonitatem homines ad miserrimam conditionem creasse, tu statuis? Confidenter reponit Thomas: ‘Ex ipsa bonitate divina ratio sumi potest praedestinationis aliquorum et reprobationis aliorum. Sic enim Deus dicitur omnia propter suam bonitatem fecisse, ut in rebus divina bonitas repraesentetur.’ Notandum omnino hic quoque Realismi indolem in clara luce positam esse, quippe qui immoderatae necessitati omnia subjiciat. Ne minimum quidem humana libertas occupat locum. Cui bono, vitam ad Dei legem virtutemque informare studebo? Nescio enim utrum divina bonitas ad beatitudinem et sanctitatem me praedestinaverit an reprobaverit.
Nam ita sentiendum esse de humana libertate, me jure conficere puto ex iis, quae de divina bonitate monuit doctor noster Aquinas. Nec tamen in his subsi-
{==243==} {>>pagina-aanduiding<<}
stere licet, cum neque in his ipse Thomas substiterit. Itaque, ne iudicandi levitatis accusemur, disquisitionem instituamus eorum, quae de homine monere perrexerit. Videndum nimirum nobis erit cum de soteriologia, tum de Christologia. Haec enim cum illa arctissime cohaeret; ita ut, ex mente Thomae, soteriologiam non probe intellecturi simus, nisi quoque de Christologia nobis constet.
De soteriologia egit Thomas, in: summa Theologiae. Singulatim quaerit de ipsa passione, de passionis caussa (utrum Christus fuerit ab aliis occisus vel a se ipso, caett.), de passionis effectu. Prima autem quaestio, quae omnium gravissima est, denuo in duodecim distinguitur quaestiones, sic se habentes: ‘1) Utrum necesse fuerit Christum pati pro liberatione hominum. 2) Utrum fuerit alius modus possibilis liberationis humanae. 3) Utrum ille modus fuerit convenientior. 4) Utrum fuerit conveniens, quod in cruce pateretur.’ Animadvertamus denuo, in transitu, copiosam verbosamque Scholasticorum disputandi rationem. Hae enim quatuor questiones optime ad unam referri possunt; nempe ad hanc: utrum necesse fuerit Christum pati pro liberatione hominum. Reliquas nunc missas facio, duabus postremis tamen exceptis, quae alicuius momenti esse videntur: ‘11) Utrum conveniens fuerit, ipsum cum latronibus crucifigi. 12) Utrum passio ipsius Christi sit divinitati attribuenda’ 1).
Itaque quaeritur de necessitate mortis Christi. Initium faciamus, a commemorando responso, quod huic quaestioni dedit Thomas. ‘Supposita,’ diserte monet, ‘praescientia et praeordinatione Dei de passione Christi,

{==244==} {>>pagina-aanduiding<<}
non erat simul possibile, Christum non pati, vel hominem alio modo, quam per passionem eius liberari.’ Vel si omnia quae de passione Christi scripserit Thomas, neglexissemus, eum tale, quale videmus, hac de re sensisse, ex omnibus praemissis facile conficere potuissemus. Neque enim temere addita sunt: ‘supposita praescientia et praeordinatione Dei.’ Haec tamen nonnullis admodum difficile coniungenda visa sunt cum praecedentibus, quae sic sese habent: ‘In Deum non cadit aliqua necessitas, quia hoc repugnaret omnipotentiae ipsius, ergo non fuit necessarium, Christum pati.’ Nonne cuivis, obiter rem pertractanti, videbitur Christi passionem a Thoma non necessariam dictam esse? Nonne ipse affirmat in Deum non cadere aliquam necessitatem; quin, ‘ergo non fuit necessarium’ ipse concludit. Quid plura? ubi testimonia adsunt, non opus est verbis.
Talia dicenti in memoriam revocare liceat, Thomam significasse necessitatem extrinsecus Deo impositam; dein de, Deum ab initio summum intellectum dictum esse. En vel id ipsum, quo prae multis eminuit philosophis, ita Deum necessarium statuentibus, ut aliqua vi externa coactus videretur. At, apud Thomam, necessitas praedicatur de summo intellectu, quod probe semperque teneamus. Est igitur potius necessitas procedens ex intellectu summo; sive, Deus necessarius est, quia intellectus est; quo fit ut omnia quaeque Dei opera necessaria sint, quia sunt opera summi intellectus. - Optime igitur Thomam intelligimus in Deum nullum cadere necessitatem contendentem; nec desunt argumenta, quibus haec nostra sententia probetur. Sin enim aliter fuisset, quid, quaeso, significat notandum illud: supposita

{==245==} {>>pagina-aanduiding<<}
praescientia, et quae sequuntur? Minime latet, quid haec sibi velint: non necessarium fuit Christum pati, quia hoc cum aliqua causa, in Deo, ignoto quodam modo, arcte ac necessario cohaeserit, at vero, quia Deus omnia, tamquam summus intellectus, praescivit, praeordinavitque omnia, non potuit Christus non pati. Diserte addidit Thomas: ‘est eadem ratio de omnibus his, quae sunt praescita et praeordinata a Deo.’ Hic etiam sibi constitit Thomas. Non tantum Deum dixerat summum intellectum, sed etiam voluntatem. Itaque in quaestione de morte Christi, utrum necessaria fuerit, necne, notionem hujus vocis necesssaria, ipse nobis explicet Thomas. Neque a mente Thomae prorsus nos alienos fore putamus, cum hoc modo illius referamus sententiam: Thomas Christum pati pro liberatione hominum, necessarium dixit secundum Dei intellectum ac Dei voluntatem. Haec necessitas intellectualis est et voluntaria.
Non est ut diserte agamus de omnibus quae ad mortem Christi illustrandam in medium contulerit Thomas. Prout nostri propositi fert ratio, illa tantummodo attendamus, in quae Realismi vis atque auctoritas conspicua sit. Reliqua igitur nunc missa facientes, duo excipiam, quae ut rem nostram illustrent, idonea sunt. Spectant quaestionem aeque gravissimam, quomodo passio Christi nostram caussaverit salutem. Primum in censum venit, quomodo meritorum Christi nos participes fiamus? deinde quaenam nostri caussa Christi merita sint? Itaque quaeritur de Christo, Ecclesiae capite, nec non de gratia superabundante. In utrisque nimirum responsis, a Thoma praestitis, Realismus cernitur.
‘Christus dicitur caput Ecclesiae secundum simili-
{==246==} {>>pagina-aanduiding<<}
tudinem capitis humani, in quo tria possumus considerare, scilicet ordinem, perfectionem, virtutem 1).... anima Christi est iustificata, et gratia eius, secundum quam est caput Ecclesiae, justificans alios 2).’ Christus dicitur caput Ecclesiae. Quid inde efficit Thomas? Quoad ideam, omnem humanitatem esse in Christo, ita ut quod Christus perpetraverit, omnis humanitas in Christo idem perpetrasse dicenda sit. ‘Passio,’ ut diserte monet, ‘non est meritoria, in quantum habet principium ab exteriori, sed secundum quod eam aliquis voluntarie sustinet, sic habet principium ab interiori, et hoc modo est meritoria 3).’ Est procul dubio vetus Realismus. ‘Sicut enim corpus naturale est unum,..... ita tota Ecclesia, quae est mysticum corpus Christi, computatur, quasi una persona cum suo capite, quod est Christus 4).’ Humanitas igitur, Realistarum ratione, tamquam universale per se existens proponitur, cuius exemplaria singula, homines individui dicantur. Humanitas enim, hoc modo proposita, in Christo omnis adesse potest. Quod nempe de Christo valet, valet quoque de hominibus omnibus reliquis. Cum auctore tamen, si quid video, libri ‘de generibus et speciebus,’ saepius laudato, summo denuo jure quaerendum est. ‘Quodsi ita est, quis potest solvere, quin Socrates eodem tempore Romae sit ac 
Athenis? Ubi enim Socrates est, et homo universalis est, secundum totam suam quantitatem informatus

{==247==} {>>pagina-aanduiding<<}
Socratitate’ 1). Nam ea ipsa similitudo, qua Thomas usus est, ut vinculum Christum inter et Ecclesiam explicaret, vituperanda videtur. Nempe corpus naturale non eodem modo unum est, ac Ecclesia Christi. Corpus naturale non exsistit sine capite, neque abscissis membris. Corpus naturale unum et totum est, constans ex plurimis membris singulis; Christus vero per se sanctus, perfectus est, neque ad ejus perfectionem requiritur Ecclesia. Quicumque deinde salvus ac sanctus fieri velit, id non consequetur, quoniam omnis humanitas in Christo salva sanctaque facta sit, sed quatenus ipse Christo fidem habeat, atque cum illo amoris vinculo coniunctus sit.
Posteriori loco nobis agendum erit de gratia, quae dicitur superabundans. ‘Passio Christi non solum sufficiens, sed etiam superabundans satisfactio fuit pro peccatis humani generis secundum illud 1 Joh. II:2 2). Quae sententia cohaerere videtur cum doctrina, quae est de operibus ‘supererogatoriis;’ notum autem est hanc doctrinam in Ecclesia Romano-Catholica maximopere invaluisse. In ea tamen Realismum quoque conspicuum esse paucis indicabo. Docuit Thomas Christi passionem nos liberare ‘reatu poenae,’ cum quia est ‘sufficiens et superabundans satisfactio,’ tum quia ‘remissionem peccati’ caussat.
Cum dixerim me paucis haec absoluturum esse, negligentia praeteriisse ne videar, quae profecto maximi sunt

{==248==} {>>pagina-aanduiding<<}
momenti. Quaestio enim, quae est de satisfactione superabundante operibusque ‘supererogatoriis,’ cum Ethica Christiana ita arcte cohaeret, ut hac in re sane levitas judicandi perquam vitanda sit. Equidem persentisco, Thomam refutari non posse, nec Ecclesiam Romano-Catholicam, quatenus de hac doctrina cum Thoma consentiat, nisi ex ipsius Christianae Ethices indole atque ratione petantur argumenta. Hanc. vero ob causam haec tantummodo perstringam, quod, nostri propositi ratione habita, minoris sint momenti. Nempe Realismus in eo latere videtur, quod bona opera sejungantur ab homine, qui ea perpetret. Quae arctissime inter se cohaerent, solito Realistarum more, cogitatione separantur. Constituitur enim certus bonorum operum numerus, quae si quis perpetraverit, legi divinae summaeque iustitiae satisfecisse videtur. Ethica igitur non est vita religionis virtutisque studiosa, quae, quamquam ad legem divinam informata, se huic legi satisfecisse, numquam habeat; sed potius convenientia tot operum cum tot praescriptis legis divinae 1).
Christus contra, me quidem judice, idcirco omnium sanctissimus, perfectissimus omnium dicitur, quippe qui summo amore erga Deum ductus, virtutem coluerit, non ob legem divinam, sed quandoquidem non potuit non vitam instituere ad voluntatem Patris coelestis. (Joh. IV:34). Huius loci tamen non est haec ulterius explicare. Graviora nos vocant; nam tandem nobis videndum est de ipsa Thomae Christologia.

{==249==} {>>pagina-aanduiding<<}

An hic quoque eadem necessitas, quam in omni Thomae doctrina vigentem vidimus, conspicienda erit? Adsunt procul dubio, quibus duci videmur ad contrarium statuendum. Postquam enim ‘virtutem divinam principium actus’ dixerit, ‘terminum autem personam,’ atque haec uberius illustraverit, ita pergit: ‘.... divina virtus potuit naturam humanam unire personae Patris vel Spiritus Sancti, sicut univit eam personae Filii, et ideo dicendum, quod Pater vel Spiritus sanctus potuit carnem assumere sicut et Filius’ 1). Rem vero accurate investigemus. Quod ut rite fiat primum omnium nobis constet necesse est de significatione, quam tribuit Thomas unioni naturae divinae cum natura humana. Ipsum audiamus rem definientem: ‘Unio, de qua loquimur, est relatio quaedam, quae consideratur inter divinam naturam et humanam, secundum quod conveniunt in una persona Filii Dei..... non autem est realiter in Deo, sed secundum rationem tantum, quia non innascitur secundum mutationem Dei,..... in humana autem natura,..... realiter est, et ideo oportet dicere, quod sit quiddam creatum’ 2). Docemur igitur divinam naturam minus se conjunxisse cum natura humana, quam hanc cum illa. Nam essentia divina mutari nequit. Unio igitur in humana tantummodo natura ‘realiter est.’ Nam ubi duo coniunguntur, utraque aliquatenus mutantur. Haec unio tamen - ut diserte animadvertitur - ‘non innascitur secundum mutationem Dei.’ Quae quum ita sint, contendimus, Thomae non contigisse hanc unionem Deum

{==250==} {>>pagina-aanduiding<<}
inter et hominem sufficienter explicare. Nempe cum videmus omnem fere unionis notionem sustulisse; quin ipsa vox unio reiicienda videtur, dicatur potius assumptio; divina natura nimirum assumpsit naturam humanam. Quod ex reliquis etiam a Thoma monitis satis superque elucebit. Tibi forte quaerenti, an Deus homo, et homo Deus dicendus sit, respondebit doctor noster: ‘Nos autem non attribuimus nomen deitatis homini secundum humanam naturam, sed secundum suppositum aeternum, quod est etiam per unionem suppositum humanae naturae.’ Manifestum est Thomam voce unionis quidem usum esse, veram significationem tamen huic vocabulo non tribuisse; quodsi enim revera unio sit divinam inter et humanam naturam ‘nomen deitatis’ omnino attribuendum est homini secundum humanam naturam, nec tantummodo, ‘secundum suppositum aeternum. Nec tamen Nestorianismi accusetur Thomas. Quod longum profecto absit, ut ex totius eius doctrinae ratione jam conficere licet, quamquam confiteor in postremis praesertim nonnulla adesse, quae Nestorianismum redolere videantur. Haec vero ut expediam, nobis opus est indagare, utrum verbis initio laudatis, ‘quod Pater et Spiritus S. potuit carnem assumere, caet.’ fides sit habenda. At vero ad illa redibo. Non raro celat sententiam suam, dicendo hoc illudve esse conveniens; quod tamen ne nos fallat, in memoriam revocemus, ex mente Thomae, conveniens atque necessarium, vocabula esse ejusdem plane significationis. Non enim negligimus, Thomam numen supremum summum dixisse intellectum, cuius voluntas ‘necessariam habitudinem habet ad bonitatem.’ Jam vero,

{==251==} {>>pagina-aanduiding<<}
proponas tibi, aliquid inconvenienter evenire. Quamobrem autem hoc illudve inconveniens dicitur? Quia aut minus sapiens, aut minus bonum sit. Quod minus sapiens est, summo intellectui, quod minus bonum, summae bonitati repugnat. Quod vero summo intellectui repugnet, ab ipso factum esse nequit, ut etiam non fieri potest, humanam bonitatem aliquod perpetrare minus bonum. Id contra conveniens dicitur, quod nec sapientiae, nec bonitati adversetur. Tunc igitur Deus convenienter egisse dicitur, cum ét secundum bonitatem ét secundum intellectum egerit. Quandoquidem vero Deus alio modo agere nequit, quam ut sibi bono sapientique constet, debet sapienter beneque agere. Conveniens quodcumque sit in Deo, jure necessarium dicitur. Dolendum sane est, Thomam haec non bene vidisse. Quae enim si vidisset, multo nobis esset facilius aequum de ejus doctrina ferre iudicium.
Hisce luculenter, ut spero, praemissis, accurato examini submittamus, quae monuit de Filio Dei ‘carnem hominis assumente.’ Filius Dei enim, secundum Thomam, tamquam verbum Dei, pari ratione se habet ad omne, quod creatum est; id est, quia verbum Dei est, a Deo Patre progenitum dicitur. Secundum naturam suam igitur Filius progenitus est. Itaque quodammodo eiusdem naturae est ac creatura; nempe eo sensu, quod Filius aeque ac creatura non causa sui sit. Deus Pater, ut supra vidimus, aliquatenus transit in Filium, sicut cogitatio nostra transit in verbum. Eadem ratione summus intellectus in rerum universitatem creatam transiisse dici potest. Patet igitur trium personarum Sanctae Trinitatis nullam magis idoneam fuisse, quae humanam

{==252==} {>>pagina-aanduiding<<}
assumserit naturam, quam Filius, omnium creaturarum aeternum exemplar.
Omnium creaturarum aeternum exemplar est, non quidem, quoad formas singulas, quae induant, sed mere quatenus creaturae sint; id est, quoad existentiam eorum creatam. Creaturae igitur non tamquam creatae existunt, nisi operante primo hoc creaturarum exemplari, sive aliis verbis, quatenus hujus exemplaris existentiae participes fiant. Creaturae tamen, quamquam existunt, a vera via deflectere potuerunt atque deflectunt. Itaque idem, quo operante creaturae existunt, in veram viam eas reducat necesse est. Prius a posteriori divelli nequit, nec prosterius sine priori cogitatur.
Accedit quod Filius quoque dicitur aeterna summaque sapientia. Homo ratione atque intelligentia praeditus, non nisi per summam sapientiam ea consequi potest, ad quae creatus est. Quod argumentum inprimis Dei bonitatem spectare videtur, atque pulcrius inventum, quam fortasse a Scholasticis expectaremus. Nam egregie vidit Thomas, ethicam esse scientiam bene vivendi; scientiam nimirum eorum, quae ad vitam bonam felicemque informandam inserviant. Qui revera sapit, bene vivit. Homini igitur peccatis obruto, aliquo opus est rectam viam monstrante. Summa sapientia se coniungit cum hominibus, ita ut sapientiam recuperent.
Vides haec omnia probare, conveniens esse Filium Dei assumpsisse naturam humanam.
Post vero omnia a nobis animadversa, licet haec aliis reddere verbis. Conficimus necessarium fuisse Christum carnem fieri.
Redeamus tamen ad Nestorianismum, cuius accusandus

{==253==} {>>pagina-aanduiding<<}
esse videretur Thomas, Equidem censeo alius quidem rei accusari posse doctorem Angelicum, minime tamen Nestorianum eum esse dicendum. Neque ullus dubito, quin viros doctos omnes mihi assentientes habiturus sim, argumenta mea petituro ex ipsius Nestorianismi ratione atque indole. Christum Deum fuisse et hominem, agnovit Nestorius, ita tamen ut utraque natura a se invicem plane sejungeretur. Christus igitur non ab eo proponi solebat tamquam θεάνθρωπος. Hoc nomine enim egregie mihi significatum videtur, utramque naturam, divinam nimirum et humanam, arctissime esse coniunctam. Quamquam, ut patet, magnus sane in Christologia Nestorio tribuendus est error, negari nequit, eum humanam naturam agnovisse, illamque magni ponderis fecisse; licet eo eventu, ut hanc inter et divinam naturam non probe teneret vinculum.
Haec tamen ipsi Realismo vehementissime adversari, quis est qui neget? Nempe Realistae omnes plus minusve pantheïsmum redolent; atque pantheïsmum, qui dicitur idealem. Satis vero superque notum est, in Pantheïstarum idealium doctrina, hominem ipsum individuum, vix aut ne vix quidem ullum obtinere locum. Ipse homo enim, sicut omnis rerum universitas, non est nisi manifestatio essentiae divinae. Meminimus, Thomam mundum creatum proposuisse, ut manifestationem idearum exemplarium aeternarum. Contingentia vidimus Deum non talia cognoscere, ut nobis quidem esse videatur. Malum, quamquam nostro iudicio revera exsistit, ne tamen dicatur ‘quoddam esse.’ Quid plura? Ex paucis patet omnem hanc doctrinam idealistam referre indolem. Quid inde, quoad Christologiam sequatur, necesse est? Dum

{==254==} {>>pagina-aanduiding<<}
sibi constet Thomas, Docetismum sectari debet. Secundum Docetismum enim humana natura non nisi specie Christo tribuitur. Quatenus Christus homo sit, non hominis assumpsisse naturam, sed humanam quandam formam, veluti vestimentum induisse videtur. Adsunt tamen argumenta diserta.
I. Audivimus unionem, relationem quandam.... ‘inter divinam naturam et humanam,’ non esse ‘realiter in Deo,.... quia non innascitur secundum mutationem Dei.’ Haec iam sufficerent nisi gravius quid accederet.
II. ‘Dicendum, quod quidquid fuit in humana natura Christi, movebatur rectu voluntatis divinae, non tamen sequitur, quod in Christo non fuerit motus voluntatis proprius naturae humanae...... Instrumentum animatum anima rationali movetur per voluntatem eius, sicut per imperium domini movetur servus ad aliquid agendum. Sic ergo humana natura in Christo fuit instrumentum divinitatis, ut moveretur per propriam voluntatem.’
III. ‘Est igitur ista unio relatio disquiparantiae realis in uno extremo, cui in altero nulla relatio correspondet, vel saltem nulla realis et ita relatio ista est ordinis in uno extremo relatio.’
IV. ‘Nomina vero concreta supponunt hypostasin naturae, et ideo indifferenter praedicari possunt ea, quae ad utramque naturam pertinent, de hominibus concretis....;’
Ne longior sim, in his mihi subsistendum est, quamquam plura addenda habeo. Thomam Nestorianum videri, Docetam tamen esse, en, quod egregie theologiam Scholasticam nobis veluti ante oculos depingat. Brevior sum quam vellem, longior fortasse quam, pro speciminis

{==255==} {>>pagina-aanduiding<<}
academici ratione, par est. Plurima praetereo, multaque, me quidem invito, praeteribo. Itaque cum, de Thomae doctrina quaerentes, Realismum tredecimi huius saeculi in comperto habeamus, praestabit de Duns Scoto tantummodo, ac de Gulielmo ab Occamo, Nominalismum vindicantibus, paucis videre.




{==256==} {>>pagina-aanduiding<<}

Caput V.


Nominalismi victoria.

Sectio I.


Duns Scotus.

Duns Scotus, ut supra verbo diximus, doctrinam nobis repraesentat, multis nominibus contrariam; in ea enim universe Nominalismus cernitur. Vidimus, necessitatem Realismi notam esse characteristicam; unde conficere licet, quid inprimis Duns Scoti doctrinae proprium sit. Nec est, plurimis iam hac de re animadversis, quod multa in antecessum dicamus, sive amplius moremur, quominus ipsum Duns Scotum continuo adeamus.
Ea tantummodo attingemus quae perspicue doceant, Scotum plane diversa ratione philosophatum esse, ac Thomam Aquinatem. Quod ut rite fiat, primo loco videndum est de cognitione Dei.

{==257==} {>>pagina-aanduiding<<}

Attentione nostra digniora sunt, quam quae a nobis sileantur, ipsa illa Scoti verba, de notione Dei agentia. Scripsit enim D. Scotus: ‘Sic ergo intelligendo per nomen Dei aliquid, quod nos non perfecte cognoscimus nec concipimus, ut hanc essentiam divinam, sic haec est per se nota: Deus est. Sed si quaeritur, an esse insit alicui conceptui, quem nos concipimus de Deo, ita quod sit propositio per se nota, in qua enunciatur esse de tali conceptu, puta in tali propositione, cuius postrema possunt a nobis concipi:..... dico, quod nulla talis est per se nota,.. -’
Haec animadversione dignissima quam arcte cohaerent cum omni Scoti doctrina theologica; quippe quae eo sensu a nobis Nominalista dicatur, quod humanae rationi vix ullam tribuat auctoritatem. Thomam enim eam ob caussam omnia, quae pro Dei existentia afferri solent, argumenta rejecisse vidimus, quoniam Dei existentiam per se nobis notam esse sibi volebat. Thomae tamen Duns Scoto adversante, nobis inquirendum est, utrum fortasse ad argumenta confugerit, quibus quid per se notum esse negavit, demonstraret. Quamvis minime nos lateat, Scotum ejusmodi revera attulisse argumenta nonnulla, vel sic quidem ab eo ipso ea argumenta non magni facta esse contendimus. Diserte enim passimque humanam indicat, rationem nullatenus idoneam esse, quae rerum veram existentiam nobis demonstret, atque eo ipso imbecillae nostrae rationi peculiari quodam opus esse auxilio. Ipse nimirum unus fuit ex illis Theologis, quos ipse dicit cognoscentes, ‘defectum naturae et necessitatem gratiae et perfectionum supernaturalium.’ Nempe ex ipso Realismo ad Nominalismum

{==258==} {>>pagina-aanduiding<<}
pervenisse videtur Scotus; quum saltem non ab initio inde nulla, rationis humanae ope, probari posse, statueret; quod de pluribus valet quaestionibus, quas solvendas duxit, Aristotelis nitens auctoritate. Novimus enim eum, haud secus ac Thomas Aquinas, putasse mundum ex nihilo creatum posse probari. Quid? vel ipsum commentarii ‘in Magistrum sententiarum’ prooemium continuo quaerit, utrum supernaturali cognitione homini opus sit. Nunc vero notentur velim ea ipsa, quae huic quaestioni respondet. Haec enim, si tantummodo eum Nominalistam fuisse indicassent, non esset quod valde miraremur. Inprimis autem animadvertendum est, haec ipsa quoque comprobare, quae de Franciscanorum Scholae ratione atque indole disputavimus. Meminerunt lectores hanc rationem nos mysticam significasse.
Negando, ut notum est, quaestioni prooemii respondit Duns Scotus, hoc argumento usus, quod certum esse dixerit, ‘quod quaedam conditiones finis, propter quas est appetibilior et ferventius inquirendus, non possunt determinate concludi ratione naturali.’ Quisnam vero est finis ille ‘appetibilior et ferventius inquirendus?’ An fortasse finis ille, ut apud Thomam, Dei dicitur cognitio? An fortasse ex ipsa cognitione Dei petuntur argumenta, quae peculiarem patefactionem necessariam esse ostendant; quippe quae cognitio nimis sublimis sit, quam ut ejus imbecillitas nostra particeps fiat? Minime gentium. ‘Visio nuda et fruitio Dei est finis hominis.’ Quae autem verba quid sibi velint, neminem latent. ‘Visionem illam nudam, fruitionem Dei’ idem habemus, quod ab ipsis Mysticis appellatur contemplatio, sin minus, nescio quid significare possit. Quod vero,

{==259==} {>>pagina-aanduiding<<}
quum Joanni Duns Scoto demus, sponte apparet eum, quid voluerit, satis superque indicasse. Constat sane non posse ‘determinate concludi ratione naturali,’ hominis finem esse, ‘fruitionem Dei.’ Etsi enim daretur, ‘quod ratio naturalis sufficeret ad probandum’ illum finem, ‘tamen non concluderetur, quod illa perpetuo convenit homini....’; qua perpetuitate tamen quam maxime opus est.
Constat igitur peculiare quoddam auxilium homini esse necessarium. Quod cum ita sit, quaeritur utrum hoc auxilium Deus nobis largitus sit. Cui quaestioni affirmando respondens, Theologiam, disciplinarum primam habebat Scotus, quippe quae, e Sacro codice petenda, divina nitatur auctoritate. Multa etiam ad hanc primam disciplinam retulit, quae ceteroquin hic minus pertinere videantur. Quod tamen, quam ob caussam fecerit, non in obscuro latet. Quo plura enim ad Theologiam referre potuerit, eo magis de multis ei constitit.
Quum vero longior fortasse fuerim, quam par sit, non est quod de singulis iterum iterumque videamus, in quae iam supra Nominalismum multum valuisse, saepissime indicavimus. Quamnam enim cum in Anthropologia, tum in Christologia, nec non in doctrina, quae est de Trinitate, Nominalismus habuerit vim, satis superque, data opportunitate, in luce posuimus. Ut vero de Thomae agentes systemate, eorum etiam rationem habuimus, quae, licet non in ipsis Thomae scriptis inveniantur, vel sic tamen cum iis quam arcte conjuncta sunt; quo factum est ut nobis, si quid video, contigerit lectoribus ea proponere, ad quae universe tendat Realismus, ita quoque nunc missa faciamus, quae singulatim docuerit Duns Scotus, ut accurate animadvertamus, ad quemnam

{==260==} {>>pagina-aanduiding<<}
finem perduxerit atque adhuc usque perducat Nominalistarum in Theologia sententia.
Haec enim primam nobis ansam praebent nonnulla dicendi de Nominalista Theologo, Ecclesiae auctoritati obtemperante. Ignoscat igitur benevole lector, si propter haec, quae maximi duco, reliqua missa nunc facio, quae ceteroquin nos fugere non oporteat. Deinde, Gulielmi de quo in fine agemus, ratione habita, licet paucis, accurate tamen, expediam, quae hac de re mihi velim.
Philosophia, dum vero pulchroque nomine digna sit, cognoscere veritatem studet. Ea tamen, quae oculis adspiciuntur, sensibusque nostris cognoscuntur, si vel accuratissime animo considerentur, totius rerum universitatis imaginem nobis non repraesentant. Quidni? Oculi sensusque nostri de singulis tantum certiores nos faciunt. Neque, ut ita dicam, hominis oculus plura perlustrat, quam bestiae. Oculus enim per se, ingenio non praeditus, singulas res veluti in se recipit; inter quas tamen nullum obtineat vinculum, concordia nulla. Exemplum mihi eligam admodum perspicuum. Videmus quotidie noctem lucis excipere vices. Videmus quoque saepissime e coelo nubibus gravi magnas cadere pluvias. Lucem autem noctis caussam dicere nolimus; affirmantes tamen pluviarum nubes esse caussas. Quid, quaeso, nos invitat ut vinculum lucem inter et noctem negemus, quod inter nubes pluviasque reperiri statuimus? An fortasse vinculum umquam adspeximus, quo cum nubibus pluviae illae conjungerenter. Nequaquam. Ex utrisque, quae nobis elegimus, exemplis luculenter patet, oculum nostrum hoc tantum post illud, sive illud post hoc conspicere, minime vero posse dijudicare, utrum hujus illud causa sit, nec ne.

{==261==} {>>pagina-aanduiding<<}

Singula igitur, quae mera nos doceat experientia, ut nobis arctissime inter se cohaerere videantur, cogitatione opus est. Quo enim tardiores fuerint populi ad singula, in rerum conspicienda universitate, conjungenda, eo difficiliorem esse constat, hanc, quam significavimus, cogitationem; licet concedamus hanc saepissime auctam esse difficultatem eo, quod ne accurata quidem experientia usi sint populi bene multi. - Quae vero de cogitatione illa dixi quum vera sint, sponte apparet, hominem ratione orbatum rerum veritatem numquam esse cogniturum, etsi optima fructus esset experientia; constat etiam quemque, hominem hac ratione praeditum esse negantem, simul negare se veritatis umquam compotem fore.
Sunt autem, qui illud negent. Sunt, qui singula nos conspicere agnoscant, facultatem tamen homini tribuere recusent, a singulis initio facto, ad universalia progrediendi.
Sunt, qui, ut vidimus, universalia ‘flatus vocis’ esse contendant; quos Nominalistas dicimus. Licet facile intelligamus Johannem Sarisburiensem narrantem, jam suo tempore, ‘omnem fere sectam Nominalium evanuisse,’ licet philosophus cogitari nequeat, qui per longum temporis intervallum Nominalistae huic principio sincere atque ex animo addictus sit; animadvertendum tamen est plerumque fieri, ut philosophus aut theologus, veluti inscius, principio aliquo nitatur atque utatur, quod vero principium ipsum quam vehementer impugnet; nonnumquam videlicet ea, quae ex tali principio, et necessario quidem sequantur, accipit atque docet. Quae quum non ab omnibus fortasse continuo concedantur, animadvertant, quaeso, quae nunc disputaturi sumus de Duns Scoto,

{==262==} {>>pagina-aanduiding<<}
peculiare quoddam auxilium homini necessarium esse contendente.
Duns Scotus igitur minime, ut de Roscelino fertur, universalia ‘flatus vocis’ esse dixit. Licet enim concedat, intellectum non ‘habere notitiam simplicium nisi acceptam a sensibus; illa tamen accepta.... simplicia virtute sua componere ‘posse intellectum affirmat. Itaque probe teneamus haec verissima effata esse Scoti philosophi. Scoto tamen theologo esse nonnulla videntur, quorum multum non sit ‘naturaliter scibile.’ Diserte enim docet, in hoc errare philosophos ‘ponentes omnia, quae sunt a Deo, immediate esse ab eo necessario.’ Haec animadversione dignissima rem nostram satis superque illustrant. Si enim detis esse aliqua ‘non naturaliter scibilia,’ rationem humanam non in omnibus valere ad rerum veritatem cognoscendam, concedendum est. Quodsi vero in theologicis versamur, verisimile est, illud ‘non naturaliter scibile,’ illa spectare, quae de Deo, deque rebus divinis Christiana nos doceat theologia. Ut de hoc admodum versisimili certiores fiamus, videndum nobis est, quanam potius ratione de cognitione ‘supernaturali’ Duns Scotus disputaverit. Veritatem aliquam duplici modo ‘supernaturalem’ dici posse statuit, nempe cum fontis, ex quo veritas hauriatur, tum ipsius veritatis ratione habita. ‘.... Puta si agens supernaturale causaret notitiam objecti naturalis, ut si infunderet geometriam alicui: illa esset supernaturalis primo modo et non secundo modo.’
Haec igitur veritas ‘supernaturalis’ esset, quoad fontem, ex quo petita sit. ‘Agens,’ ut dixit Scotus ‘supernaturale’ est. ‘Si autem,’ ita enim pergit Duns

{==263==} {>>pagina-aanduiding<<}
Scotus, ‘infunderet notitiam hujus, deus est trinus vel similium, haec supernaturalis esset utroque modo, quia secundus infert primum, licet non e converso.’ Nunc omnem Scoti mentem capere possumus. Eum nimirum non tantum contendisse constat peculiari, i.e. supernaturali quodam modo veritatem esse quaerendam; sed veritatem esse duxit ‘supernaturalem,’ sive talem, qualem quae cognoscat ratio humana non idonea est. Nam necesse est ut in nonnullis ‘agens supernaturale (sit) sufficienter inclinativum intellectus ad istam veritatem causando in ipso assensum, quo proportionatur huic veritati’ - Quae verba inprimis postrema ne nos fugiant. Ex his enim apparet est Duns Scotum, veluti pedetentim, secessisse ab optimo illo principio, quo initio statueret ‘intellectum simplicia virtute sua componere’ posse. Patet enim hîc intellectui nostro certam tribui virtutem sive facultatem; quam vero facultatem continuo longe minoris momenti ducimus, quum a Scoto proponatur, tamquam supernaturali egens auxilio. At vero omnem prorsus, in theologicis saltem, hanc intellectus nostri virtutem flocci pendamus, par est, Scoto audito contendente, ‘agens supernaturale (esse) sufficienter inclinativum,’ atque adjiciente id facere ‘agens’... ‘causando in ipso (intellectu) assensum, quo proportinatur huic veritati.’
Conficimus igitur ex mente Duns Scoti, intellectum nostrum ‘alicui veritati proportionari’ debere. Quid multa? Si statuimus, in rebus theologicis intellectum nostrum informari debere, antequam veritatis capax fieri possit, constat in hoc saltem nos in Nominalium abiisse partes; deinde confiteamur oportet, nos Nominalibus no-
{==264==} {>>pagina-aanduiding<<}
men dedisse. - Dicam perspicue verbo. Quicumque revelatione divina nobis opus esse contendat, non eam ipsam ob caussam Nominalista mihi est. Qui vero rationem humanam idoneam esse neget, quae veritatem cognoscat, nisi antea ‘proportionetur huic veritati,’ is vere Nominalismum sectari mihi videtur. Hanc autem sententiam non est, quod copiosis fulciamus argumentis. Cuivis nimirum notum est, esse theologos, nequaquam Nominalistas dicendos ‘divinam tamen revelationem necessariam esse ducentes. Quid igitur, quaeso, ab his illos sejungit theologos? Quid efficit, ut hos inter et illos accurate distinguamus? Nec hoc ullum latere potest. Theologi, qui revelatione divina sibi opus esse dicunt, nec tamen Nominalistae habendi sunt, id in primis in rebus a Deo revelatis magno cum gaudio salutant, quod res in facto positas locum haberi jusserit Deus, quas accurate cognoscere, quas inter se conjungere studet Theologus. Ut physici naturae arcana investigant, atque de singulis quibusque minimis religiose quaerunt, quo citius singula conjungere, ordinare, componere possint; ita et Theologo de rebus, Christianam religionem spectantibus, certissime constet. Nequit enim res illas in facto positas non cognoscere, quum de ideis, sive de placitis Christianis aequum velit ferre judicium. - Noscamus exempli causa, necesse est, historia docente, Christum esse mortuum pro mortalium infelici genere; quod vero quum nobis notum sit, humanae rationis ope ex dirissima, eaque tamen liberrima morte, conficimus Deum nos summo amore amplexum esse. Exempla nobis adsunt bene 
multa, quae ne justo longiores simus, praetermittere praestat. Unum vero quod attulimus, sufficit ad rem nostram egregie

{==265==} {>>pagina-aanduiding<<}
illustrandum. Theologus enim, quem descripsimus, minime cum Realistis e sui ipsius ingenio omnem veritatem petendam esse ducit; nec historiam, neque experientiam spernit. Historia vero sive experientia de plurimis rebus in facto positis eum certiorem faciente, nunc omnia sibi rationis humanae jura vindicat, ut eiusdem rationis ope, singula quae edoctus sit, ordinet, conjungat. Singula, in theologicis, philosopha ordinare ratione; quae non inter se cohaerere videantur, arctissimo conjungere vinculo, id dicimus theologiam dogmaticam.
Theologus contra Nominalista, etsi accurate quaerit de ipsa historia, ulterius progredi nequit. Theologus igitur dogmaticus, numquam proprio sensu, dici potest. Statuens enim ‘agens quoddam supernaturale inclinativum’ esse debere, ut subinde ‘supernaturali veritati intellectus noster proportionetur;’ historiam non per se idoneam habet, quae fons nobis sit theologiae dogmaticae. Unus, de quo egimus, theologus - ita enim discrimen inter utrumque significare liceat; - unus igitur theologus revelationem requiri non censet, ob imbecillitatem quandam rationis humanae, at multo magis eam ob caussam hanc revelationem necessariam ducit, quandoquidem in omni rerum universitate cognoscenda, experientia accuratissima sibi opus esse agnoscit, qua experientia in theologicis quoque carere nequit. - Alteri vero theologo non tantum historiae auctoritati obtemperandum est, sed quoque ad auctoritatem quandam constitutam sese informare debet, quoad placita theologica. Cum ipsam rem, tum rationem, qua de illa re iudicandum sit, cognitam habet, auctoritate nitens. Romano-Catholicum Nominalistam Ecclesia, Nominalistam ex coetu Reforma-
{==266==} {>>pagina-aanduiding<<}
torum Theologum Codex sacer docet, non tantum ipsam rem historicam, sed etiam quid de re historica statuendum sit.
Postquam de Gulielmo Occamo viderimus, opportunitas nobis erit, de hisce plura monendi. Itaque non est quod de hoc discrimine, obiter a nobis significato, plura in medium conferamus. In his igitur subsistamus, simul tamen provocantes ad illa, quae in fine huius speciminis de Gulielmo monenda sunt.
Neglectis igitur illis, quae aut passim monuimus, aut minoris videntur momenti, unum tantummodo attingere iuvat, quod et Nominalismi universi egregie vim indicet atque auctoritatem, et luculenter probet, Duns Scotum in theologia Nominalismum sectatum fuisse. Significamus placitum de morte Christi.
Quid ex mente Scoti sentiendum sit, jam sequi debet ex iis, quae de voluntate divina nos docuit. Dixit enim: ‘nulla lex est recta, nisi quatenus a voluntate divina acceptatur. Et tunc potentia ejus attributa non se extendit ad aliquid aliud, quam ad illud, quod ordinate fieret, si fieret..... ordinem ita posset voluntas divina stutuere, sicut aliter potest agere;’ atque scite, prospexit enim quae ex his sequerentur, addidit, Deum non habere ‘scientiam de futuris contingentibus, nisi quia certitudinaliter novit determinationem voluntatis suae respectu eorum, ad quae voluntas sua est immutabilis et impedibilis 1).’ Docemur igitur nonnulla esse ad quae ‘voluntas divina non sit immutabilis, nec impedibilis.’
Secundum haec duo inprimis animadvertam, quae hîc

{==267==} {>>pagina-aanduiding<<}
saltem animi nostri attentione dignissima sunt. Et haec duo quam longe Thomam Aquinatem a Duns Scoto separant.
1o. Thomas nimirum humani generis peccatum, veluti caussam esse dicit liberationis a Christo peractae; Duns Scotus vero, etiam si homo non peccasset, Christum in has terras venturum fuisse putat.
2o. Thomas hominem cum Deo esse reconciliatum statuit per satisfactionem superabundantem; hanc vero reconciliationem Duns Scotus docet ‘sufficientem esse, propter acceptationem meriti.’
De postremis primum videamus; multa addamus ad haec quid sibi velint illustranda vix aut ne vix quidem opus est. Intelligimus enim Scotum, scribentem ‘quantum attinet ad meriti sufficientiam, fuit profecto illud finitum, quia caussa eius finita est, videlicet voluntas naturae assumptae, valuit procul dubio quantum fuit a Deo acceptatum.’ Et hîc igitur ad Dei voluntatem omnia referuntur. ‘Dei acceptatio potissima caussa et ratio omnis meriti’ dicitur. De meritis Christi, ex mente Scoti nihil objective statuere licet. Non in se habent vim ad hominem servandum. Servant tamen, quatenus Deus ‘meritoriam Christi mortem’ accipiat. Vides me recte scripsisse Nominalistam non ex re aliqua in facto posita, ope rationis humanae, ad conceptum aliquem pervenire posse, at vero ei quoque opus esse ut auctoritas aliqua eum certiorem reddat de iis, quae de certa re in facto posita cogitanda sint.
In his autem subsistere non potuit Duns Scotus. Si enim ex ipsis Christi meritis, satisfactio pro peccatis, non necessario sequitur, haec vero satisfactio sufficiens

{==268==} {>>pagina-aanduiding<<}
est ‘propter acceptationem meriti,’ non est quod valde miremur, Duns Scotum statuisse Christum, etiamsi homo non peccasset, venturum fuisse. Non enim cum Scoto, Nominalista, videmus, qua de caussa, ob peccatum tantum, Filium suum in mundum Deus misurus esset. Potuisset Deus qualemcumque ob causam Filium carnem fieri iubere, dummodo ita voluisset. Indicare vix opus est, in quas inanes infructuosasque quaestiones Nominalismus abeat. De nulla re nobis constat. Nulla necessitas, neque ulla necessitudo reperitur. Ex Dei voluntate omnia pendent. Sileat prorsus intellectus noster; taceat plane de mysteriis divinae voluntatis, cui serviliter obtemperet mortalium insipiens genus.

Sectio II.


Gulielmus ab Occamo.

De Gulielmo ab Occamo, postremo loco, videbimus, non propterea quod theologus nobis sit, cuius maximi nostra interest. Theologus enim, proprio sensu, non dicitur; nec systema absolutum nobis praebuit; quod cum universe Nominalistae umquam contingere posse negamus, tum saltem Gulielmo non contigisse constat. Maximi vero momenti nobis est, paucis de Gulielmo dicere, quippe qui Nominalium Realiumque pugnae historiae finem, quam luculenter, ante oculos nobis depingat; quin vel locum in illa historia obtineat, animadversione dignissimum; ita ut in eo recte subsistatur disqui-
{==269==} {>>pagina-aanduiding<<}
sitio nostra; quae non Scholasticorum theologiae fata tradere velit, at multo magis indicare studeat, qua via cum Nominalismus, tum Realismus in theologia, suam habuerint vim. Nominalismum victorem superstitem, en hujus longioris certaminis finis, post tot fata, tot discrimina rerum.
Quaeritur vero continuo, quomodo in Theologia haec Nominalismi victoria conspicienda sit. Quaeritur deinde, utrum majorem etiam reportare potuerit victoriam ipse ille Nominalismus.
Quibus quaestionibus antequam respondeamus, pauca in medium conferamus, quae Gulielmum procul dubio Nominalistam fuisse probe ostendant. Nec talia frustra quaerimus. Scribit: ‘Nulla res extra animam, nec per se nec per aliquid additum reale vel rationis, nec qualitercumque consideretur, vel intelligatur, est universalis: quod tanta est impossibilitas, quod aliqua res sit extra animam quocumque modo universalis,.... quanta impossibilitas est quod homo per quamcumque considerationem, vel secundum quodcumque esse, sit asinus’ 1).
Haec admodum clara atque perspicua esse duco. Quidquid de horum verborum significatione detrahere conati sint nonnulli Viri docti, parvi faciendum esse censeo. Qui enim, quaestione septima, talia locutus est, idem est, ac qui, quaestione sexta, dixerat: ‘Non est quaerenda caussa individuationis, nisi forte extrinseca.’ Scripsit quoque idem: ‘quaelibet res eo ipso quod est est haec res.’ Licet igitur non omnibus nominibus Roscelinum secutus sit Gulielmus, summo jure, ut videtur, No-
{==270==} {>>pagina-aanduiding<<}
minalistam eum dicimus, vel sic tamen debitam ei tribuentes laudem. Dicamus enim quod res est. Post inania multaque Realium philosophemata, est sane quod sinceritate gaudeamus atque libertate, qua rationis humanae nimia auctoritas abrogetur; est sane quod, quamvis Thomam magni faciamus, Nominalismum caute salutemus, quippe qui saltem scientiae viam parare possit. Neque igitur a Viro Cl. Hauréau discedimus, Gulielmum non uno nomine comparantem ad Abaelardum Conceptualistam. Non tamen hujus loci est haec uberius explicare. Sufficiat in nota laudasse locum Viri Cl., quem significavimus 1).
Nostrum tantummodo erit in clare luce ponere quid, hujus disquisitionis ratione habita, Gulielmi Nominalismi universa victoria nos doceat; quid inde tum quod ipsum Nominalismum, tum quod theologiam illius aetatis

{==271==} {>>pagina-aanduiding<<}
Romano-Catholicam attinet, efficiendum sit. Quo magis haec praecedentibus, ut spero, admodum luculenter illustrata sint, eo breviores esse possumus, in ipso Gulielmo principio pertractando.
De ‘Doctoris singularis et invincibilis, inceptorisque venerabilis’ principio nobis ita agendum est, ut optime ejus vis in theologia pateat.
Quod ut rite fiat, locum laudabimus, qui omnium unus nobis idoneus videtur ad Gulielmi principium perspicue indicandum:
‘Quamvis talis distinctio vel non identitas formalis possit poni aeque faciliter inter essentiam divinam et sapientiam divinam,...... non credo eam esse faciliorem ad tenendam trinitatem personarum cum unitate essentiae; ideo non debet poni, nisi ubi evidenter sequitur ex traditis in scriptura sacra vel traditione Ecclesiae, propter cuius auctoritatem debet omnis ratio captivari. Et ideo cum omnia tradita in scriptura sacra et determinatione ecclesiae et dictis sanctorum possunt salvari non ponendo eam inter essentiam et sapientiam, ideo simpliciter nego talem distinctionem ibi possibilem et eam universaliter nego in creaturis, quamvis posset teneri in creaturis, sicut in Deo’ 1). - Quid inde efficimus; ut alia bene multa effata, hisce similia, missa faciamus. Efficimus, Gulielmum veritatem, quam philosophia doceat, nec tamen auctoritas sacrae scripturae affirmet, rejiciendam putasse. Nunc vero ut rem acu tangamus, in memoriam revocemus, Scholasticorum Theologiam ab eo incepisse, quod rationem humanam eadem

{==272==} {>>pagina-aanduiding<<}
docere putarent ac Ecclesiae doctrinam constitutam. Etiamsi hanc concordiam inter philosophiam atque theologiam non continuo ante oculos haberent, iis tamen persuasum erat, hanc concordiam futuram esse; idcirco instituebant conamina, ut iis contingeret hanc concordiam stabilire. Nequaquam vero passi sunt discrimen obtinere philosophiam inter et Theologiam. Fatendum est, Ecclesiae doctrinam id temporis habitam esse auctoritatem, qua omnes niterentur Theologi; pugnam tamen hanc inter et philosophiam, eam ob caussam cogitari non potuisse, quia philosophia eundem scopum sibi proponere deberet, ac theologia. Vides autem Gulielmum longe alia procedere ratione. Minime sudat, ut philosophiam atque theologiam plane eadem docere probet. Nam discrimen, magnum illud, optime agnovit, minime vero curavit. Nihil ejus interesse videntur philosophiae placita. Doceat enim philosophia quid velit; libera maneat in sua provincia; Theologiae, sive potius Ecclesiae fidei Catholicae numquam nocebit. Propter Ecclesiae auctoritatem debet ‘ratio captivari.’
Ex Gulielmi dictis a nobis laudatis, quid sequi debeat, nonnullos latuisse videtur. Mirum enim dictu est, quomodo viri docti nonnulli, ut Ritter, Tennemann (libris laudatis) inter Gulielmum tam Nominalis, atque eum, Ecclesiae auctoritati fidem habentem, nullam agnoscant necessitudinem. Tennemann inprimis, ratione parum philosopha de utroque egisse mihi videtur; miratur videlicet, Gulielmum ab Occamo, tam audacem, in permultis philosophicis, fuisse philosophum criticum, Ecclesiae tamen serviliter obtemperantem. Non, ut doctissimus ille vir, est quod nos etiam miremur.

{==273==} {>>pagina-aanduiding<<}
Quod satis perspicuum erit lectoribus, ea, quae huius capitis sectione prima de Duns Scoto scripsimus, benevole in memoriam revocantibus. Vel sic quidem animadvertendum est, Scoto luculentius etiam, Gulielmum illam, quam significavimus, docuisse obtemperantiam; ita statuere nobis licere videtur Gulielmum, quo audacior fuerit Nominalista, eo magis sibi constitisse, dicentem ‘propter Ecclesiae auctoritatem debere omnem rationem captivari.’ Notetur igitur Franciscanorum Nominalismum magis magisque invalere, quo enim Nominalismo haud secus ae Bonaventura et Duns Scotus, Gulielmus ab Occamo tamen inprimis usus est. Minus etiam quam Bonaventura, Scotus, Mysticus dicendus est. Gulielmus vero, nullo nomine in Mysticorum partes abiit. Itaque Gulielmo, ut vel sic quidem fidem sibi vindicaret, Ecclesiae auctoritati erat obtemperandum. Quod nos universe docere videtur Theologum Nominalistam, ne Atheista dicatur, Ecclesiae auctoritate niti debere.
Ecclesiam Romano-Catholicam omnium unam in Thelogicis, tamquam auctoritatem, salutandam esse facile intelligimus. Nempe Ecclesia illa non tantum veritatem Christianam, qualis Codice sacro contineatur, docere conatur; at vero rationem monstrat, sensumque indicat, quo veritas accipienda, interpretanda sit. Quicumque igitur Nominalista sit, eo ipso rationi humanae recusat de veritate, quatenus non sensibus cognoscatur, universa judicare. Unde sequitur, Nominalistam censere de argumento Codicis sacri sibi nihil constare, nisi quatenus Ecclesia constituit, quid hac in re sentiendum, quid rejiciendum sit. Conficimus igitur Nominalistam Romano-Catholicum fieri, non esse quod miremur, neque esse quod aegre feramus.

{==274==} {>>pagina-aanduiding<<}

Huic vero disquisitioni jam finem imponamus necesse est. In fine, ut initio, lectores rogare liceat, ut memores sint tironis tantummodo specimen iis proponi. Sunt saltem prima lineamenta eorum, quae dum vita gaudeam, fore ut accuratiori examini iterum iterumque submittam, vehementer spero.




{==275==} {>>pagina-aanduiding<<}

Theses.

I.

Realismus et Nominalismus in Theologia aeque vitandus est. Unus Conceptualismus sese commendat.

II.

Conceptualismus tamen in theologicis non facile adhibetur.


III.

Realismus, per Conceptualismum debilitatus, in Mysticismum abiit.


IV.

Mystici, quoad formale eorum principium, Nominalistae, quoad materiale, Realistae dicendi sunt.



{==276==} {>>pagina-aanduiding<<}

V.

Realismi principium formale est: ontologice vera habere, quae logice demonstrata sunt; principium materiale: logice distinguere inter substantiam eiusque attributa.


VI.

Realismus, dum sibi constat, ad Pantheïsmum idealem Nominalismus, dum sibi constat ad Atheïsmum ducit.


VII.

In Realismo aeque ac in Nominalismo Ethica frustra quaeritur.


VIII.

Conceptualismus medii aevi Rationalismus fuit vulgaris.


IX.

Gilbertum Porretanum, de Trinitate disputantem, Conceptualistam dicimus.


X.

Theologia speculativa, quae dicitur, nostri temporis, in Realismo nititur.


XI.

In Theologicis una auctoritate niti, Nominalismus dicitur.



{==277==} {>>pagina-aanduiding<<}

XII.

Liber de generibus et speciebus male a Viro Cl. Cousin, Abaelardo tribuitur.


XIII.

Ratiocinatio Richardi a Sancto Victore, qua Trinitatem probare conatus est, nihil valet.


XIV.

Doctrina Anselmiana de satisfactione Christi sacro Codice non continetur.


XV.

In philosophia Viri Cl. Locke notio Dei abundat.


XVI.

Malum morale non ordinis est privatio, sed perturbatio.


XVII.

Duplex sensus in sacro Codice interpretando non est admittendus.


XVIII.

Praeclare Vinet. (Chrest. Franc. Tom. III.) ‘C'est à la puissance de faire vibrer en nous les cordes primitives de l'âme, ce qu'elle a de plus simplement humain, c'est à cela et à nulle autre chose, que nous reconnaissons l'orateur.’



{==278==} {>>pagina-aanduiding<<}

XIX.

Theologus Reformatus non potest non jus sibi vindicare, libere in s. Codicis doctrinam inquirendi.


XX.

Scholastici, prima periodo, philosopha in Theologicis ratione uti ausi sunt, quandoquidem ‘per fidem ad intellectum’ sese perventuros putabant; altera vero periodo eandem libertatem amabant propterea ‘quod magnum theologiam inter et philosophiam obtinere discrimen sibi persuasum habebant.




1) Matth. XIII:33.

1) Vid.: Dogmengeschichte.

1) Vid.: Geschichte der filosofie, Tom XV.

1) Ingeniose monet Dégérando Histoire comparée des systèmes de philosophie: ‘La dialectique tint lieu de la philosophie entière, et l'instrument de la science fut pris pour la science elle-mëme. On croit voir dans les scolastiques de ce tems des artistes absorbés par la construction et le jeu des machines,..... on croit voir un immense appareil de leviers se mouvant et s'agitant dans le vide.’

2) Leer der Herv. kerk, 2e Ed. Dl. I. blz. 207: ‘Hetzelfde vraagstuk betreffende de objectiviteit der menschelijke kennis, was ook in de middeleeuwen de grootste spil, waarom de nominalistische en realistische verschillen zich bewogen. Moest aan de begrippen, die de rede zich vormt, eene objectieve, reëele waarde toegekend worden, onafhankelijk van het menschelijk weten, of slechts eene subjectieve, nominale waarde? Het verschil van standpunt, ofschoon in den aanvang op kleingeestige en spitsvondige wijze toegepast, was inderdaad aanmerkelijk, en van ver uitziende gevolgen op het gebied der godgeleerdheid en der wijsbegeerte............ Volgens het realistische standpunt was dus de bovenzinnelijke wereld toegankelijk voor de menschelijke rede, terwijl het nominalisme geen andere kennis toeliet, dan die het gevolg was van eene physischzinnelijke waarneming.’

3) Elements of the philosophy of the human mind, chap. 4. Leibnitzii, e.g. omnino conferatur dissert. prelim. ad Marii Nizolii librum de veris principiis, caet.; nec minus Duguald Stewart.

1) In antecessum memoremus quae pulchre scripsit Dégérando. His enim verbis hujus temporis elucet ratio. ‘En effet le propre de la philosophie scolastique est d'avoir offert à son berceau toutes les rides de la viellesse, et de s'être ensuite rajeunie, en quelque sorte, de jour en jour.’

1) St. Gregorii papae vita auctore Johanne Diac: lib. 4. praeb. ad lib. moral. deut. 16.

2) Cf. Ep. 54. lib. II. S. Gregorii registri Epistolarum.

1) Cf. S. Anton: summ. p. 4. lit. 2. cap. 4. § 3.

2) Ep. 134. Zach. rev. et sanct. frat. Bonifacio coepisc.

1) Cf. H. Gehle, de Bedae Venerabilis vita et scriptis. Lugd. Bat. 1835. qui optime illius temporis refert rationem.

1) Cf. Haureau l.l. I. p. 16.

2) Hist. crit. phil. t. III. p. 957.

1) Kosmos II: Alchymie, Zauberkunst und mystische Fantasien, durch scholastische Dialectik jeder dichterischen Anmuth entblösst verunreinigen im Mittelalter die wahren Resultate der Erforschung.

2) Cf. T. VIII. 83, 238. IX. 660 alibi.

1) Conferantur etiam: prolog. c. I. de in carn. verbi c. 2. Quae autem illustrantur per illud Clementis Alexandrini: Strom. VII. c. 10. 3. ἣ γνῶσις ἀπόδειξις τῶν διὰ πίστεως παρειλημμένων ἰσχυρὰ ϰαὶ βἑβαιος.

2) De div. nat. II. 61. cf. de praed. p. 129.

1) 25, 6; 8.

2) Theol. Nat. Proslog.

1) Vide: Rémusat, Abelard; Real-Encyclopaedie, quam edidit Herzog, in voce, aliosque infra laudandos.

1) Qui plura de Abaelardi vita scire cupit, adeat: Gervaise, Vie de P. Abélard et de Heloïse, qui nimis fortasse ejus extulit laudes; Frerichs, de Ab. doct. dogm. et moral., Jen. 1727. Goldhorn, de summis principiis Theol. Ab., Lips. 1836. Victor Cousin, Oeuvres inédits d'Abélard. Léwald, de opp. Ab. quae Cousin ed. Heidelberg, 1839. Carière, Ab. re Hel. 1844.

2) Bd. I. Buch 2. Cap. 5. § 7.

3) On pourrait avec une parfaite vérité, definir, la philosophie du moyen-âge: la lutte du fond Chrétien avec une forme étrangère.

1) l.l. p. 1060.

1) Introd. 794.

2) Vid. e.c., diarium: Tubinger Zeitschrift für Theologie, 1840, 4te Heft.

1) Que pour faire une vaine parade de son erudition.

2) Librum primus edidit Vir. Cl. Cousin, qui in suae editionis praefatione animadvertit: ‘Pour convertir les dogmes en démonstrations, il faut d'abord en faire des problêmes, et il faut poser ces problèmes avec le pour et le contre, avec des solutions contraires tirées d'autorités presque égales, avant d'établir soi-même la veritable solution. C'est ce qu'a fait Abélard dans un ouvrage original et hardi qui réprésente et resume toute sa methode théologique. Cet ouvrage est le fameux sic et non.’ Quae egregie conveniunt cum effatis ipsius Abaelardi, p. 16 hujus ed. - Hic igitur liber scholasticam spirat indolem, licet, medio aevo, 
semel tantummodo laudetur a Guilielmo de Thierry, et in Praef. tom. IV. Thesaur. nov. anecdot, dicatur opus ‘quod aliquando publici juris facere cogitaverat noster Dacherius, verum serio examinatum aeternis tenebris potius quam luce dignum de virorum eruditorum consilio existimavit.’ Saepius enim historia nos docet, philosophiam sive Theologiam qualemcunque, omni tempore, repudiasse quae sua placita nimis aperte et manifeste indicassent. Ad Abaelardi theologiam cognoscendam, quatenus prae illa, quae id temporis florebat, eminuerit, omnino prologus animadvertatur.

1) Introd. p. 1024.

1) Conferantur tamen quae infra de eodem libro dicturus sum.

1) Cf. ejus diatribe: De Staatkunde van Edmund Burke, pag. I.

1) Summo jure igitur Ritterus (p. 161) scribere potuit: ‘In der That wurde durch diese Nominalisten (W. v. Ockam c.s.) der völlige Bruch zwischen Theologie und zwischen Filosofie eingeleitet, welchen wir für keine von beiden Wissenschaften für vortheilhaft Ansehen können.’

1) Constant igitur quae V. Cousin in praefatione jam supra laudata egregie monet: (pg. LVII sq.) ‘Ainsi marche l'humanité, elle n'avance que sur des débris.... Il faut que quelque chose subsiste du passé, ni trop, ni trop peu, qui devienne le fondement de l'avenir et maintienne à travers les renouvellements nécessaires, la tradition et l'unité du genre humain.’

1) Summo jure igitur Haureau in opere supra laudato scripsit: ‘On est réaliste quelques soient les artifices du language, quand on ne part pas de l'individu, de l'atome Aristotélique.’

2) Cf. Boëthius: opp. edit., Bas. 1546, pg. 8.

1) Quae ex duplici illa interpretatione quaestiones orirentur, ‘seraient,’ ut scite scripsit Cousin ‘appelées à soulever des discussions mémorables, à troubles l'Église et l'État.’

1) Cf. Aristotelis Metaphysica; cujus operis librum primum et decimum in linguam Franco-Gallicam vertit Cousin, qui quoque omnia notavit loca, ubi Aristoteles de Platonica agit doctrina. Haec autem versio non tantum habere perspicuitatis mihi videtur, ac illa, a Viro Cl. Schwegler edita, quae igitur inprimis consulenda est.

1) Ita ut summo cum jure J. Berger, Geschichte der Religionsfilosofie etc. scribere potuerit: ‘Man erkannte, dass dasjenige, was man bisher für Filisofie des Alterthums angesehen hatte, von der wahren Meinung der Alten..... ganz sehr abwich.’

2) Etudes sur le Timée de Platon, T.I. p. 6 sqq. Platonis cum Aristotelis in univers. philos. comparatio, pars I. p. 196, Henri Martin.

3) l.l. p. 212.

1) Cff. ante omnes Heusdenii Initia Platonis philosophiae.

1) Metaph. lib. VII. c. 6 § 16 sqq.

1) Conferantur enim libri laudati capita VIII, X, XIII, XIV, XVI.

1) (Pg. LXXIV): ‘Le christianisme est né et s'est formé sous le règne de la doctrine platonicienne; les pères Grecs sont en géneral platoniciens, et St. Augustin le répresentant et l'oracle de l'Église latine, St. Augustin est enthusiaste de Platon, et tous ses écrits respirent et répandent l'idealisme.’

1) Hac et de re, ut universe, valent verba Ritterii (p. 99) quae ob summam eorum sapientiam silere nequeo: ‘Es ist nicht anders mit allen menschlichen Einrichtungen; eine Zeit lang wirken sie hülfreich in dem Geiste, in welchen sie emporgekommen, nachher, so fester sie sich eingerichtet haben, um so hartnäckiger wollen sie sich behaupten, und gegen die Bestreitungen, welche über sie hinausgehen, wirken sie auch als eine hemmende Kraft.’

1) Pg. 133.

1) Cff. Kunstmann, Hrab. Magn. Maurus, Mainz 1841, N. Bach, Hrab. M. Zeitschrift f.d. Alterthumswissenschaften, 1835.

1) Cf. des livres du Pseudo-Dénys, par Léon Montet, 1848.

2) Cf. M. de St. René Taillandier: J.S. Erigena et la philosophie Scolastique, Strasbourg 1834.

1) Vid. I. 16, p. 10.

1) De div. nat. I. 74.

1) De praed. 19 § 4.

1) Gespräche über das Böse, pg. 19.

1) Cf. Gieseler, Kirchenges. II. 248.

1) Vita Abbonis apud Mabillonem Act. S.S. ord. S. Bened. T. VIII. p. 39.

1) Anselmus von Canterbury dargestellt, Leipz. 1852. p. 76.

2) Scripsit enim: ‘car il (dialogus) est tout aussi vain et tout aussi insignifiant, que le morceau de Gerbert.

1) De gestis Frederici I, lib. I.

2) Anselmus de Fide Trinitatis II.

1) Empirica dico eo sensu, quo hoc vocabulo v.c. Locke usus est.

1) Cf. proem. Prosl. p. 41.

1) Probe intelligimus Hauréau scribentem: ‘Ah! sans doute il est difficile de resister au penchant qui nous pousse à réaliser des abstractions. La raison n'avoue pas volontiers qu'elle ignore la nature des causes et qu'elle porte le joug d'une loi dont elle ne comprend que la nécessité.’

1) Cur. Deus homo II., 21.

2) Dial. de veritate Cap. XII.

1) Antequam ad alia transimus, in memoriam vocare liceat, egregia illa doctaque Viri Cl. Haureau verba, quae ut de singulis, et ita universe valent: ‘Croire en Dieu, c'est simplement affirmer l'existence mystérieuse de Dieu, le définir, c'est réaliser une ou plusieurs abstractions au sein de l'objectif, et c'est en cela que consiste la méthode dite réaliste.’

1) l.l.

2) Mabillon, Annal. Hist. litt. Tom. X. p. 312.

3) Martenne, Thesaurus Nov. Anecd., Tom. V. p. 881.

1) Op. 1. 2.

2) Edit. Cousin, p. 514. Perspicuitatis causa, Abaelardum libri ‘de generibus et speciebus’ auctorem dicimus. Nempe sententia in hoc libro exposita, licet non ei ipsi tribuenda sit, tempore tamen Abaelardi viguisse constat.

1) Scripsit enim: ‘l'identité des individus d'un même genre ne vient pas de leur essence même, car cette essence est différente en chacun d'eux, mais de certaines éléments qui se retrouvent dans tous ses individus sans aucune différence (indifferenter).’

2) Etudes sur la philosophie, etc.

3) Gesch. der filos.

4) Metalog. lib. II. c. XVII.

1) Metalog. lib. II. c. XVII.

1) Cf. Cousin, Introd. p. 128.

2) Etudes sur la philosophie du moyen-âqe, T.I. p. 194 sq.

1) p. 517.

1) Ar. de interpr. pg. 23.

1) ‘Les èspéces et les genres sont donc, ut egregie docet Cousin, des produits réels de l'esprit: ce ne sont ni des mots, quoique des mots les expriment, ni des choses en dehors ou en dedans des individus, ce sont des conceptions.’

1) Vide introd. in Theol. passim.

1) Neque igitur non possumus in memoriam revocare egregia illa verba Viri Cl. Cousin quae conceptualismi naturam, quam nunc cognitam habemus, veluti ante oculos depingunt: ‘le conceptualisme n'est pas autre chose que le nominalisme dans son principe, moins ses conséquences extrêmes qui en revèlaient toute la portée.’ Vide operis supra laudati introitum, in fine.

1) Introd. I. passim.

2) Ep., IX.

1) Hic liber de Trinitate est commentarius ad ea, quae hac de re scripsit Boëthius. Magnum inest acumen ingenii, nec Graecae linguae ignotus fuisse videtur Gilbertus.

1) Metalogr. lib. II. c. XVII.

1) Vide comm. in Thomam P.I. disp. 120. cap. 2, sive Du Plessis d'Argentré, coll. judic. T.I. p. 39.

2) MSS. St. Vict. no. 404.

1) Ita ut nunc quoque comprobentur quae ex egregio Viri Cl. Cousin introitu jam laudavimus: ‘le conceptualisme n'est pas autre chose que le nominalisme dans son principe, moins ses conséquences extrêmes.’ Quamquam, meo saltem judicio, tantummodo de conceptualismo valent, qualis medio aevo floruerit.

1) Quae autem laudaturus sum reperiuntur in tractatu Abou Hamid Mohammedis et (p. 23) in versione Franco-Gallica sic sese habent: ‘le malaise’ - scripsit enim Abou Hamid de magnis, quibus premebatur difficultatibus, quum diversarum omnia sectarum indagisset placita, neque alicubi viritatem invenisset - ‘le malaise qui je ressentais était bien grave et dura environ deux mois.... jusqu'a ce que Dieu me guérit de cette indisposition et de ce malaise, et que mon âme recouvra la paix et la santé..... Cela ne se fit pas par composition de preuves et par des raisonnements systématiques, mais par un éclat de lumière que Dieu me jeta dans le coeur. Quiconque s'imagine qu'une verité ne peut être rendue evidente que par des preuves, met des bornes bien étroites à la large miséricorde de Dieu.’

1) De trin. I. 2 de quo libro Cff. Gieseler, Schröckh, Schmid, Tennemann, Meier, Ritter, Sécrétan, alïique.

1) Lib. III. c. 2.

2) Richardus, Benjamin de Contemple, l. I. c. 4.

3) I. c. 3.

1) Ibid.

1) T. II. 645.

2) Ingeniose scripsit Haureau: ‘Apres avoir offert aux Réalistes tous les gages d'une adhésion sans réserves, il revient sur lui-même, dénonce les conséquences héterodoxes de sa propre doctrine et les désavoue très-énergiquement.’

1) Metalog. lib. I. c. II, III.

1) Vera enim sunt quae docte monet Ritter (Th.I.S. 605): ‘..... wird uns die Lehre des Alanus nur als ein Zeichen erscheinen, dass alle die Bemühungen des 11. und 12. Jahrh. um die Begründung der Theologie und um die Erörterung ihrer Verhältnisse zu den übrigen Wissenschaften doch zu keinen Ergebung geführt hatten, welches der wissenschaftliche Bewusstseyn dieser Zeit hatte beruhigen können.’

1) Polycraticus, lib. VII, c. 1-3.

2) Hist. litt. t. XI. 4, p. 116.

1) Cum Dégérando facimus: ‘si l'on veut se faire une seule idée de la philosophie en Europe pendant le 12 scècle, on n'a qu'a lire Jean de 
Sarisbury.’

1) Ne autem ad singula auctores nostros commemorare oporteat, in antecessum dicemus, quos inprimis, ut hanc Arabum philosophiam cognosceremus, adire nobis licuit. Averroës et l'averroisme, Essay historique par Ernest Rénan; de philosophia peripatetica apud Syros, commentationem historicam scripsit E. Rénan; Essay sur les Ecoles philosophiques chez les Arabes et notamment sur la doctrine d'Algazalli par Aug. Schmölders. Haureau, de la Philosophie Scholastique, Tome I, Tennemann, Ritter, ll. ll.

1) Rénan p. 11.

2) De varia Arist. fortuna cap. II.

3) De haeresibus ex philosophia Aristotelica ortis inter observat. Halenses (anni 1700) p. 176 sq.

1) Rénan, p. 15.

2) p. 39-43.

1) p. 44.

1) Cff. Brücker, Hist. Crit. Phil., t. III. Jourdain, Recherches critiques etc. p. 78 sqq. Diction. des sciences philos. in voce Arabes. Articulus est Viri Cl. Munck.

1) Buhlius, Comm. Societ. Goetting. t. XI. p. 232, quibus plane convenïunt quae a Viro Cl. Hauréau memorantur: ‘la doctrine des philosophes, dit l'historien Makrizi, causa à la Religion, parmi les muselmans, des maux plus funestes qu'on ne peut le dire. La philosophie ne servit qu'a augmenter les erreurs des hérétiques et à ajouter à leur impiété un surcroît d'impiété!’ - De Sacy, Exposé de la religion des Druses, introd. p. 22.

1) Quod egregie expressit Schmoelders l.l. 134: ‘ils 
mohammedanisèrent le système d'Aristote.’

1) Cff. Schmoelders: l.l. 140-190.

1) ‘Les êtres participent par conséquent de la realité littéralement.’ pg. 146.

1) Cf. Schmoelders l.l. pg. 205-213.

1) Pg. 207: ‘Pour m'expliquer en un mot, je dirai qu'un orthodoxe embrassant la vie coufîque restera orthodoxe dans son coûfisme, un Motazélite continuera d'être Motazelite etc.’

1) Pg. 209: ‘Quiconque, dit le Dabistân, ne reconnait pas qu'il est égal d'être Musulman où d'être Chrétien, celui-là n'est pas encore delivré de la Dualité, il ne connait pas l'Être veritable.’

2) Franco-Gallice: Identificateurs.

3) Pg. 210: ‘Tout être qui est anéanti et qui s'est entièrement separé de lui-même, entend retentir au dehors de lui cette voix et cet écho: Je suis Dieu; il a un mode d'exister durable à toujours, et n'est point sujet à périr.

1) Cf. Munck - Dict. des sciences Phil, in voce Ibn-Roschd.

2) Cf. Baconis Opus Majus p. 36-37.

3) Parmi les ouvrages que s'attribue le pretendu Chroniqueur espagnol Julianus Petri, se trouvent quelques traductions d'Averrhoës..... Le 
faussaire a été bien maladroit, car Averrhoès etait à peine né à l'epoque ou l'on fait fleurir le pseudo Julien.’ Rénan l.l. pg. 162.

1) Cette date indique sans doute le moment où les travaux de Michel arrivèrent à la connaissance du Moine anglais.

1) Apud Martenium, Thes. nov. anecd. t. IV p. 166

2) De la phil. scol. t. 1. p. 402-410.

1) Bulaeus, Hist. Univ. Paris, t. III. p. 82.

2) Petrarch. Epist. sine titulo p. 656.

1) Ordonn. des rois de France t. XVII. p. 610 Cf. Boulayt. V. p. 708.

2) De Univ. Opp. t. I. p. 851.

1) Acta s.s. Junïi t. V. p. 667 et 677. Cf. Rénan pg. 205 ubi psaecipui recensentur libri, quos contra Averrhoëm scripsit Raymundus.

1) La famille de St. Francois nécessait de produire d'ardents esprits, qui maintenaient que la réforme franciscaine n'avait pardonné tous ses résultats; que cette réforme était supérieure au pape et aux depenses de Rome.... de là ces mouvements democratiques et communistes, se rattachant presque tous à l'esprit franciscain..... De là cette longue liste de hardis penseurs, presque tous fort hostiles à la cour de Rome, que l'ordre necessa de produire.

2) Non possumus non hic laudare venustum illud: ‘on a spirituellement dit (c'est Mad. Necker je crois) qu'au bout d'une demi-heure de n'importe qu'elle dispute, personne des contendants n'a plus raison et ne sait plus ce qu'il dit; que faut-il penser quand on est au bout d'un demi-siècle? Sainte-Beuve, Port Royal p. 25.

1) Bulaeus, T. III. p. 25.

1) Vid. Tennemann, Bd. VIII. 1e Abt. p. 320.

1) Bulaeus, t. III. p. 48 qui ex Hugone, Rigordo, aliisque fontibus hausit.

1) Summa theol. p. I. q. 
III. art. 8.

1) Cf. Tenneman VIII. b. 458 sqq. ubi plurima memorantur decreta philosophiam increscentem spectantia.

1) Hauréau, pg. 384-389.

2) C'est là le fait considérable qu'il faut retenir, dixit Hauréau.

1) Cf. Th. 2 pg. 281.

2) Philosophie de la liberté, Tome second, Initio.

1) Summa, pars II.

2) Jourdain, Recherches Critiques, passim.

3) Ed. Blaise Leferon 1674.

1) Scripsit Hauréau “à propos de tout et même à propos de rien, on développe des systèmes préconçus, qu'ensuite on place, pour le besoin de la cause, sous la responsabilité du philosophe et suivant le tempérament du lecteur, qui occupe 
la chaire, le même Aristote, étudié dans les mêmes livres, est proné tour à tour comme le plus intraitable des nominalistes, ou le plus absolu des réalistes, et quelque fois encore comme le plus extravagant, des mystiques. Il faut en prendre son parti.”

1) Langii chronicon Citicense ad a. 1258.

2) Ibidem.

3) l.l. Tome second p. 24 sqq.

1) Metaphys., lib. I, tract. V, c. XV.

1) De intellectu et intelligibili T. V. p. 247, Tennemann l.l. p. 496.

1) Alberti summa theol. P. I. t. XVII.

1) Opp. t. V. p. 534.

2) Ibid. p. 535.

3) Ibidem.

1) Summa theol. P. I. t. XVII. p. 65.

1) Ibid. p. 68, 69.

1) De causis etc., p. 540.

1) De nat. et or. an. tr. 1, 2.

1) His optime conveniunt quae pulcre scripsit Imm. Berger: Geschichte der Religionsphilosophie, caet. historisch dargestellt, Berlin 1800. ‘Selbst Albert der Gr. machte sich um die Religionsfilosofie wohl grösstentheils blos dadurch verdient, dass er ihr eine für sein Zeitalter vollkomnere systematische Form gab, als sie bisher gehabt hatte. In Ansehung der Lehren selbst, beschäftigte er sich grösstentheils damit, die kirchlichen Lehren gegen die Aristotelischen, und die Aristotelischen gegen die Neuplatonischen zu vertheidigen, oder sie unter einander zu vereinigen. Dass er hierbei viel und mit vielem Scharfsinn gedacht hat, ist nicht zu verkennen. Doch dürfte wohl höchstens sein Versuch alle Eigenschaften Gottes aus dem Begriffe der nothwendigen ersten Ursache systematisch abzuleiten. einiges Verdienst der Neuheit, haben.’

1) De causis, tract. II. c. 1. S. 541.

1) De causis p. 548.

1) Cf. ibid. p. 552-555 seq. 561.

1) Vol. II. p. 228.

2) Hist. litt. t. XIX. p. 272.

1) Pulcre Bouchitté Mysticismum illum philosophum dixit: ‘faire à la spontanéité de l'intelligence une part plus large qu'a ses autres facultés.’

1) Liber III. 18. 19. 20.

1) Bonaventurae 
Opp. Tom. V. Lugd. 1668, p. 216 sqq.

1) Bonaventura, ibid. p. 218 sq.

2) ‘Daher zieht man sich, wenn die letzste Consequenz der Absoluten, im Wesen Gottes selbst gegründeten, Nothwendigkeit gezogen werden soll, in die absolute Voraussetzung der Unbegreiflichkeit Gottes zurück,’ Baur, l.l. p. 229.

1) Bonav. in Magistr. L. II. dist. XIX. art. 11. 9. 1. Cf. Tennemann, l.l. p. 541 sqq.

1) Vide supra.

1) Non possumus non laudare quae hac de re cum eleganter tum docte scripsit Vir cl. Opzoomer in oratione cui titulus est: het karakter der wetenschap.

1) Het karakter der wetenschap, caet.

1) Bulaeus T. IV. p. 204, d'Argentré, de novis erroribus T. I. p. 222.

2) Holstenii codex Regularum ed. Brockie IV. p. 114. Cf. Gieseler l.l. 355, 356.

1) Thomas: Summa theologiae. Prologus.

1) Summa Theologiae, P. I. Q. 1. art. 1.

2) Ibidem.

1) Liceat enim, veluti in transitu, hoc modo celeberrimi illius operis summam significare, quod jam supra laudavimus: Leer der Hervormde kerk, caet.

1) Summa Theol. Q. 2.

1) Hisce plane conveniunt quae scripsit: contra Gentiles 25, 6; 8. ‘Naturaliter inest omnibus hominibus desiderium cognoscendi caussas..... Nec sistit inquisitio, quousque perveniatur ad primam caussam et tunc perfecte nos scire arbitramur, quando primam caussam cognoscimus. Desiderat igitur homo naturaliter cognoscere primam causam quasi ultimum finem. Prima autem omnium causa deus est. Est igitur ultimus finis hominis cognoscere deum.’

1) Summa Theol. P. I. Q. 2. art. 3.

2) Putamus tamen immerito universe scripsisse Hauréau (Tom. II. p. 101): ‘Il n'y a pas de digressions dans ses commentaires; il suit pas à pas le texte d'Aristote, met en relief les mots significatifs de chaque phrase et les explique avec le secours d'Alexandre d'Aphrodise, de Philopon et des Arabes, mais sans jamais traiter en son nom aucune des questions qui agitent l'école.’ Quae etsi de Thoma Philosopho vera essent, tamen procul dubio non valent de Theologo.

1) Summa Theol. I. Q. 2. art. 1.

1) Ut nos dicimus: zelfbewustzijn.

1) P. I. Q. 14. art. 1. 2. 3. 4.

2) Ibid. art. 11.

1) Ibid. Q. 19. art. 3.

2) Ibid. art. 10.

1) P. I. Q. 48. art. 1.

2) Ibid. art. 2.

3) Q. 14. art. 13.

1) Ibidem.

2) Ibidem.

1) Vide supra.

1) Cf. Thilo, die Wissenschaftlichkeit der modernen speculativen Theologie, de Spinozae definïtione ‘determinatio est negatio’ egregie disputans.

1) q. 8. art. 1.

1) Apud Germanos: Identität des Subjekts und Objekts.

1) Q. 40. art. 2.

1) Q. 82. art. 1.

1) Q. 27. a. 1.

1) Haec locum Epistolae ad Hebraeos non impugnant. Ibi enim agitur de fide, qua creditur Deum mundi esse creatorem; unde tamen humanae rationis ope conficiendum est mundum non esse aeternum.

1) T. III. Quaest. XLVI-XLIX.

1) P. III. q. VIII. art. 1.

2) Ibid. art. 6.

3) XLVIII. art. 1.

4) Ibidem.

1) De generibus et speciebus ed. Cousin pg. 513, 514.

2) Καὶ αὐτὸς ἱλασμός ἐστιν περὶ τῶν ἁμαρτιῶν ἡμῶν, οὐ περὶ τῶν ἡμετέρων δὲ μόνον, ἀλλὰ ϰαὶ περὶ ὅλου τοῦ ϰόσμου.

1) Cff. tamen quae hac de re supra scripsi, de eadem doctrina apud Anselmum obvia, disputans.

1) P. III. q. 3. art. 5.

2) Q. 2. art. 7.

1) Lib. II. Sent. dist. 37. q. 2.

1) In I. sentt. dist. II. q. VII.

1) Legitur locus p. 474. Tom. II.: ‘Son esprit (Abaelardi enim) est bien l'esprit moderne à son origine. Chez Guillaume d'Ockam, c'est le même esprit s'éloignant de son origine, et n'ayant pas, toutefois, encore atteint cette periode de la vie morale et organique que l'on appelle la maturité. L'oeuvre d'Abélard a été de faire de bonne justice de toutes les chimères recommandées par les sectateurs enthousiastes du Pseudo-Denys, Guillaume a combattu les mêmes fantômes introduits de nouveau dans l'École par les 
interprètes des glosses Arabes, et a remporté sur eux une nouvelle victoire.... Guillaume d'Ockam est venu signaler ces excès (metaphysicorum enim), ces égarements, debarrasser de tous ces obstacles le chemin qui mène à la science de l'être..... et pour tout dire reformer les diverses parties de la science des choses par une sage critique de cette raison pure, dont les ambitieux écarts avaient jeté tous les esprits dans la plus déplorable confusion......’ Haec vero imprimis laudanda mihi videntur: ‘C'est donc en realité sur le sol si bien preparé par le prince des nominalistes, que François Bacon a fondé son éternel monument.’

1) Cf. I. Sentt. dist. II. q. I.


