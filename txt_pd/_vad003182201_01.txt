



Vaderlandsche Letteroefeningen 
Jaargang 1822


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1822.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Deel 2, p. 40, 295: op deze pagina's zijn koppen tussen vierkante haken toegevoegd.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING

VOOR

1822.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1822.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1822.

[deel 1, pagina 683]
REGISTER

VAN DE

BOEKBESCHOUWING.

A.

Aanmerkingen (Vrijmoedige) over het Regtsgeleerd Advijs. Amst. bij J.C. van Kesteren.	383
Aanwijzing van Uitlegkundige Schriften. IIIden D. 2de St. en IVden D. 1ste en 2de St. Amst. bij W. Brave.	280
Aikin, (Lucia) Het Leven en de Regering van Elizabeth. Iste D. Amst. bij J.C. van Kesteren.	257
Almanak. (Nederlandsche Muzen-) 1822. Rott. bij J. Immerzeel, Jun.	42
- voor het Schoone en Goede. 1822. Amst. bij G.J.A. Beijerinck.	42
- aan Bevalligheid en Deugd gewijd. 1822. Amst. bij M. Westerman.	42
- van Vernuft en Smaak. 1822. Rott. bij Mensing en van Westreenen.	43
- voor Vrouwen door Vrouwen. 1822. Rott. bij Mensing en van Westreenen.	43
- voor Verstand en Hart. 1822. Amst. bij C. Schaares.	43
- voor Reizigers. 1821-1822. Amst. bij Mortier Covens en Zoon, enz.	43
- (Antwerpsche) 1822. Antw. bij Ancelle.	84
- (Amsterdamsche) 1822. Amst. bij de Gebr. van Arum.	136
Alphonse, (L'Homme St.) De heilige Rustplaats. II Deelen. 's Hag. bij W.K. Mandemaker.	473
Antikritiek. (Van Immerzeel.)	478
- van Geysbeek's Biogr. Woordenboek. (Antwoord op de)	480


[deel 1, pagina 684]

Arlincourt, (D') Karel de Stoute. Amst. bij de Erven H. Gartman.	610
B.
Bachmann, (C.F.) Verwandtschaft der Physick und Psychologie. Utr. bey J. Altheer.	626
Baczko, (L. von) Het Klooster Vallombrosa. II Deelen. Rott. bij J. Hendriksen.	305
Ballenstedt, (J.G.J.) De nieuwe of tegenwoordige Wereld. Iste D. Amst. bij de Wed. G.A. Diederichs en Zoon.	410
Barbauld, (A.L.) Godsvereeringen voor Kinderen. Rott. bij J. Hendriksen.	524
Bastholm, (C.) Geschiedkundige Bijdragen. Leeuw. bij Steenbergen van Goor.	74
Beekhuis, (W.) Levensbijzonderheden der Apostelen. Amst. bij ten Brink en de Vries.	224
Behandeling van eenige Vragen over Gods Genade. Rott. bij N. Cornel.	659
Belzoni, (G.) Reizen in Egypte en Nubië, enz. Iste D. Gron. bij W. Wouters.	509
Bemmelen, (A. van) Leerredenen. IIde Bundel. Amst. bij W. Brave, enz.	496
Bergen, (H.C.) Onderwijs in de Christ. Geloofs- en Zedeleer. Tweede Druk. Amst. bij W. van Vliet.	533
Beschouwing van den Oorlog tusschen de Grieken en Turken. Amst. bij J.C. van Kesteren.	282
Betoog, (Geschiedkundig) rakende de Symbolische Boeken. Dordr. bij Blussé en van Braam.	398
Bilderdijk, (W.) Taal- en Dichtkundige Verscheidenheden. Iste D. Rott. bij J. Immerzeel, Jun.	27
- Sprokkelingen. Rott. bij J. Immerzeel, Jun.	424
Blanchard, (P.) Reisje rondom de Wereld. Rott. bij J. Immerzeel, Jun.	134
Borger, (E.A.) Aanmerkingen over het Evangelie van Joannes. 's Hag. bij de Wed. J. Allart en Comp.	93
- Leerredenen. IIde D. 's Hag. bij de Wed. J. Allart en Comp.	181


[deel 1, pagina 685]

Boxman, (A.) Proeve. Gorinch. bij J. Noorduyn.	91
Boymans, (J.A.) Le Garde d'honneur. Bruxelles, chez Weissenbruch.	585
Brieven (Zestal) tusschen de Evangelisch-Lutherschen en de Herstelde Evangelisch-Lutherschen.	437
Brink, (A.) De Schriften van Salomo. Leeuw. bij J.W. Brouwer.	394
Brouwer, (P. van Limburg) Commentatio. Lugd. Bat.	63
Bruining, (G.) Aardrijkskundig Woordenboek. Iste D. Rott. bij Arbon en Krap.	110
Buchner, (W.F.) Geneeskundig Handboek. Iste Deel. Amst. bij B.J. Berntrop.	321
- (Tweede Verslag.)	360
- (Derde of laatste Verslag.)	402
Bijlage, enz. (Noodzakelijke) Amst. bij H.C. Brouwer.	553
C.
Camperi (P.) Diatribe. Traj. ad Rhen.	64
Cantate.	91
Cappelle, (J.P. van) Bijdragen tot de Wetenschappen, enz. Amst. bij J. van der Hey.	288
Chauveau Lagarde, Regtsgeleerd Advijs in de zaak van Menu. Amst. bij J.C. van Kesteren.	307
Christemeijer, (J.B.) Verscheidenheden. Amst. bij J.C. van Kesteren.	677
Christina. Rott. bij Mensing en van Westreenen.	680
Clarke, (E.D.) Reis door Rusland en Tartarije. II Deelen. Haarl. bij de Erven F. Bohn.	465
Clarkson, (T.) Kreet der Afrikanen, enz. Amst. bij C.A. Spin.	548
Clignett, (J.A.) Bijdragen tot de oude Nederlandsche Letterkunde. 's Hag. bij de Erven J. Thierry en C. Mensing en Zoon.	461
Costa, (I. da) Prometheus van Eschylus. Amst. bij P. den Hengst en Zoon.	171
- Poëzij. IIde D. Leyd. bij L. Herdingh en Zoon.	642
Cramer, (A.) Mijne Herinneringen uit Duitschland en Braband. Amst. bij J.C. van Kesteren.	512
Crane, (J.G. de) Oratio. Gron. apud J. Oomkens.	10


[deel 1, pagina 686]

D.
Dam, (J. van) Gedichten. Haarl. bij de Wed. A. Loosjes, Pz.	513
Delprat, (G.M.) Voortgang der Boekdrukkunst in de XVde en XVIde Eeuw. Utr. bij J. Altheer.	19
Dichtstukken, bekroond door het Kon. Genootschap te Antwerpen. Antw. bij Ancelle.	84
Diergaarde. (De kleine) Devent. bij A.J. van den Sigtenhorst.	48
Dubois, (J.) Beschrijving van het Indische Volk. III Deelen. Dordr. bij Blussé en van Braam.	164
- (Tweede Verslag.)	205
E.
Ebenthal. Tooneelspel. 's Hag. bij C. van Greeven.	566
Eckartshausen, (K. von) De Godsdienst. Leyd. bij J.W. van Leeuwen.	525
Ehrenberg, (F.) De Liefde. II Deelen. Amst. bij J. van der Hey.	104
Ewald, (J.L.) Christelijke Overdenkingen. II Deelen. Amst. bij J. van der Hey.	1
- Bestemming des Huisselijken Levens. Gron. bij W. van Boekeren.	1
- Bijbelsche Geschiedenis. Amst. bij J. van der Hey.	1
- Gedachten enz. van een' Christen. II Deelen. Gron. bij W. van Boekeren.	1
- Jezus verschijning op den weg naar Emmaus. Dordr. bij Blussé en van Braam.	60
F.
Feith, (R.) De Eenzaamheid en de Wereld. Haarl. bij de Erven F. Bohn.	33
Fokke, Sz. (A.) Boertige Reis door Europa. VII Deelen. Amst. bij F. Kaal, Jz.	268
Forbin, (De) Reis naar de Levant. Haarl. bij de Wed. A. Loosjes, Pz.	666
Forster, (J.) Aanspraak aan de Volken van Europa, enz. Amst. bij C.A. Spin.	548


[deel 1, pagina 687]

Friederich, (G.) Heliodoor. Amst. bij de Wed. G.A. Diederichs en Zoon.	232
G.
Galerij van Boosdoeners. Amst. bij J.C. van Kesteren.	134
- van beroemde Mannen en Vrouwen in Nederland. Amst. bij P. den Hengst en Zoon.	474
Gebeden, enz. (Katholijke) voor het Vrouwelijk Geslacht. Utr. bij G. Banning, enz.	278
Gedachten van Jean Paul. II Deelen. Rott. bij J. Immerzeel, Jun.	517
Genabeth, (P. van) Redevoering over de Nederlandsche Taal. Rott. bij J. Immerzeel, Jun.	373
Genlis, (Mevr. de) De Battuécas. II Deelen. Zaltb. bij J. Noman.	219
- Flora. Amst. bij de Erven H. Gartman.	523
Gersdorf, (Wilhelmine van) Brieven over de Opvoeding. Breda, bij W. van Bergen en Comp.	675
Gesprekken over de nieuwe Maten en Gewigten. Middelb. bij S. van Benthem.	382
Geysbeek, (P.G. Witsen) De kleine Zimmerman. Iste D. Amst. bij G. Portielje.	135
- Epigrammatische Anthologie. Amst. bij Geysbeek en Zoon.	173
- Biographisch Woordenboek der Nederd. Dichters. Iste D. Amst. bij C.L. Schleijer.	326
Glatz, (J.) Zedeboekje. Rott. bij J. Hendriksen.	682
Grammatica Latina. Pars III. Zutph. apud H.C.A. Thieme.	652
Gratama, (S. Redevoering over het Staatswezen, enz. Gron. bij J. Oomkens.	497
Greve, (E.H.) Sterre- en Weêrkundige Berigten voor 1822. Amst. bij G. van Dyk.	43
Griekenland en Engeland staatkundig beschouwd. Devent. bij J. van den Sigtenhorst.	282
H.
Hacker, (J.G.A.) Bepeinzingen over het Avondmaal. Fran. bij G. IJpma.	354
Hamelsveld, (IJ. van) Kortbegrip der Alg. Gesch. Tweede Druk. Haarl. bij de Erven F. Bohn.	117
Hazelhoff, (A.) Tijdkorter voor 1822. Gron. bij A. Hazelhoff.	43


[deel 1, pagina 688]

Hazelhoff, (A.) Groningen belegerd en verlost. Gron. bij A. Hazelhoff.	567
Heeren, (A.H.L.) Tiberius en Cajus Gracchus. Leeuw. bij Steenbergen van Goor.	169
- Carthago. Amst. bij de Erven H. Gartman.	332
Hengel, (W.A. van) Leerredenen. Amst. bij J. van der Hey.	54
Hentzepeter, (H.) Eerste en laatste Tooneelen der Wereld, enz. 's Hag. bij C. van Greeven.	624
Heringa, Eliza'sz. (J.) Kerkelijke Raadgever, enz. IIde St. Utr. bij J.G. van Terveen, enz.	189
Herinneringen (Mijne) van Gouda. 's Hag. bij de Erven J. Thierry en C. Mensing en Zoon.	216
Heusde, (P.W. van) C.W. de Rhoer gekenschetst. Utr. bij J. Altheer.	536
Heyningen, (H. van) Bijbeloefening over de Romeinen. 's Hag. bij de Wed. J. Allart en Comp.	569
Hoekstra, (F.) Geschiedenis der Apostelen. Harl. bij M. van der Plaats.	178
Holbein, (F. van) Klaartje en Jakob. Amst. bij J.C. van Kesteren.	612
Hope, (T.) Anastasius. Iste D. Leeuw. bij Steenbergen van Goor.	417
Huber, (J.J.) Gelijkenissen van Isidoor. Gron. bij W. van Boekeren.	358
I en J.
Iffland, (W.A.) Schuldbesef. Tooneelspel. Rott. bij A. May van Vollenhoven.	565
J. (T.R.) Brieven over Palestina, enz. Dordr. bij Blussé en van Braam.	470
Jacobs, (F.) De beide Maria's. Fran. bij G. IJpma.	267
- Nalatenschap van Rosalie van Alban. Haarl. bij de Erven F. Bohn.	431
Jeugd (De) de Kiem van het volgend Leven. Haarl. bij de Wed. A. Loosjes, Pz.	476
Joliffe, (T.R.) Reis in Palestina, enz. Iste D. Amst. bij G. Portielje.	470
- IIde D.	607
Julian, (De) Het Leven van Napoleon, enz. Rott. bij J. Hendriksen.	589
K.
Kaartspelen (Het) gemakkelijk gemaakt, enz. Tweede Druk. Amst. bij J.C. van Kesteren.	522


[deel 1, pagina 689]

Kasteele, (J.C. van de) Het 's Gravenhaagsche Bosch. Dichtstuk. 's Hag. en Amst. bij de Gebr. van Cleef.	555
Kinderreizen. Devent. bij A.J. van den Sigtenhorst.	48
Kindervreugd. Amst. bij J.C. van Kesteren.	477
Kinker, (J.) Gedichten. IIIde D. Amst. bij J. van der Hey.	210
Kirckhoff, (J.R.L. von) Verhandeling over den Geneeskundigen Dienst. Utr. bij J. van Schoonhoven.	664
Klijn, (B.) Gedichten. IIde D. Amst. bij J. van der Hey.	123
Koning, (J.) Bijdragen tot de Geschiedenis der Boekdrukkunst. II Stukken. Haarl. bij de Wed. A. Loosjes, Pz.	18
Kooy, (W.M.) Lijkrede. Leyd. bij A. van Benten.	319
Kotzebue, (O. von) Ontdekkingsreis in de Zuidzee, enz. Iste en IIde D. Amst. bij J. van der Hey.	636
L.
Langbein, (A.F.E.) Bruidegomsreis van Magister Simpel, enz. Haarl. bij de Wed. A. Loosjes, Pz.	656
Langsdorff, (G.H. van) Reis rondom de Wereld. IIIde en IVde D. Amst. bij J.C. van Kesteren.	636
Leithold, (T. von) Mijn Uitstap naar Brazilië. Amst. bij J.C. van Kesteren.	668
Letterkransje voor de Nederl. Jeugd. Rott. bij Mensing en van Westreenen.	348
Letterspiegel voor Meisjes. Haarl. bij de Wed. A. Loosjes, Pz.	568
Linden, (J. van der) Leerredenen. Gron. bij W. van Boekeren.	230
Llorente, (J.A.) Oordeelk. Gesch. der Spaansche Inquisitie. Iste D. Amst. bij J.C. Sepp en Zoon, enz.	503
Lofrede op Frans Naerebout. Goes, bij F. Kleeuwkens.	218
Löhr, (J.A.C.) Het Huisgezin van Oswald. Iste en IIde D. Amst. bij C. Schaares.	180
- De kleine Andries. Amst. bij G. Portielje.	477
Londen, Amsterdam en Parijs. Amst. bij G. Porticlje.	79
Loveday, (D.) Request aan de Kamer der Pairs. Haarl. bij de Wed. A. Loosjes, Pz.	200
Lulofs, (B.H.) Een paar Dichtregelen. Gron. bij J. Oomkens.	311
- Avondmijmering. Dichtstuk. Gron. bij J. Oomkens.	673


[deel 1, pagina 690]

M.
Magendie, (F.) Onderzoek over Graveel- en Steenziekte. Rott. bij J. Hendriksen.	66
- Voorschrift tot bereiding van nieuwe Geneesmiddelen, enz. Amst. bij L. van Es.	540
Maximiliaan, Reize naar Brazilië. Iste D. Gron. bij W. van Boekeren.	590
Mebius, (T.E.) Jezus leeft, en wij zullen leven! Leeuw. bij J.W. Brouwer.	276
Meerten, (A.B. van) geb. Schilperoort, Reis door het Koningrijk der Nederlanden. Iste D. Amst. bij Schalolekamp en van de Grampel.	260
- Gids voor jonge Lieden. Amst. bij G.J.A. Beijerinck.	262
Meiners, (C.) Letterkundige Handleiding. Leyd. bij A. van Benten.	608
Mensch (De) aan het Hof en in het Burgerlijke Leven. 's Hag. bij W.K. Mandemaker.	222
Mnemosyne. VII, VIII, IX en Xde St. Dordr. bij Blussé en van Braam.	156
- Tweede Verslag.	249
Montolieu, (Mevr. de) De Kasteelen in Zwitserland. Amst. bij J.C. van Kesteren.	176
Morgan, (Lady) Frankrijk en de Franschen. II Deelen. Leeuw. bij Steenbergen van Goor.	336
Mosche, (G.C.B.) Leerredenen. Iste en IIde D. Amst. bij ten Brink en de Vries.	137
Muller, (C.) Reis door Griekenland, enz. Haarl. bij de Erven F. Bohn.	295
- (J. von) Algemeene Geschiedenis. Iste D. Haarl. bij de Erven F. Bohn.	151
- (J.G.) Het Geloof der Christenen. II, III en IVde D. Gron. bij W. Zuidema.	349
Muntinghe, (H.) Leerrede. Gron. bij J. Oomkens.	96
Muslin, (D.) Handleiding tot den Catechismus. Zwolle, bij J.L. Zeehuizen.	618
N.
Natuurkenner. (De kleine) Devent. bij A.J. van den Sigtenhorst.	48
Nicholas, (J.L.) Reis naar Nieuw-Zeeland. Iste D. Rott. bij Arbon on Krap.	421
Niemeijer, (A.H.) Waarnemingen op Reizen. Iste D. Haarl. bij de Wed. A. Loosjes, Pz.	119
Nieuwenhuis, (G.) Woordenboek van Kunsten en Wetenschappen. IIde D. Zutph. bij H.C.A. Thieme.	456


[deel 1, pagina 691]

Normand, (M.A. le) Gedenkschriften van Josephine, III Deelen. Amst. bij de Erven H. Gartman.	241
O.
Ockerse, (W.A.) Lijkrede aan het Graf van Napoleon. Amst. bij J. van der Hey.	32
- en A. Kleyn, geb. Ockerse, Gedenkzuil op het Graf van J. Bellamy. Haarl. bij de Wed. A. Loosjes, Pz.	599
Onderzoek naar het Leerstuk der Drieëenheid. Amst. bij de Wed. G.A. Diederichs en Zoon.	492
Onsenoort, (A.G. van) De operative Heelkunde. Iste D. Amst. bij C.G. Sulpke.	451
Oosterlinge. (De schoone) Rott. bij Mensing en van Westreenen.	103
Overzigt (Kort) der Gebeurtenissen in Staats-Braband, enz. Dordr. bij Blussé en van Braam.	545
P.
Palm, (J.H. van der) Bijbel voor de Jeugd. Xde St. Leyd. bij D. du Mortier en Zoon.	225
- XIde St.	613
Palmer, (J.) Dagverhaal eener Reize in Noord-Amerika, enz. Haarl. bij de Erven F. Bohn.	300
Pareau, (J.H.) Institutio Interpretis V.T. Traj. ad Rhen. apud J. Altheer.	481
Parnajon, (Von Perrijn) Leven van een' Wereldburger. II Deelen. Amst. bij J.C. van Kesteren.	304
Pellecom, (A.N. van) Hulde aan mijne Echtgenoote. Breda, bij W. van Bergen en Comp.	357
Pépé, (G.) Verhaal der Gebeurtenissen te Napels. Amst. bij J.C. van Kesteren.	197
Pescheck, (C.A.) Jezus en de Vrouwen. Amst. bij J. van der Hey.	99
Poppe, (J.H.M.) De Tooverkunst en Goochelarij, enz. Gorinch. bij J. Noorduyn.	522
Potter, (Anna Maria) De Hongaarsche Broeders. II Deelen. Z. Boemel, bij J. Noman.	433
Pradt, (M. de) Griekenland. 's Hag. bij W.K. Mandemaker.	557
Proeve van beoordeelende Tooneeldichtkunde, enz. Amst. bij J.C. Sepp en Zoon.	379
- van Antwoord op eene Prijsvraag. Amersf. bij B. Blankenberg.	662
Pruimers, (J.C.) Rijmen. Amst. bij J. van der Hey.	128
R.
Radcliffe, (Anna) De Italiaan. II Deelen. Amst. bij J.C. van Kesteren.	221


[deel 1, pagina 692]

Reddingius, (G. Benthem) Wat moet de regelmaat van ons Geloof zijn? Gron. bij W. Zuidema.	8
Redevoeringen (Kerkelijke) voor het Synode der Herv. Kerk. Dordr. bij Blussé en Braam.	94
Reinhard, (F.V.) Christelijk Huisboek. II Deelen. Leyd. bij A. en J. Honkoop.	657
Richter, (J.A.L.) Het Christendom, enz. Nijm. bij G.J. van Goor en Zoon.	274
Rodenburg, (R.) Vijftal Leerredenen. Sneek, bij F.W.V.B. Smallenburg.	578
Roemer, (J.) Bij het Graf van Schotsman. Leyd. bij J.W. Dauw Lem.	347
- Jezus Christus voor het Sanhedrin. Dordr. bij Blussé en van Braam.	446
Roll, (J.M.L.) Vijftigjarig bestaan van het Luthersche Weeshuis, enz. Amst. bij ten Brink en de Vries.	130
Roovers (De) in de Latro-Rotsen. Utr. bij J. van Schoonhoven.	434
Rosenmuller, (E.F.K.) De Oosterlingen. IIde D. Gron. bij W. van Boekeren.	318
- IIIde D.	471
Rosenthal, (F.) Handboek der Heelkundige Ontleedkunde. Amst. bij C.G. Sulpke.	11
Roy, (J.J. le) Het Menschelijk Kenvermogen. Dordr. bij Blussé en van Braam.	313
- (C.H. a) Waarnemingen over het Sulfas de Quinine, enz. Amst. bij Pieper en Ipenbuur.	584
Rust, (J.N.) De Egyptische Oogöntsteking. Amst. bij L. van Es.	191
- Tweede Verslag.	235
- Het Zamenstel der Gewrichten. Amst. bij L. van Es.	281
Rykdom en Ondeugd, enz. Amst. bij G.J.A. Beijerinck.	372
S.

Samaritaan. (De barmhartige) Rott. bij Mensing en van Westreenen.	682
Sancho, of de Spreukenminnaar. Midd. bij de Gebr. Abrahams.	534
Schaduwtrekken der Betrekkingen van beide Geslachten, enz. Gron. bij J. Römelingh.	561
Scheltema, (J.) Rusland en de Nederlanden. IIIde en IVde D. Amst. bij de Wed. H. Gartman.	13
Scheltz, (A.) Proeve over de oude Talen, enz. Gron. bij W. van Boekeren.	671


[deel 1, pagina 693]

Siebold, (E. von) Handboek. Isten D. 1ste St. Amst. bij C.L. Schleijer.	109
Smits, Jz. (J.) Verhandeling over de Inbraak van den Zuidhollandschen Waard, enz. Dordr. bij Blussé en van Braam.	631
Soirées (Les) du Chateau. Leid. chez D. du Mortier et Fils, &c.	478
Spiegel der Jeugd. Tweede Druk. Amst. bij C. Schaares.	681
Starck, (J.C.) Leerboek der Heelkundige Verbanden. III Deelen. Amst. bij C.G. Sulpke.	107
Stratingh, Ez. (S.) Scheik. Handb. voor Essaijeurs, enz. Gron. bij J. Oomkens.	498
Strauss, (F.) Helon's Bedevaart. IIde D. Amst. bij J. van der Hey.	190
Stuart, (M.) Vaderlandsche Historie. Iste D. Amst. bij E. Maaskamp.	67
Studentenzangen. Leyd. bij L. Herdingh en Zoon, enz.	376
Stukken, betrekkelijk de Afzetting van Do. Malan, enz. Leyd. bij de Wed. D. du Saar.	573
Swinderen, (T. van) Almanak der Akademie van Groningen. 1822. Gron. bij J. Oomkens.	43
- Ontwerp. Gron. bij J. Oomkens.	609
T.
Taylor, (Johanna) De zucht om te schitteren. Haarl. bij J.L. Augustini.	384
Teutem, (F. van) Leerredenen over den Kinderdoop. Utr. bij O.J. van Paddenburg, enz.	140
Thorbecke, (J.R.) Commentatio. Lugd. Bat.	65
Thys, (I.) Verhandeling over onze Nederduytsche Tael. Antw. bij J.C. Roosen.	84
Tollens, Cz. (H.) Gedichten. Vierde Druk. II Deeltjes. Rott. bij J. Immerzeel, Jun.	340
- Nieuwe Gedichten. Iste D. Rott. bij J. Immerzeel, Jun.	342
U.
Uilkens, (J.A.) Almanak. 1822. Gron. bij J. Oomkens.	43
V.
Venturini, (C.) Geschiedenis van Spanje. Iste D. Amst. bij Visser en Comp.	293
Vereeniging (Over de) der Protestanten in de Nederlanden. 's Hag. bij de Wed. J. Allart en Comp.	385
Verhandeling over eene schriftelijke Voordragt, enz. 's Hag. bij de Gebr. Langenhuysen.	472
Verhandelingen (Nieuwe) van het Haagsch Genootschap, voor 1819. (Vervolg van No. XIV des vorigen Jaars.) 's Hag. bij de Erven J. Thierry en C. Mensing en Zoon.	49


[deel 1, pagina 694]

Verhandelingen (Nieuwe) van het Haagsch Genootschap, voor 1820.	269
- van de Haarl. Maatsch. IIIden D. 2de St. Haarl. bij de Wed. A. Loosjes, Pz.	61
- (Nieuwe) van het Zeeuwsch Genootschap. IVden D. 1ste St. Middelb. bij S. van Benthem.	91
- (Nieuwe) van het Legaat van Monnikhoff. IIIde D. Amst. bij L. van Es.	538
Verslag wegens de R.C. Geestelijken in Vlaanderen. Amst. bij J.C. van Kesteren.	429
Verwijs, (A.) Christelijk Maandschrift voor 1820. Gron. bij R.J. Schierbeek.	132
Visser, (H.W.C.A.) Redevoering. Zutph. bij H.C.A. Thieme.	449
Vogel, (J.T.) De Kalkoen. Blijspel. Rott. bij A. May van Vollenhoven.	611
Vorstman, (J.C.) Drietal Leerred. Rott. bij M. Wijt.	96
Voss, (J. von) Verhalen voor Jongelingen. Amst. bij J.F.G. Gampert.	436
- De Schijndoode. Blijspel. Rott. bij A. May van Vollenhoven.	611
Vrolik, (W.) Specimen. Traj. ad Rhen. apud O.J. van Paddenburg.	581
W.
Weisse, (T.) Verhandeling. Amst. bij G.J.A. Beijerinck.	175
Wendt, (J.) De Venerische Ziekte, enz. Rott. bij J. Hendriksen.	148
Willemier, (D.) Chrestomathia Graeca N.F. Pars I. Bredae.	653
Winckel, (C.P.) Gedenkstuk. Rott. bij J. van Baalen.	147
Woude, (P.J. van der) Vijf Leerredenen over Rom. IX. Heerenv. bij F. Hessel.	145
Wuyster, (G.) Die heb ik ook gelezen, enz. Iste Aflev. Breda, bij W. van Bergen en Comp.	553
Wyk, (J. van) Aardrijkskundig Woordenboek. Iste D. Dordr. bij J. de Vos en Comp., enz.	110
Wys, J.C. Zoon, (J.) Leerrede. Schied. bij G.W. van Hemsdaal.	231
Wyttenbachii (D.) Opuscula. Tom I et II. Lugd. Bat. apud S. et J. Luchtmans.	82
Z.
Zande, (J.B. van den) Overweging van de Ziekte der Kraamvrouwen, enz. Antw. bij Ancelle.	578
Zimmerman, (J.D.) Uitzigten bij den Herbouw onzes Tempels. Amst. bij G.J.A. Beijerinck.	576
Zimmermann, (E.A.W. von) De Aarde en hare Bewoners. VIIIste D. Haarl. bij de Erven F. Bohn.	368
- IXde D.	541


[deel 2, pagina I]
MENGELWERK,

VOOR

1822.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1822.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1822.

[deel 2, pagina V]
INHOUD

VAN HET

MENGELWERK.

Redevoering, over de Stelling van herder, dat de Mensch een Middelwezen is onder de Dieren dezer Aarde. Door j. van der hoeven, Phil. Nat. Cand. te Leyden.	1
Het Leven en de Wandelingen van Meester maarten vroeg. - VI. Zondagsche Overdenkingen.	13
Loevestein. Getrokken uit mijn Dagverhaal. Door w.h. warnsinck, bz.	18
Iets, aangaande dirk rafelszoon kamphuysen. Medegedeeld door Mr. j. scheltema.	26
Merkwaardige Trek uit het Testament van Keizer karel den V.	27
Karaktertrek der Engelschen.	28
Vreemde soort van gedwongene Ligting.	29
Zeldzame en hagchelijke Ontmoeting uit den laatsten Oorlog in Spanje.	30
Heldhaftige Dood eener Nieuw-Grieksche Vrouwe.	35
Verhaal van de noodlottige Schipbreuk der Engelsche Paketboot, Graaf Moira, op den 8sten Augustus 1821.	36
Aan de Grieken, in 1821. Door n.g. van kampen. Dichtstuk.	40
Maria. Door w.h. warnsinck, bz. Romance. Op eene ware Geheurtenis (zie Dordrechtsche Courant van 27 Sept. ll.) gegrond.	43
Aan het einde des Jaars. Dichtstukje.	47
Verhandeling, over den invloed der Kruistogten op den Handel van Europa. Door den Eerw. g.f. sartorius, Leeraar der Evangelisch-Luthersche Gemeente te Amsterdam.	49
Gedachten, over de oorzaken der verschillende denkwijze onder de Geneesheeren. Door h. dühring, Med. Doct. te Amsterdam.	64
Invallende Gedachten, over de Politie der Letterkundige Wereld.	75
De Medeminnares van zichzelve. Een Verhaal van guntram.	78


[deel 2, pagina VI]

Frans naerebout. Door s. rondeau, jun. Romance.	88
De lieve Lachjes. Door h. van loghem. Dichtstukje.	95
Het Sint Nikolaas-feest. Aan mijne Kinderen. Dichtstukje.	96
Grafschrift op Ds. n. schotsman.	99
Heldenmoed. } Anekdoten.	99
Wij zullen zien! } Anekdoten.	100
Ongemeen Gunstbetoon. } Anekdoten.	100
Grappig Misverstand. } Anekdoten.	100
Naïve Onnoozelheid. } Anekdoten.	100
Gedachten, over de oorzaken der verschillende denkwijze onder de Geneesheeren. (Vervolg en slot van bl. 74.)	101
Het Leven en de Wandelingen van Meester maarten vroeg. - VII. Over den Geest des Tijds.	110
Verdediging der gewezene Nederlandsche Republiek, en harer groote Mannen.	118
Nieuw Alphabet van en voor den Opmerker. (Letter A.)	132
De Medeminnares van zichzelve. Een Verhaal. (Vervolg van bl. 88.)	135
De Patiënt zoo als er meer zijn.	148
Lochem behouden, in 1590. Door a.c.w. staring. Dichtstukje.	149
Op den vroegtijdigen Dood van de jeugdige Dichteres, johanna constantia cleve.	152
David en salomo onderling vergeleken. Redevoering. Door den Eerw. n. swart, Leeraar der Remonstrantsch-Gereformeerde Gemeente te Amsterdam.	153
Het Leven en de Wandelingen van Meester maarten vroeg. - VIII. De Hypochondrist.	166
Iets, over de wording der Muggen.	169
Wegrooving van een Amerikaansch Huisgezin, in den nieuwen Staat van Missouri, door de Wilden.	174
Bedevaart naar het Graf van willem I, ten Jare 1812. Door w.h. warnsinck, bz.	180
De Begrafenis van louize. Door w.h. warnsinck, bz. Dichtstukje.	185
De Medeminnares van zichzelve. (Vervolg van bl. 148.)	188
De Pantoffel-parade. Door j.w. ijntema. Dichtstukje.	195
Zijn er zoo meer Steden? } Puntdichten.	199
Het is te grof! } Puntdichten.	199
Drie Wonderen. } Anekdoten.	199
Geleerde Drift. } Anekdoten.	200
De Officier en de Pachter. } Anekdoten.	200
Over de Menschelijke Kwakzalverij, bijzonder zigtbaar in Godsdienstige, Wijsgeerige, en vooral Letterkundige Uithangborden. Eene Voorlezing.	201


[deel 2, pagina VII]

Waarnemingen, betreffende de Hydrops activus of calidus, in hare onderscheidene soorten. Door j.h.w. muys van de moer, Med. Doctor te Sliedrecht.	212
De Burg van Rhodus.	216
Bezoek in eene Steenkoolmijn te Charleroy, den 4 December 1821.	221
Nieuw Alphabet van en voor den Opmerker. (Letter B.)	226
Wandeling over het Kerkhof van Pater Lachaise, bij Parijs. Door k. van belmont.	228
De Medeminnares van zichzelve. (Vervolg en slot van bl. 195.)	234
Lauwerkrans voor wattier-ziesenis. Ter gelegenheid der Voorstelling van Athalia, op den Amsterdamschen Stads-Schouwburg, den 28 Februarij 1822.	240
Bij de Vertooning der Thirsa van r. feith, den 16 Januarij 1822, te Schoonhoven.	247
Filozofie en Natuur.	248
Bij het Graf van mijne onvergetelijke Echtgenoote, Vrouwe johanna geertrui zegerius. Door den Eerw. a.n. van pellecom.	248
Verhandeling, over de uitwerking der Christelijke Zedeleer, ter veredeling des Menschdoms. Door c. enklaar, te Nijmegen.	249
Waarnemingen, betreffende de Hydrops activus of calidus, in hare onderscheidene soorten. (Vervolg van bl. 216.)	266
Het Leven en de Wandelingen van Meester maarten vroeg. - IX. Het zieke Kind.	271
Herinnering aan joan en cornelis de witt. Door w.h. warnsinck, bz.	275
Gedachten van den Leerling van Meester maarten vroeg, over den vermaarden Wonderdokter wessel van der lee, bij den aanvang van het tweeëntwintigste Jaar der Negentiende Eeuw.	281
Nieuw Alphabet van en voor den Opmerker. (Letter B ten einde.)	287
De Papillotte. Een Geval uit het Lijfstraffelijk Regt.	289
Aan de Belasteraars onzer Voorvaderen. } Dichtslukjes.	291
Aan Leyden. } Dichtslukjes.	295
De dankbare Zeug.	297
Antikritiek.	297
Nieuwe Uitvinding voor Blinden.	298
Geestelijk Goochelspel. { Auckdoten.	298
De Hertog van orleans beschaamd. { Auckdoten.	299
Despotismus. { Auckdoten.	299


[deel 2, pagina VIII]

De Minister en de Officier. } Anekdoten.	299
Werking der Schilderkunst. } Anekdoten.	300
De Geheimschrijver en de Kamerdienaar. } Anekdoten.	300
Vinnige Zet. } Anekdoten.	300
De geestelijke Boedelredder. Puntdicht.	300
Verhandeling, over de dichterlijke schoonheden van het Boek van habakuk. Door den Eerw. abm. des amorie van der hoeven, Leeraar der Remonstrantsch-Gereformeerde Gemeente te Rotterdam.	301
Berigten omtrent de nieuwe Inrigting van de Zwavelbron en Baden te Bentheim. Door den Hoogleeraar e.j. thomassen a thuessink, te Groningen.	321
Het Leven en de Wandelingen van Meester maarten vroeg. - X. Professor sic.	327
Over de Vrouw in ongehuwden staat.	331
Nieuw Alphabet van en voor den Opmerker. (Letter C.D.)	336
Een edelmoedig Bedrijf uit de nieuwste Geschiedenis. Door f.v. schiller.	337
Het gemaskerde Bal. Een Tooneel uit de Engelsche Groote Wereld.	340
Anekdoten van leidenfrost en jung-stilling. Door den Eerw. j.g.c. kalckhoff, Predikant te Laren, bij Zutphen.	347
Naïf Antwoord van eenen Boer.	349
De Kooldrager en de Dieven. Eene dichtmalige Vertelling. Door j.w. ijntema.	350
Redevoering, over de Goddelijke Opvoeding des Menschelijken Geslachts. Door den Heer c. pruys van der hoeven, te Rotterdam.	353
Waarnemingen, betreffende de Hydrops activus of calidus, in hare onderscheidene soorten. (Vervolg en slot van bl. 270.)	373
Scheikundige Droom. Eene Voorlezing in het Natuuren Scheikundig Genootschap te Groningen.	378
Herinneringen uit het jeugdige Leven van carolina van brunswijk wolfenbuttel, Koningin van Engeland; door eenen Tijdgenoot.	386
Nieuw Alphabet van en voor den Opmerker. (Letter D ten einde.)	390
De Opstand in Zuid-Amerika. Door v.K. Dichtstukje.	392
Het Haagsche Bosch. Door a.w. engelen, J.U.S. te Groningen. Dichtstukje.	397
Oordeel van frederik den grooten over het Nibelungen-lied.	400
Ninon de l'enclos. - Jean racine.	400


[deel 2, pagina IX]

Buiten den Godsdienst bestaat er geen verband tusschen Deugd en Geluk. Voorgelezen, in de Maatschappij felix meritis, door den Eerw. n. swart.	401
Nadere Berigten omtrent de nieuwe Inrigting van de Zwavelbron en Baden te Bentheim. Door den Hoogleeraar e.j. thomassen a thuessink, te Groningen.	419
Vlugtige Beschouwing van den staat der Geneeskunde bij den aanvang van het Jaar 1822. Door c.w. hufeland.	422
Scheikundige Droom. (Vervolg en slot van bl. 385.)	426
Eene kleine Bijdrage tot de Vriesche Taal. Door den Eerw. r. posthumus, Predikant te Waaxens en Brantgum.	436
Aan eene verwelkte Bloem. Door c. looijen. Dichtstukje.	442
Mijne Minnares. Door j.w. ijntema. Dichtstukje.	444
Grootmoedigheid.	447
Rouge et Noir.	447
De Engelschman in den Schouwburg te Parijs. Eene ware Anekdote.	448
Beschaamde Snorkerij.	448
Iets over Slavernij, en derzelver zoogenoemde algemeene Afschaffing door sommige Vorsten. Door den Eerw. adr. stolker, te Rotterdam.	449
Voorschrift ter bereiding van de Cinchonine en Sulphas Cinchonin. Door a.w. krafft, te Groningen.	461
Berigt wegens eenen onlangs uit Hayti (St. Domingo) te Weenen aangekomen' levenden Krokodil.	464
Over sommige Vergiften der Westersche Amerikaansche Eilanden, en de voortbrenging van zekere Geneesmiddelen daartegen, in die zelfde streken aan te treffen.	468
Beschrijving van het Gehoor eens Britschen Afgezants bij den Turkschen Keizer.	476
Nieuw Alphabet van en voor den Opmerker. (Letter E.F.)	480
Bezoek, afgelegd bij het Graf van gustaaf adolf, Koning van Zweden.	482
Heldhaftige Getrouwheid van eenen Bergschot.	483
Zeldzame soort van Onzekerheid.	485
Over de Gewoonte van Schootdieren te houden.	486
Kluchtig Voorval, der Baronesse d'outreville bejegend.	493
De Kleinzoon. Door h. van loghem. Dichtstukje.	494
Aan Cynthia. Naar propertius. Dichtstukje.	496
De Vereeniging van Gevoel en Rede noodzakelijk tot 's Menschen Volmaking en Geluk.	497


[deel 2, pagina X]

Waarneming van een' levenden Draadworm in een' grooten groenen Sprinkhaan, waargenomen aan de Baden van St. Gervais, digt bij den Mont-Blanc.	510
Ontzettend Ongeval eens Stoomschips op het Meer Champlain in Amerika.	513
Brieven uit en over Sicilië.	515
Ontwikkeling der Gronden van mijn Gevoelen nopens een paar Regels uit giisbert japiks, voorkomende in eene Redevoering van den Hooggel. r. koopmans over dien Dichter. Door j. hiddes halbertsma, Leeraar bij de Doopsgezinde Gemeente te Deventer.	526
Oordeelt niet!	534
Nieuw Alphabet van en voor den Opmerker. (Letter F.G.)	541
Thomas. Zedelijk Verhaal.	543
Britsche Trots.	551
Gevat Wederwoord.	552
De Geneesheer zimmermann en frederik de groote.	552
Dubbelzinnig Compliment.	552
Verhandeling, over de Nuttigheid van den Koophandel, en deszelfs heilzamen Invloed op de Beschaving. Door a.j. kronenberg, Predlkant der Waalsche Gemeente te Arnhem.	553
Nieuw Middel om Eijeren eenen langen tijd voor bederf te bewaren.	566
Kort Overzigt van de Geschiedenis der vrije Gemeenebesten in Lombardije gedurende de Middeleeuwen.	568
Brieven uit en over Sicilië. (Vervolg en slot van bl. 526.)	573
Ontwikkeling der Gronden van mijn Gevoelen nopens een paar Regels uit giisbert japiks, enz. (Vervolg van bl. 534.)	582
Thomas. (Vervolg van bl. 551.)	593
Op het verbranden der Turksche Scheepsmagt, door de Grieken, voor Scios. Door w.h. warnsinck, bz. Dichtstukje.	599
Verhandeling, over de Nuttigheid van den Koophandel, en deszelfs heilzamen Invloed op de Beschaving. (Vervolg en slot van bl. 566.)	601
Kort Overzigt van de Geschiedenis der vrije Gemeenebesten in Lombardije gedurende de Middeleeuwen. (Vervolg en slot van bl. 573.)	616
Ontwikkeling der Gronden van mijn Gevoelen nopens een paar Regels uit giisbert japiks, enz. (Vervolg en slot van bl. 593.)	625
Verhaal van het ontstaan en den voortgang der Gele Koorts te Barcelona.	634


[deel 2, pagina XI]

Beschrijving van den Griekschen Slinger.	637
Merkwaardige IJshandel.	639
Aardappelen-woeker in Ierland.	640
Dagbladschrijvers-taktiek in Engeland.	641
Eene enkele Vraag, bij gelegenheid van de tegenwoordige Tentoonstelling van Schilderijen door levende Meesters, te Amsterdam.	644
Aan mijne aanstaande Vrouw. Door c. looijen. Dichtstukje.	644
Meening van eenen Hollander.	648
Schilders-gevoel, Schilders-lot, en Toonkunstenaarsgehoor.	648
Voorlezing, over de Middelen, geschikt ter bevordering van het Huisselijk Geluk. Door h. van loghem, te Deventer.	649
Verklaring en Afbeelding van den, zich thans te Parijs bevindenden, ringvormigen Dierenriem van Denderah, enz. Door l.d. ferlus.	664
Levensschets van patrick henry, den Virginischen Redenaar.	677
Thomas. (Vervolg en slot van bl. 599.)	686
Paris, als Regter. Door j. immerzeel, junior. Dichtstukje.	691
Mijn Geluk. Door a.f. sifflé. Dichtstukje.	696
Menschelijke Trots en IJdelheid.	700
Wenk voor Bloemenkunstenaressen.	702
Fransch Bijgeloof in 1821.	702
Treffelijk Woord van juliaan.	703
Oordeel van napoleon over den OEdipus van voltaire.	703
Geestige Regtschapenheid.	704
De Klisteerspuit een Geslachtwapen.	704
Gesprek tusschen twee Matrozen.	704
Aan een' Makelaar à Carricle.	704
Verhandeling, ten betooge, dat ware Beschaving de grondslag is van Menschelijk Geluk, en tevens den weldadigsten invloed heeft op de welvaart van elk bijzonder Volk. Door pieter barnouw, Onderwijzer te Zaandijk.	705
Het Leven en de Wandelingen van Meester maarten vroeg. - XI. De Hypochondrie.	716
Geschiedkundige Grondslag van shakespeare's Treurspel, Hamlet.	723
Levensschets van patrick henry, den Virginischen Redenaar. (Vervolg en slot van bl. 686.)	730
Iets over de Verhandeling van den Heer jan smits, jz., over de Inbraak en Overstrooming van den grooten Zuid-	


[deel 2, pagina XII]

hollandschen Waard in 1421. Door den Eerw. adr. stolker, te Rotterdam.	742
Het kiesch Gevoel. Zedelijk Verhaal.	745
Nieuw Alphabet van en voor den Opmerker. (Letter G.H.)	752
Eene nog ongedrukte Anekdote uit het Leven van frederik II, Koning van Pruissen.	754
Gemoedelijke Persoonsbeschrijving eener ten Huwelijk gedoodverwde Napelsche Prinses.	755
Verhandeling, ten betooge, dat ware Beschaving de grondslag is van Menschelijk Geluk, en tevens den weldadigsten invloed heeft op de welvaart van elk bijzonder Volk. (Vervolg en slot van bl. 716.)	757
Over Wondercuren.	767
Schets van de vroegere Lotgevallen des Generaals mina.	775
Het Feest van den Kalköven op Curaçao. Medegedeeld door eenen Nederlander.	784
Nieuw Alphabet van en voor den Opmerker. (Letter I.J.K.)	789
Het Schild van wellington.	791
Jezuiten.	792
Aan den Heer h. meijer, junr., na het lezen zijner Hulde aan oldenbarneveld. Dichtstuk.	793
Paradoxen-liefhebberij.	796
Koninklijke Belangstelling.	796
Naïf Misverstand.	796

De Plaat van den Dierenriem te plaatsen tegenover bl. 676.



2009 dbnl


_vad003182201_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1822




DBNL-TEI 1



2009-09-15

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1822
 
Zie: https://www.dbnl.org/tekst/_vad003182201_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Christelijke Overdenkingen op alle avonden des jaars, door J.L. Ewald. II Deelen. Uit het Hoogduitsch. Te Amsterdam, bij J. van der Hey. In gr. 8vo. Te zamen 953 Bl. f 9-16-:

De bestemming des Huisselijken Levens. Ter bevordering van huisselijke deagden en huisselijk geluk. Door J.L. Ewald. Naar het Hoogduitsch. Te Groningen, bij W. van Boekeren. In gr. 8vo. 199 Bl. f 1-12-:

De Bijbelsche Geschiedenis het eenige echte middel om den mensch tot waarlijk Christelijke Godsdienstigheid op te leiden. In Brieven van J.L. Ewald aan Ouders, Predikanten en Onderwijzers der Jeugd. Uit het Hoogduitsch, door W. Goede. Te Amsterdam, bij J. van der Hey. In gr. 8vo. 206 Bl. f 2-4-:

Gedachten en Gevoelens van eenen Christen. Naar het Hoogduitsch van J.L. Ewald. II Deelen. Te Groningen, bij W. van Boekeren. In gr. 8vo. Te zamen 443 Bl. f 3-12-:

Het zien van dezen stapel van geschriften van ewald gaf ons eene aangename, maar ook tevens, dit ontveinzen wij niet, eene onaangename gewaarwording. Zekerlijk bevat hetgeen ewald schrijft zeer veel goeds, en heeft menig geschrift van hem hier te lande nut gesticht. Werden deze schriften niet met graagte gelezen, zij zouden niet gekocht, en dien ten gevolge niet gedrukt worden, en er was voor eenen vertaler niets mede te verdienen. Het doet het gevoel en den smaak onzer natie eer aan; en uit dien hoofde verblijden wij er ons over, dat de nu voor ons liggende stapel bewijs is, dat geschriften van zoodanigen godsdienstigen inhoud druk gezocht en ver-
{==2==} {>>pagina-aanduiding<<}
kocht worden. Maar, uit een ander oogpunt de zaak beschouwende, gevoelden wij smart. De vertaling van een werk van geleerdheid en studie, hetwelk waarde heeft, is ons altijd welkom. Het noodeloos verkorten, en dikwijls verminken, van vreemde voortbrengsels hindert ons. Men geve ons den vreemden schrijver, zoo goed mogelijk, in onze taal, indien men zijn geschrijf ook voor ons noodig houdt. Het is geheel verkeerd, iets niet te willen aannemen, hoe goed ook, omdat het voortkwam op uitlandschen grond. Het pronken met vreemde vederen, het compileren en overnemen van den uitlander, dikwijls zelfs zonder den naam van het geplunderde werk, of den schrijver, bij wien men ter markt ging, te noemen, houden wij voor laag en verachtelijk. Het vertalen van andere werken is mede prijsselijk. Heeft eenig schrijver, ook ten aanzien van het algemeen bekende, eenen hem eigenen, aangenamen, bijzonder indruk makenden schrijftrant, wij hebben gaarne daarvan eene en andere aangename en leerzame proeve. Maar men houde maat, en overlade ons niet met vreemde produkten. Een proefje van smakelijke vruchten uit het peperland is aangenaam; wij bedienen er ons van: maar wordt er zoo veel aangevoerd, en worden de menschen zoo verwend, dat keukenmeid noch kok nu mij geene echt vaderlandsche spijzen meer
voor mijne tafel bereiden wil, dan wordt het onaangenaam; en wij zouden, naar de wijze der voormalige Heeren Bewindhebbers onzer Oostindische Compagnie, wel gaarne nu of dan een vuurtje gestookt zien. Tot het vertalen, van hetgeen dan vertaald worden moet, moesten zich eeniglijk aankomende geletterden leenen, die het zich nog niet toevertrouwen, en ook niet behoeven toe te vertrouwen, ons te onderhouden met vruchten van eigen' geest en geoesend nadenken. Maar, dat mannen van naam en letteren, geplaatst in de aanzienlijkste kerkelijke bedieningen, en die door eigene schriften reeds met lof bekend zijn, hunnen kostelijken tijd besteden tot het vertalen van geschristen, die zij even goed zelve, en zonder veel inspanning, kunnen vervaardigen, en die zij

{==3==} {>>pagina-aanduiding<<}
alsdan meer geheel nog naar den smaak en de behoeften van onzen landaard konden inrigten, - inderdaad, dit hindert ons. Willen dan onze geletterden zich niet behoorlijk toeleggen om te schrijven in den smaak van zoodanige vreemden, als zij zien, dat ook hier te lande het godsdienstig publiek bijzonder bevallen? Of koestert onze natie het vooroordeel, dat een vreemdeling beter, dan een landgenoot, de kunst verstaat, hem te leeren en te stichten? Of zijn de Heeren boekdrukkers de oorzaak? Zijn deze omtrent eigenen arbeid te karig, en omtrent het vreemde mild? Die mildheid is zeker zoo overgroot wel niet! en het schrijven of vertalen om brood houden wij voor den meest ondankbaren arbeid. Dat men naar werken ter vertalinge, en somtijds daarna eerst naar eenen vertaler zoekt, looft en biedt, en zoo na mogelijk dingt, is wel eene daadzaak. Dat menig geleerde wordt afgeschrikt door den spotprijs, dien men hem voor eigenen goeden arbeid biedt, en dat daardoor menig nuttig werk ongedrukt, of ook wel ongeschreven blijft, is ons mede niet twijfelachtig. Met dat al is op menigen Heer vertaler de volgende anekdote, die ons als waarheid verhaald werd, toepasselijk: Op zekere boekverkooping kocht zeker predikant een' bundel Hoogduitsche leerredenen; - nog al een; - kortom ieder Hoogduitsch geschrift, dat predikatiën inhield, of daarnaar maar zweemde. Dit hinderde een' burger, die ook Hoogduitsch las, en gaarne ook eens een koopje had. ‘Uw Weleerwaarde, zeide hij, denkt juist als de smid van ons dorp.’ Hoe zoo? zeide de leeraar. ‘Wel, hernam de ander, onze smid zegt, dat hij zelf wel goede sloten maken kan; maar dat het hem gemakkelijker valt, dezelve uit Duitschland te ontbieden.’ - Sapienti sat!
No. 1. De Christelijke Overdenkingen zijn vertaald door den weleerw. zeer gel. Heer b. verwey, Predikant bij de Hervormden in 's Gravenhage; een man, door een aantal vertalingen, en ook door eigen werk, genoegzaam bekend. Van ewald bezaten wij reeds Overdenkingen op alle dagen van het jaar. Hij heeft daarna goedgevon-
{==4==} {>>pagina-aanduiding<<}
den, ook deze overdenkingen, voor iederen avond, van 1 Jan. tot 31 Dec., te schrijven. Vertaler en uitgever beloofden zich ook van dit werk goeden aftrek, en vonden alzoo, dat het ook voor onze natie behoefte was; vooral ook, omdat het eerste werk geheel is uitverkocht, en gedurig nog gevraagd wordt; zoo druk, echter, denken wij niet, dat men vooralsnog op vergoeding der kosten van eenen herdruk rekenen durft. Daarbij, dit boek is nu wederom een nieuwtje! Ook zijn deze overdenkingen korter; men behoeft dus minder tijd iederen dag; en voor minder geld heeft men dan iederen avond van ewald toch wat. Wij hebben het werk doorbladerd, en menige overdenking gelezen, met stichting gelezen. Wij vonden overal ewald; zijnen hem eigenen, beschaafden, gemoedelijken schrijftrant, en zijnen godsdienstigen geest. Hooge ingenomenheid met het Christendom en deszelfs Goddelijken Stichter kenmerkt overal den waardigen man, en hij weet gedurig op nieuws voor den Heer en het goede te roeren. Het is er dus verre van daan, dat wij onzen Christenen het gebruik van dit werk zouden ontraden; wij gelooven integendeel, dat wij (met den Eerw. vertaler) hun het opwekken van zoodanige heilrijke denkbeelden, het verlevendigen van dezelve in het stille avonduur, en het zich met dezelve kalm ter ruste nederleggen, allezins moeten aanprijzen. De overdenkingen zijn, gelijk wij reeds zeiden, kort, en hebben meestal, het zij ieder afzonderlijk, het zij ook tevens voor eenige vervolgen, eenen Bijbeltekst ten opschrift. Zij hebben veel licht en
warmte; nu en dan echter, gelijk meest alle geschriften van ewald, wel iets donkers, en zijn voor Bijbeluitlegging minder, dan voor opwekking en stemming ten goede. Men kan dezelve zeer wel in den rang, waarin zij hier voorkomen, dagelijks lezen. Men kan ook, naar zijne bijzondere stemming en behoefte, kiezen: want verre de minsten zijn op den daarvoor hier bestemden leesdag juist bij voorkeur toepasselijk. Dit konde ook, uit hoofde van den aard van zoodanig werk, bezwaarlijk anders geschikt worden. Wij zouden ons gezegde met proe-
{==5==} {>>pagina-aanduiding<<}
ven kunnen staven, zoo ons de Redacteur van ons Tijdschrift niet telkens en dringend opwekte tot bekorting, daar zoo vele boeken nog op onze aanmelding wachten. Wij willen dan wederom in liefde ontvangen, hetgeen ons hier door ewald in liefde gegeven wordt. God zegene dezen arbeid! herhalen wij gaarne met hem; ofschoon wij twijfelen, of hij wel de regte toepassing maakt van den Bijbeltekst, ja of hij zelf zich wel volkomen begreep, toen hij hierop volgen liet, dat dezelve, ‘zonder dien zegen, hoewel op Christus gebouwd, echter hooi, stroo en stoppelen is, welke in den grooten dag door vuur zullen verteerd worden. Zijn wil geschiede!’ - Zelden laat ewald de gelegenheid voorbijgaan, om der Sekse, ten aanzien harer godsdienstige stemming, iets verpligtends te zeggen. Dat dezelve doorgaans meer gevoel heeft voor iederen, ook godsdienstigen indruk, kunnen wij laten gelden; maar dat de vrouw meer godsdienstige behoefte heeft dan de man, laten wij hem zeggen, doch op zijne eigene verantwoording. Deze uitdrukking is daarenboven ook vatbaar voor groote misduiding.
De vertaling van No. 2. zijn wij aan eenen landgenoot, die zich B. teekent, verschuldigd. Dit werkje beviel ons uitmuntend; en indien wij niet vreesden, dat men op ons het bekende en ware spreekwoord: het lest heugt het best, zou toepassen, zouden wij, van alle de werken van ewald, dit het sterkste aanprijzen en het meest nuttige noemen. Hier vinden wij ewald geheel, en hier is hij te huis. Men moge al kunnen zien, dat deze opstellen leerredenen geweest zijn; men moge al vinden, dat hier of daar zekere schriftuurtekst misschien dat alles niet beteekene, wat ewald dien beteekenen doet, en ook nu of dan iets te sterk meenen uitgedrukt, - echte Bijbelsche, Christelijke waarheid vindt men hier overal, en men wordt geroerd en overtuigd. Mannen, vrouwen, kinderen, heeren en dienstbaren worden hier toegesproken. Eindelijk, ten slotte, wordt over huisselijke vreugde en huisselijk lijden, en de oogmerken van God met de stichting der huisselijke verbindtenis, regt Christelijk en

{==6==} {>>pagina-aanduiding<<}
hartïndringend gehandeld. ‘Ewald schreef voor zijne, ik vertaalde voor mijne landgenooten,’ lezen wij in het voorberigt. Wij hebben dus meer dan vertaling, en betuigen hartelijk dank voor de leering, herinnering, opwekking en stichting.
No. 3. behoort, zegt de voorredenaar, tot het onlangs mede in onze taal gegeven geschrift van ewald, Geest des Christendoms; en echter, bij het oppervlakkig inzien van dit boekje, was het ons als een reeds oude bekende. En inderdaad zoo is het; een oude bekende van nu vóór bijna 40 jaren. Toen, in onzen Akademietijd, 1783, maakten wij kennis met de stukjes van ewald über Predigerbeschäftigung, en het eerste deeltje gaf ons Briefe über den Gebrauch der Bibelgeschichte beim Religions Unterricht. Kennelijk ligt dit stukje bij het tegenwoordige ten grond. In hoofddenkbeelden en grondslag, en in al wat wezenlijk is, heeft de ondervinding en het nadenken den man, na zoo vele jaren arbeids voor het Evangelie, niet in het minste doen veranderen. Hij vond, integendeel, zijne methode proefhoudende. Dit werkje is echter in vele opzigten veranderd; het is, door achtgeven op al het latere, vermeerderd en uitgebreid, en draagt van ziel- en menschkunde, van Bijbelkennis en Bijbelbeoefening, en regt innerlijke, heldere overtuiging van het onderscheid tusschen godsdienstige kennis, die in ons brein huisvest, en godsdienstig gevoel, hetwelk in ons hart woont, het tressendst bewijs. Mogen deze brieven (want ook nu bestaat dit werkje in brieven) gelezen worden door iederen prediker, iederen onderwijzer in den Godsdienst, iederen onderwijzer der jeugd, iederen vader en moeder! Het zal overtuigen en onderrigten. Een zelfdenker moge hier en daar (gelijk de vertaler) dan juist niet alles en in iedere bijzonderheid beämen; maar hij, wien het om Bijbelkennis en Godsvrucht te doen is, legt echter, even weinig als hij, het boekje ter zijde, zonder dankbaar gevoel jegens den waarlijk godvruchtigen schrijver, en den opregten wensch: ‘Gods zegen ruste op

{==7==} {>>pagina-aanduiding<<}
dit werkje des grijsaards, en zijn edel doel daarmede worde ook bij de Nederlanders bevorderd!’
4. Dit stichtelijk werk van ewald, ons verzorgd door S., is reeds in 1796, en dus al vroeg, door den waardigen j. van loo - gestraft? Neen, dat zegt de vertaler niet; maar van loo heeft er niet slechts den titel, maar nog wel iets meer (en, zoo wij wèl onthouden hebben, veel) van ontleend, voor zijne toen uitgegevene Gedachten en Gevoelens van eenen Christen. Nu ontvangen wij het werk zelf, zoo als ewald het in 't licht gaf; en het kan niet anders, of het wordt met genoegen ontvangen door de beminnaars van ewald's schriften. Het bevat allerlei, maar van groot belang, en is vol Bijbelsche aanwijzing, aanmoediging en troost, in ewald's bekenden warmen schrijftrant. Het bevat stukken uit leerredenen, brieven, of ook enkele, een weinig ontwikkelde, vooral voor het hart ontwikkelde gedachten. Ver het minste gedeelte was opzettelijk voor de drukpers geschreven. Zoodanige uitvloeisels van het godsdienstig hart vergoeden, door het natuurlijke, en de gemakkelijke toepassing bij soortgelijke omstandigheden, als bij welke zij uit het hart vloeiden, het gebrek aan meerdere, vooraf berekende naauwkeurigheid. Den waardigen en warmen vereerder van Christus en Christendom zal ook hier wel niemand miskennen. Ook dit werk vinde dan zijne lezers! ‘Zij zullen er (zeggen wij met S.) den beminnelijken ewald, den lievelingsschrijver van zoo velen, voor dank weten, en bij hunne edelste gevoelens dan vooral ook hem niet vergeten, van wien alleen de volmaakte giften tot ons afdalen, en die, bij het groote werk der opvoeding van Zijne kweekelingen, ook zoo dikwijls een goed boek tot het gezegende middel maakt.’
Alle deze Heeren vertalers hebben hunne taak goed volbragt. Bij dit algemeene moeten wij ons ten aanzien van deze boeken bepalen, wegens plaatsgebrek; hetgeen wij ons te liever getroosten, omdat wij veilig mogen vooronderstellen, dat ieder vooras reeds gevoelt, wat hij

{==8==} {>>pagina-aanduiding<<}
in een godsdienstig geschrift van ewald zoeken en vinden kan. Onze voorafrede had alzoo in geenen deele ten oogmerk, de lezing dezer godsdienstige en, ieder in zijne soort, uitmuntende boeken te ontraden; maar eeniglijk perste het gezigt van zoo vele vertalingen van denzelfden schrijver ons de vraag af, of dan al dat vertalen bij ons wel behoefte is? en of het juist onze geleerde en gemoedelijke schrijvers wel zeer tot eere strekt?




Menschelijk gezag, of Goddelijk gezag, of de Rede, wat moet de regelmaat van ons Geloof zijn? Door G. Benthem Reddingius. Te Groningen, bij W. Zuidema. 1821. In gr. 8vo. 64 Bl. f :-11-:

Het is onbegrijpelijk, dachten wij, hoe iemand hierover schrijven kan. Welk mensch van gezonde hersenen kan toch twijfelen, wat hij volgen moet, ten aanzien van zijn hoogst en eeuwig belang, - het gezag van anderen? eigene overtuiging? of den hoogen God? indien hij namelijk eenen God erkent, en gelooft, dat deze gesproken hebbe. Een oogenblik nadenkende, meenden wij, dit geschriftje zou tegen den Paus en zijnen aanhang zijn gerigt, en het geloof aan eene onfeilbare Goddelijke openbaring zou daarentegen als hoogstredelijk gestaafd, en de opmerking, dat zoodanig eene openbaring echter aangenomen wordt op menschelijk gezag, worden ontzenuwd. Wij vonden ons echter in onze meening bedrogen. Na eene inleiding, die het denkbeeld van partijdigheid, daar het boekje door een' Christenleeraar geschreven is, wegnemen moet, wordt het menschelijk gezag, als onnoodig, gebrekkig, niet verzekerende tegen dwaling, en met der menschen vrijheid strijdig, afgekeurd. Nu wordt de Rede ten toets gebragt, en bepaald, dat hier niet van dezelve in het algemeen, en hoe ver zij het wel brengen kon, sprake is; maar van onze rede, zoo als die zich onderwerpelijk in ons (in ieder van ons) bevindt. Deze nu kreeg door opvoeding en onderrigt al vroeg eene plooi;

{==9==} {>>pagina-aanduiding<<}
en de Schrijver wijst aan, dat het hier niet baat, dat meer verlichten dit gebrek te boven zouden zijn, alzoo dit eene verwijzing van ons tot menschelijk gezag in zich sluit, en wij niet in staat zijn, juist te bepalen, bij wie die verlichte rede is. Nu worden eenige a-priorische kenmerken eener Goddelijke openbaring opgegeven, en aan dezelve het Evangelie getoetst en proefhoudend bevonden. (Hier vinden wij 7 bijzondere punten; hoewel er vooraf, als toetspunten, slechts 4 genoemd waren.) Eindelijk lost de Schrijver vier bezwaren op, ontleend uit 1.) den vorm of de gedaante der openbaring; 2.) de belemmering onzer vrijheid; 3.) het gezag, dat men aan de uitleggers daarbij toekent; en 4.) dat alzoo onze kennis enkel gelooven en geen weten is.
Het boekje heeft, in ons oog, luttel waarde. De groote zaak in geschil, en waarop het bij den verstandigen eeniglijk aankomt, wordt niet aangeroerd. Deze is, onzes inziens, 1o. Is het geloof aan eene Goddelijke openbaring dán alleen redelijk, wanneer dezelve onze rede verhoogt, zoodat men nu haren inhoud aan de rede toetsen moet? Of kan zij ook verklaringen doen, die de rede als axiomata aanneemt, omdat het Opperwezen dezelve bekend maakt? 2o. In hoe verre verschilt het geloof aan geschiedkundige getuigenis van menschen, en het daardoor op daadzaken gegronde geloof aan Goddelijk gezag, van het erkennen van menschelijk gezag in den Godsdienst? Of, wil men liever, welke innerlijke bewijzen van Goddelijkheid worden er tot het geloof aan zoodanige openbaring gevorderd, bij de uitwendige geschiedkundige bewijzen?
Wij gelooven den Schrijver gaarne, dat hij dit opstel enkel vervaardigd had tot bijzonder gebruik, en naar bijzondere aanleidingen; maar twijfelen zeer, of het tegen bij- en ongeloof wel iets af zal doen bij bevoegde regters.





{==10==} {>>pagina-aanduiding<<}

Jo. Guil. de Crane Oratio de Vossiorum Juniorumque familia seculo praesertim XVII insigni eruditionis laude clara, optime de literis, apud posteros etiam, merita; habita Franequerae in Athenaeo publico, cum hujus Rectura iterum abiret, d. VI Novemb. 1820. Groningae, apud J. Oomkens. 1821. 4to. pp. 88.

Deze Akademische Redevoering is een nieuw bewijs van 's Autheurs onvermoeide en naauwkeurige nasporing der vaderlandsche, zoo letterkundige als doorgaande geschiedenis. Ook is het onderwerp zijner vlijt en wetenschap volkomen waardig. Wie kent den naam van vossius en junius niet? Ja, zeer algemeen zal het bekend zijn, dat meer dan één van beide namen onzer geleerde wereld tot luister verstrekten. Maar derzelver naauwe vereeniging, maar de verwonderlijke vruchtbaarheid van dit geslacht, vooral der vossiussen, in uitstekende..... helaas! veelal maar jongelingen, als hen de dood reeds wegrukte, en de onbegrijpelijke werkzaamheid van sommigen, de geheel éénige vroegrijpheid van den min bekenden dionysius, - dit zal toch menigeen met verwondering tressen. Ook de meer bedrevene in de letterkundige geschiedenis dankt gewis den Heer de crane voor zijne bijdrage, door tamelijk uitvoerige noten gestaafd, die van de opregtste waarheidsliefde en vlijt getuigen. Het stuk is inderdaad den ouden roem van Vrieslands Hoogeschole en de doorgaande hechtheid van den landaard waardig, die nog op vele plaatsen in ons vaderland blijft schitteren, waarvan deze eigene Oratie ten bewijze verstrekt, tenzij het noodlot op ééns alles had vernietigd: want in dat ééne verloopene jaar stierven ypey, bosscha, borger en brugmans, allen Vriezen van geboorte.





{==11==} {>>pagina-aanduiding<<}

Handboek der Heelkundige Ontleedkunde, van Dr. F. Rosenthal, buitengewoon Hoogleeraar der Geneeskunde aan de Hoogeschool te Berlijn. Naar het Hoogduitsch, door A. van der Hout, Heel- en Vroedmeester, enz. te Amsterdam. Aldaar, bij C.G. Sulpke. 1821. In gr. 8vo. XVI en 244 Bl. f 2-4-:

Het was inderdaad eene gelukkige ingeving, welke den bekwamen Schrijver van dit werkje aandreef, hetzelve zamen te stellen; en voor de overbrenging op onzen bodem zijn wij den verdienstelijken Vertaler mede den grootsten dank schuldig. Het ontbrak onze Heelkundigen aan een werk, hetwelk, in een beknopt bestek, het zamenstel des ligchaams als één geheel beschouwde; de verschillende deelen, in derzelver betrekkelijke ligging, loop, grootte, en afstand van de oppervlakte, en van andere naburige deelen, leerde kennen. De kennis van dit alles is echter den Heelmeester, bij het heelkundig onderzoek, maar voornamelijk bij het doen van kunstbewerkingen, ten uiterste noodig. Hoe zal hij het mes, met eenige zekerheid, met gerustheid en vaardigheid, in de ingewanden van den lijder voeren, wanneer hij zich niet duidelijk kan voorstellen, waar en hoe diep de deelen liggen, wier kwetsing hij vermijden moet; hoedanig de ware plaatsing zij van het deel, hetwelk zijne hulp vordert, enz.? Het is waar, men vindt dat alles in goede Heelkundige werken, bij de behandeling der verschillende gebreken en operatiën; maar verstrooid, en alleen toepasselijk op de onderwerpen, welke er behandeld worden. Hier vindt hij een kort overzigt van het geheel; wat er in elke streek des ligchaams gevonden worde; hoe verre van de oppervlakte verwijderd; in welke plaatsing en verbinding, met opzigt tot andere deelen; op welken afstand van dezelve. Te dien einde geeft de Schrijver, na een enkel woord over het nut van dergelijke beschouwingen gezegd te hebben, eerst eene algemeene schets

{==12==} {>>pagina-aanduiding<<}
van de evenredigheid der verschillende deelen van het menschelijk ligchaam, waarnaar men den waren afstand der verschillende deelen berekenen moet; vervolgens, het ligchaam verdeelende in het hoofd, den romp, de onderste en bovenste ledematen, en elk dier hoofdverdeelingen wederom in verschillende streken of onderäfdeelingen, noemt hij de operatiën op, welke in elke streek verrigt worden, en gaat dan over tot de opgave en beschrijving der daar aanwezige deelen in hun verband, beginnende van de oppervlakte der huid en de daaronder het eerst gelegene spieren, voortgaande met de vaten en zenuwen, en zoo vervolgens tot de dieper liggende deelen dringende, waarbij dan wederom telkens de bijzondere voorzorgen en handgrepen worden aangewezen, welke bij deze en gene kunstbewerking gevorderd worden en uit het opgemerkte voortvloeijen. Daarenboven is het hier uit andere Schrijvers overgenomene doorweven met eigene, en daaronder niet onbelangrijke, waarnemingen, welke de waarde van het werkje, ook uit een Heelkundig oogpunt, vermeerderen. Ook de vertaling is, enkele min gelukkige uitdrukkingen daargelaten, welgeslaagd; terwijl eene welgeschrevene Voorrede, waarin het groote nut dezer praktikale Ontleedkunde nader wordt ontwikkeld en aangedrongen, het werk van den Duitschen Geleerde op eene waardige wijze bij onze Landgenooten inleidt.
Wij kunnen ons dan ook ligt begrijpen, dat de Amsterdamsche Hoogleeraar bosscha dezen letterärbeid zijnen bijzonderen bijval geschonken heeft, en bevelen mede denzelven onzen Heelkundigen zeer aan.






{==13==} {>>pagina-aanduiding<<}

Rusland en de Nederlanden beschouwd in derzelver wederkeerige betrekkingen, door Mr. J. Scheltema, Ridder der Orde van den Nederlandschen Leeuw, enz. enz. IIIde en IVde Deel. Te Amsterdam, bij de Wed. H. Gartman. In gr. 8vo. f 9-12-:

Wij hebben van het eerste deel dezes werks een uitvoerig verslag gegeven, om de hooge belangrijkheid en de allergelukkigste bewerking daarvan aan te wijzen. En viel ook ons berigt van het tweede wat schraler uit, omdat dit juist het tijdvak behelsde, dat door het vroeger uitgegeven werkje van den Autheur reeds zeer was in het licht gesteld, het derde, waartoe wij thans gevorderd zijn, als ook het vierde, den afloop vermeldende, dat wij metëen willen opnemen, opent het grootsche tooneel eerst volkomen, daar peter, als met het vuur van Prometheus uit Holland teruggekeerd, nu dadelijk de groote herschepping begon.
Inderdaad, dit boek, thans door ons ten einde gelezen, biedt zoo vele belangrijke en gunstige zijden aan, dat wij bijna niet weten, uit welk standpunt het vooral behoort beschouwd te worden, om hetzelve bij den landgenoot aan te prijzen. De menschkunde vindt in peter een der grootste en stoutste vernusten, in den kenbaren en onverdelgbaren bolster der barbaarschheid, worstelende met alle krachten tegen het rijk der duisternis, der baatzucht, des vooroordeels, der traagheid. De volkenkennis heeft hier te doen met een uitgebreid landschap, zoo veelsoortig in aard en zeden der inwoners, als in ligging en luchtstreek, met kusten, rivieren en inwendige rijkdommen, die het voor de algemeene maatschappij van groote aangelegenheid maken. De liefhebber der staatkundige geschiedenis ontdekt er eene worsteling van handelsbelangen met veiligheid en trouw en zwarigheden van allerlei aard, in Rusland zelve of bij jaloersche naburen opgerezen, welke de aandacht evenzeer gaande houdt, als zij tot gewig-
{==14==} {>>pagina-aanduiding<<}
tig nadenken voert. De wijsgeer ziet er de ontwikkeling van een groot volk uit den staat der woestheid; doch niet op de gewone, langzame en als 't ware toevallige wijze; neen! in weinige jaren, door den wil van een enkel man: de middelen, de overgangen, de moeijelijkheden en mislukkingen, die echter ook niet geheel verloren gaan - dit alles staat hem in een kort bestek, onder een gemakkelijk overzigt, voor oogen. De man van smaak, die, tot uitspanning, gaarne op zijn gemak en met die evenredige en zoete voldoening leest, welke een heldere, vloeijende en levendige stijl alleen verschaffen, moet met scheltema al evenzeer voldaan zijn. En de Nederlander, (want wij moeten eenmaal een einde aan onze optelling maken) de liefhebber van zijn vaderland, die zich zoo gaarne verlustigt in de bewondering en den roem zijner kleine en zoo dikwijls miskende, ja verguisde natie, wordt al nader en nader
overtuigd, dat onze landgenooten, ons land, onze nijverheid en onze verlichting, geringen en grooten, regenten, krijgslieden en burgers, peter in staat gesteld, peter bezield en opgewekt hebben, om zijne schepping tot stand te brengen - die schepping, aan welke het noordelijk en westelijk Europa, ook onze dierbare geboortegrond, onlangs zijne verlossing uit de dwingelandij en veldwinnende barbaarschheid had te danken, en op welke het andere gedeelte (dat met herinneringen aan het schitterendste licht en de schoonste vrijheid des te rampzaliger moet zijn in den eeuwen langen kerker) nog zijne éénige hoop naar buiten stelt. Neen! streelender, grootscher gedachte kan hem niet bezig houden; schooner gedenkteeken voor den roem der vaderen, tevens de roem des handels, als bron van beschaving en menschelijkheid, kan er niet wezen, dan door scheltema in dit boek is gesticht. De man, trouwens, is gewoon, de velden der geschiedenis, die hij zich ter beärbeiding voorstelt, zoo te doorwerken, dat men dezelve in onze algemeene historie altijd zal kunnen onderscheiden, door hunne vruchtbaarheid in voldoende resultaten en belangrijke bijzonderheden. Het is

{==15==} {>>pagina-aanduiding<<}
dus inderdaad niet vreemd, (maar onedel moeten wij het noemen, hierop schimpende aanmerkingen te maken) dat de Schrijver, gevoelende zoo wel de groote moeite, door hem besteed, als de uitstekende waarde der schatten van wetenschap en kennis, met dezelve aan het licht gebragt, den wensch slaakt, dat het toch als een blijvend boek, niet als een voorbijgaand nieuwtje van den dag, door den landgenoot mag beschouwd worden; een boek, dat men zich aanschaft en met oplettendheid leest, nog eens leest, en bij de hand houdt, om er zijnen kinderen belangrijke gedeelten uit te vertellen, tot opwekking van vaderlandsliefde en alle de deugden, die onze voorzaten onderscheidden. - Maar wij vergeten, dat wij een beöordeelend verslag en niet eene lofrede zouden schrijven. Dan, lezers, hoe menig lofredenaar wordt een bloot levensbeschrijver, en kan niet anders! Verheugen wij ons, dat, met menschen zoo wel als zakel., ook somtijds het tegendeel plaats heeft.
Gelijk het eerste deel, de betrekkingen vóór peter bevattende, in vier tijdperken was verdeeld, zoo begon met het tweede, waar deze groote man langzamerhand te voorschijn kwam, eene dergelijke nieuwe verdeeling, en begint dit derde deel met het IVde tijdperk: van de terugkomst van peter in Moscow, tot de oorlogsverklaring aan Zweden (1698-1700). Dan volgt V, tot den slag van Pultowa (1709). VI, tot aan de tweede reis van den Czaar naar Holland. VII. Deze reis (in 1716 en 1717). Hier, derhalve, hebben wij de groote ontwikkeling: de schepping der vloot, de vestiging aan de Oostzee, den bouw van Petersburg, in één woord de kern der geschiedenis, even zoo vol van groote uitkomsten, gelijk de slag van Pultowa, die over het gelukken der gansche onderneming inzonderheid besliste, als van belangrijke bijzonderheden, personen en zaken betreffende, inzonderheid van de groote moeijelijkheden, met welke de regering van dezen staat had te worstelen, om voor hare onderdanen, niet slechts de voordeelen van handel en zeevaart te behouden, maar ook, om ze, in Rusland, te beveiligen tegen roof en

{==16==} {>>pagina-aanduiding<<}
moord. Het is waar, men kan niet nalaten, haar gedrag daaronder somtijds te gispen, wegens ontrouw aan de traktaten, ja ook wegens eenen schijn van laagheid in het dulden der woeste vermetelheid van afgezanten en dergelijke, en zelfs misschien van eene verkeerde rekening, als latende den Czaar alles leeren kennen en zelf vervaardigen, zonder dat hij haar zelfs de oogenblikkelijke voordeelen gunde, althans bij uitsluiting toestond, welke met zijne onderneming gepaard gingen. Doch, het geduld, de wijsheid en moeite verdienen echter bewondering, als moetende enkel strekken om den onderzaat en het algemeene land te verrijken; terwijl het, van den eenen kant, dwaas zou zijn, de opvolging van streng zedekundige voorschriften in de politiek te verwachten, en, van de andere zijde, vermetel, het voordeel harer handelwijze beter dan zij zelve te willen kennen: immers, dat de vijanden over ontrouw en de kooplieden over geleden nadeel ook luide genoeg zullen hebben geroepen, gebiedt ons ieder tijdperk, vooral het onze, gereedelijk aan te nemen. Hoe dit echter ook zij, Holland blijkt duidelijk de school en het magazijn van peter te zijn geweest, en peter heeft Europa met eenige millioenen beschaafde menschen verrijkt. Men moet deze zaken in het groot zien en niet te zeer uitpluizen. In allen gevalle komt het karakter der handelende personen van onze natie, in en voor Rusland, doorgaans gunstig uit; de getuigenis van peter zelven omtrent de trouw en degelijkheid van den volksaard is belangrijk, - en wie zou een' man als cruys niet achten en liefhebben, gelijk hij den grooten witsen hoogelijk bewondert?
Het vierde en laatste deel vervolgt met het VIIIste tijdperk: van 's Czaren terugkomst te St. Petersburg, tot aan den vrede van Nijstad (1717-1721); IX. tot aan de zegepraal van peter, als schepper der Russische vloot, (tot 1723); X. tot aan peter's overlijden (in 1725); waarna nog een besluit, benevens belangrijke bijlagen, bewijzen en nadere bijdragen. Schoon wij dus het vorige deel de kern der geschiedenis noemden, ziet echter elk-
{==17==} {>>pagina-aanduiding<<}
een terstond in, dat het belang met dit laatste geenszins af-, maar veeleer nog gedurig toeneemt: de gansche voleinding van peter's worstelingen met Zweden, die tusschenbeiden door den oorlog met Turkijë nog zoo ongunstig stond, in den vrede van Nijstad; het stoute en aandoenlijke feest, over de vloot gevierd; het doodvonnis over zijnen zoon, en zijn eigen overlijden, met zoo vele andere belangrijke gebeurtenissen en karakters daartusschen.... Ja, wij kunnen den Heere scheltema geen ongelijk geven, dat het hagchelijk is, een werk, dat, gaandeweg, zoo zeer in gewigt en aandoenlijkheid van inhoud is geklommen, daarna, onder min belangrijke hoofdpersonen en hoofdzaken, voort te zetten; hoezeer dan ook de nieuwsgierigheid is opgewekt, om al meer en meer te weten, en de geschiedenis er gewis bij winnen zal. Wat hiervan ook worden moge, het tegenwoordige werk maakt een volschoon geheel. Hetgeen de Schrijver beloosd heeft, heeft hij volbragt; en geen billijk beoordeelaar zal zijne gevolgtrekkingen voor den roem onzer natie, uit deze beschouwing toevloeijende, willen tegenspreken. Maar voor het onderhoudende, voor het algemeen belangrijke, bij elk, die zegt: ik ben mensch, en trek mij aan, alwat de menschen betreft, heeft hij veel meer gedaan, dan men billijk kon verwachten. Over de
zeldzame lotwisseling van vele personen, uit de diepste laagte tot de schitterendste hoogte, of omgekeerd, dikwijls beide en bij afwisseling, kunnen wij niet uitweiden. Even zoo min zou er een einde zijn aan de vermelding der vreemde krullen en grillen van den wonderlijken despoot. Zijne, dikwijls barocque, maar evenzeer grootsche en treffende feesten, zijn almede niet over te nemen; noch ook de naïveteiten, door eenvondige schippers, aan het vorstelijk hof, of in het gezelschap van den Czaar en de Czarin, dikwijls voortgebragt; hoewel dit alles elk verlustigen moet. Om de kortheid, nemen wij alleen de lofspraak over, die zoo blijkbaar op onze natie terugkaatst:
‘De Senaat en het Synode, de beide hoogste Colle-
{==18==} {>>pagina-aanduiding<<}
giën in het Rijk, traden bijeen, en overlegden, wat zij aan hunnen Monarch, zijner waardig, zouden aanbieden. Op den voornaamsten dankdag trad de Senaat, na de openbare godsdienstoefening, tot hem, en nu sprak de Groot-Kanselier, de Graaf gabriel golowkin, in naam van alle standen des Russischen rijks, het volgende: “Niet aan ons alleen, maar aan de geheele wereld is het bekend, dat wij door Uwe Majesteit uit de duisternis der onwetendheid op het groote tooneel der wereld en des roems zijn gebragt, en uit het niets tot werkzaamheid geroepen, in den rang der beschaafde volken zijn gekomen. De jongste, zoo voordeelige vrede, is de heerlijke vrucht uwer pogingen. Ons ontbreken de woorden voor behoorlijken dank. Onze lofspraak zal den Monarch niet aangenaam zijn. Opdat wij echter in het oog van tijdgenoot en nakomeling niet verachtelijk mogen zijn, bidden wij u, in naam van het Russische rijk en van alle standen uwer onderdanen, dat wij, als een teeken van onze erkentenis voor zulke groote weldaden, u met de titels mogen begroeten, welke uwer waardig zijn?” - Na eenige stilte, volgde de uitroep van alle aanwezigen: leve peter de groote, de keizer aller russen, de vader des vaderlands!’





Bijdragen tot de Geschiedenis der Boekdrukkunst, door Jacobus Koning, Lid van het Zeeuwsch Genootschap, enz. II Stukken. Te Haarlem, bij de Wed. A. Loosjes, Pz. 1820. In gr. 8vo. Te zamen 350 Bl. f 3-4-:

Over den Voortgang en de Verbreiding der Boekdrukkunst in de XVde en XVIde Eeuw, van G.M. Delprat, Predikant bij de Waalsche Gemeente te Leeuwarden; eene Prijsverhandeling, uitgegeven door het Provinciaal Utrechtsch Genootschap van Kunsten en Wetenschappen, en aan welke op den 26 Junij 1819 de Gouden

{==19==} {>>pagina-aanduiding<<}
Eerprijs is toegewezen. Te Utrecht, bij J. Altheer. 1820. In gr. 8vo. 138 Bl.

Wij voegen deze twee werken, als over hetzelfde onderwerp handelende, en bijna gelijktijdig uitgekomen, bijeen. No. 1 is een Vervolg op de algemeen zoo gunstig ontvangene Verhandeling van den Heer koning over de Boekdrukkunst, waarvan wij in de Letteroefeningen voor 1817, No. XII, verslag gedaan hebben. Het bevat verscheidene bijvoegselen, ophelderingen, en beantwoordingen van tegenbedenkingen, van meer- of minder belang. Het eerst wordt het in de Verhandeling terneêrgestelde wegens de taal en spelling van den Nederduitschen Spiegel onzer Behoudenis nader aangedrongen, ten betooge, dat die geenszins in den Vlaamschen of Brabandschen, maar in den Hollandschen tongval gesteld is. Het bewijs grondt zich voornamelijk op de woorden sel, sellen en of, als bij uitsluiting in Holland voor zal, zullen en af gebezigd, en nog als zoodanig in de gemeenzame taal te Amsterdam in gebruik, terwijl men die nimmer in dezen zin in Brabandsche boeken vindt. De Spiegel, nu, heeft die woorden; dus is dezelve een echt Hollandsch stuk. 2.) Over de Papiermerken, zoo van den Spiegel der Behoudenis, als van oude Grafelijke Registers en Charters, voornamelijk ten betooge, dat de Gothische letters p en y, (in pl. 10, 11 en 12 der Verhandeling had de Schrijver verkeerdelijk laatstgemelde letter voor eene p aangezien) m en a de beginletters zijn van de namen der toen regerende Vorsten uit het Bourgondische Huis; als philips den Stouten en zijnen Kleinzoon
philips den Goeden, yzabel van Portugal, Echtgenoote van den laatsten, en maria, of misschien haar Echtgenoot maximiliaan. Men vindt ook nog zeer duidelijke merken van karel of carel den Vijfden (met de R (Rex) of I (Imperator). 3.) Bijvoegsels tot de Levensgeschiedenis van koster. Daar te Utrecht het leveren van wijn voor de kerk aan de kosters was opgedragen, en laurens jansz. verscheidene

{==20==} {>>pagina-aanduiding<<}
malen gelden voor wijnen ten behoeve der Groote Kerk heeft ontvangen, (blijkens de Kerkregisters, door den Heer koning eerst na het afdrukken zijner Verhandeling gebruikt) zoo pleit deze bijzonderheid, gevoegd bij de getuigenis van junius, zeer voor het gevoelen, dat laurens ook het Kostersambt (liever dan de kosterlijke waardigheid, bl. 25) bekleedde. Dat, volgens junius, dat ambt in zijn geslacht erfelijk was, wordt niet omvergeworpen door het bekleeden van hetzelve in 1396 door zekeren hendrik van lunen; immers, er waren vier Kosters te gelijk aan de Groote Kerk. De daarop volgende bijzonderheden wegens koster's verrigtingen in de toenmalige Staatsberoerten, zijne zendingen ten Hove enz. zijn op zichzelve, als herinneringen uit de Vaderlandsche-Geschiedenis in dien tijd, niet onbelangrijk, doch staan in geen onmiddellijk verband met het onderwerp der Verhandeling. Het meerdere of mindere staatkundige aanzien van den uitvinder doet tot de uitvinding niets. Daarop volgt nog iets wegens 's mans afbeeldingen. De bijlagen, uit de Thesauriers Rekeningen van Haarlem, meest betrekkelijk de bovengemelde lotgevallen van koster, bevatten ook menige bijzonderheid, tot de geschiedenis der zeden van dien tijd betrekkelijk; zoo als, dat de leden der Stadsbezending van Haarlem, natuurlijk uit de deftigsten dier stad bestaande, in 1418 in 't veld aten, (dus waarschijnlijk van medegenomen' voorraad; men weet, dat zulks nog tot in het begin onzer vrijmaking van Spanje, althans volgens de algemeene overlevering, het geval met Hollands Staatsleden was.) 4.) Aanhaling van den Italiaanschen tekst van guicciardini, ter staving van zijne getuigenis nopens
koster. 5.) Opgave van de werkzaamheden en het sterfjaar van cornelis den boekbinder (1522) uit de Registers der Groote Kerk te Haarlem. Dit is zekerlijk van veel belang; men kon zich anders niet wel voorstellen, dat iemand, die reeds omtrent 1439 leerling van koster was, lang genoeg geleefd had, om aan talesius, in 1505 geboren, het geval te

{==21==} {>>pagina-aanduiding<<}
verhalen. Nu blijkt, dat cornelis in 1522 nog in leven was; dus kon hij ook aan talesius, toen 17 jaren oud, gemakkelijk berigt geven van hetgeen zijn' ouden meester en winkel betrof. 6.) Bijvoegsel tot de lijst der schilders, beeldhouwers en goudsmeden te Haarlem. 7.) Verkeerde jaargetallen achter oude gedrukte boeken. (Een weinig te lang, te droog, en hier van geen onmiddellijk belang. Deze lijst wordt ook in het tweede Stukje voortgezet.) 8.) Beantwoording van gemaakte bedenkingen, bij uitstek bescheiden, even als die bedenkingen ook in een' bescheiden' toon waren opgesteld. Mogten alle de letterkundige geschillen altijd zóó gevoerd worden! De zwarigheid, onder anderen ook door ons geopperd, wegens het bestaan eener drukpers en drukkersgereedschappen te Straatsburg sedert 1436, dus vóór den diefstal, is vrij wel beantwoord: de Schrijver ziet daarin slechts een verbeterd werktuig tot het afdrukken van houtsneê-prenten enz.
Het tweede Stuk begint met 1.) een nieuw, in een Register der Groote Kerk te Haarlem gevonden, fragment van eenen donatus, en een ander van cato's Disticha uit de Boekerij van spencer, met dezelfde letters, als die der Spiegels onzer Behoudenisse, bij koster gedrukt. 2.) Een stuk, wel veel overeenkomende met de Spiegels, doch later (onder Paus pius II en den Kardinaal turrecremada) (*) gedrukt; de Heer koning kent zulks aan de nakomelingen van koster toe. 3.) Vervolg der bovengenoemde lijst van verkeerde jaargetallen. 4.) Beantwoording van gemaakte bedenkingen (in de Hallische Litteraturzeitung: de beoordeeling is anders onpartijdiger, dan de Duitschers op dit stuk ge-
{==22==} {>>pagina-aanduiding<<}
woon zijn.) 5.) Berigt aangaande de bewijzen voor Haarlem, gevonden in het werk van ottley, over den oorsprong der gravure in hout en koper. Dit werk is zekerlijk ongemeen gunstig voor koster, en wij ontvangen hier van hetzelve een even uitvoerig en beredeneerd verslag, als de Heer scheltema in zijn Mengelwerk van de Verhandeling onzes Schrijvers gegeven heeft. Ottley kent, tegen het gevoelen van heineken, de vroegste
houtsneê-prentwerken aan de Nederlanders toe, en verdedigt voorts de getuigenis van junius, en de geheele daadzaak der Haarlemsche uitvinding, ook van gegotene letters, voornamelijk tegen den Franschen Schrijver lambinet, met zoo veel oordeel en grondigheid, dat men het werk van dezen schranderen onderzoeker, die bijkans denzelfden weg is ingeslagen als de Heer koning, (met wien zijn werk ook gelijktijdig is uitgekomen) als eene nieuwe, onzijdige getuigenis voor de deugdelijkheid van Hollands aanspraak, mag opnoemen. Wij bedanken den Heer koning voor zijn uitvoerig uittreksel, en voor de meeste der hier geleverde stukken, welke inderdaad, met zijne Verhandeling in verband beschouwd, de aanspraak van Haarlem niet weinig versterken.
Het tweede stuk, in de Fransche taal geschreven, hoewel tot dezelfde kunst betrekkelijk, is van een' anderen aard. Het houdt zich niet bezig met het opzamelen van gronden tot staving van de plaats der uitvinding, maar met het schetsen van den voortgang en de uitwerkselen dier kunst. Het is dus natuurlijk in een' stijl geschreven, welken het weglaten van vele kunsttermen en technologische bijzonderheden hem vergunde. Dit ontneemt echter niets aan de grondigheid dezer Verhandeling, welke wij met uitstekend genoegen gelezen hebben, en die met volle regt door de kundige beoordeelaars bij het Utrechtsche Genootschap met goud is bekroond. Gemakkelijk was de vraag niet (het onderzoek naar den voortgang en de verbreiding der Drukkunst in hare twee eerste Eeuwen, en haren invloed op de menschelijke verlich-
{==23==} {>>pagina-aanduiding<<}
ting): zij vereischte aan den eenen kant vele bibliographische kundigheden, en aan den anderen geen gering wijsgeerig overzigt van de lotgevallen des menschdoms. En in beide opzigten heeft, dunkt ons, de Eerw. delprat aan zijne taak uitstekend beantwoord. De vraag zelve vereischte twee hoofddeelen; den voortgang en den invloed der Drukkunst. De eerste wordt eerst beschouwd in de XVde Eeuw, zoo als zij plaats had in de Nederlanden (waar de Schrijver, koning tot grondslag nemende, eerst over koster en zijne erven, daarna over de latere vermaarde drukkers handelt, zoo als g. de leeuw te Gouda enz.), in Duitschland (te Mentz, Keulen enz.), in Italië (te Rome, Florence, vooral te Venetië onder aldus), in Zwitserland,
Frankrijk, Engeland, Zweden, Deenemarken, Pruissen, Polen, Hongarijë, ja in Turkijë (reeds in 1488). In Spanje belette haar de Inquisitie (dus nog lichtschuwer dan de Turken). In 't algemeen waren de vorderingen der Drukkunst in de XVde Eeuw dus reeds verbazend groot: één monnik beroemde zich in 1478, reeds 3000 deelen te hebben ge corrigeerd; te Nördlingen zijn nog 330 regtsgeleerde werken van vóór 1500 voorhanden, en vóór 1501 zou de pers reeds dertien duizend drukken en meer dan vier millioenen deelen hebben voortgebragt (p. 49). Tot de XVIde Eeuw genaderd, loopt de Schrijver weder de onderscheidene landen van Europa, doch in één hoofdstuk, door. Hij ontmoet hier die oude Vorsten der Drukkunst, plantijn te Antwerpen, de elzeviers te Leyden (slechts aangestipt, als behoorende tot de XVIIde Eeuw), de stephanussen (etiennes, hendrik, rodert, en hendrik II), die, gelijk de aldussen (aldus I, paulus manutius, en aldus II), tevens Drukkers en Geleerden van den eersten rang waren. Nog zijn de Grieksche boeken, vooral het N.T. van stephanus, wat naauwkeurigheid en netheid betreft, niet overtrossen; r. stephanus was ook de verdeeler van het N.T. in verzen. Naast de aldussen stonden de giunta's, te Rome, Florence en

{==24==} {>>pagina-aanduiding<<}
Venetië. In Duitschland hadden naast de wechels te Frankfort de commelins te Heidelberg kunnen geplaatst zijn, welke hier slechts met een woord bij Frankrijk vermeld worden. De Censuur, en de geest der duisternis (in het godsdienstige en staatkundige), was natuurlijk een vijand der reeds zoo heerlijk bloeijende kunst. Paus paulus IV liet alle verdachte boeken, geheele bibliotheken, alle werken van erasmus, en zelfs den Bijbel, verbranden. (Pius VII durft dit niet wagen, maar verbiedt hem ten minste.) Philips II, in Spanje, zette de doodstraf en verbeurdverklaring van goederen op het lezen, koopen, verkoopen of bewaren der boeken, door de Inquisitie verboden; en zijn alva deed, in 1569, alle boeken verbranden, die hij magtig kon worden, (p. 69.) Zoo philips en het Heilig Verbond (la sainte Ligue) in Frankrijk hadden mogen zegepralen, zou de Drukkunst welhaast, tot blijdschap aller Despoten, of vernietigd, of onder het vernielend opzigt der Monniken geplaatst zijn (*).
En dit brengt ons van zelve tot de beschouwing van den invloed der Drukkunst op de verlichting des Menschdoms. Deze wordt in verscheidene hoofdzaken uiteengezet, en algemeen als gunstig beschouwd. I. De Drukkunst bewaarde de kundigheden. Dezelve liepen toch, bij den slechten staat, de zeldzaamheid en duurte der handschriften en verkortingen, de onbekwaamheid en onoplettendheid der afschrijvers, het gevaar van brand, enz. de grootste kans van ten minste gedeeltelijk verloren te gaan.

{==25==} {>>pagina-aanduiding<<}
(De Schrijver had er de rampzalige gewoonte kunnen bijvoegen, van het parkement, waarop oude Schrijvers stonden, schoon te maken, en weder voor misboeken, legenden enz. enz. te gebruiken; doch misschien heeft hij deze bijzonderheid weggelaten, omdat dezelve, door de zorg van petrarca, boccaccio, filelfo en andere letterhelden, die grooten prijs op handschriften stelden, misschien in de XVde Eeuw reeds had opgehouden.) II. De Drukkunst vermeerderde de kundigheden door uitbreiding. 1.) Het onderwijs der jeugd werd door woordenboeken (eerst met de uitvinding der Drukkunst in zwang geraakt), den lageren prijs der boeken, en het wegruimen der geheime Genootschappen, die van letterkunde en wetenschappen een monopolie wilden maken, bevorderd. 2.) Eene menigte Hoogescholen, in het laatst der XVde Eeuw opgerigt, was voor het hooger onderwijs bevorderlijk, en een gevolg van de meer algemeen verspreide behoefte aan kundigheden; tevens werden er Boekerijen aangelegd. Een ondergeschikt nut der gedrukte boeken was, dat zij veel minder plaats besloegen, dan voorheen de papierrollen of parkementen. 3.) De spoed van mededeeling der kundigheden door de drukpers komt met dien door de afschrijvers, zelfs door de snelschrijvers, niet in vergelijking. Dit werkt voordeelig op den volksgeest, en kan dien in één oogenblik tot de krachtigste besluiten opwinden. Elizabeth verhief de gemoederen harer onderdanen, tijdens de onverwinnelijke Vloot, door een nieuwsblad. III. De Drukkunst vermeerderde de inwendige verlichting. 1.) Door de wrijving der denkbeelden, waaruit noodzakelijk lichtvonken moesten spatten. 2.) Door de stichting van het Gemeenebest der Letteren, en de schepping van den publieken geest. Zonder de spoedige uitbreiding der kundigheden, het gevolg der Drukkunst, ware dit onmogelijk geweest. Er
bestond bij de Ouden wel een nationale, maar geen publieke geest, die den Noorman gelijk den Spanjaard, den Duitscher en Noordämerikaan voor dezelfde zaak kan doen gloeijen. (De Schrijver spreekt slechts van de Letterkunde: in de Staatkunde is het niet minder waar.) 3.) Door de Schrijvers, op hoop van meerdere belooning, aan te moedigen. 4.) Door het naslaan en aanhalen gemakkelijker te maken. 5.) Door de hedendaagsche talen meer te ontwikkelen. III. Voordeelen, die men in de tockomst mag hopen, en wegruiming van zwarigheden. 1.) China bezit de Drukkunst, doch blijft sedert Eeuwen op dezelfde hoogte. Maar China verkwijnt onder het Des-
{==26==} {>>pagina-aanduiding<<}
potismus, 't welk al het oude voor heilig en onschendbaar verklaart; daarbij is het stelsel der Chinesche hieroglyphen (niet letters) allermoeijelijkst: slechts Geleerden kunnen, en nog niet volkomen, lezen. Zou men ons letterstelsel (vraagt de Schrijver) ook niet nog vereenvoudigen kunnen? 2.) De Drukkunst heeft vele oproeren, en onder anderen de bloedigste en heillooste Omwenteling onzer dagen, in de hand gewerkt. Maar al het menschelijke is gebrekkig en heeft eene gevaarlijke zijde. De schuld daarvan lag aan de ketenen, die men der drukpers aanleide. Eensklaps hare boeijen geslaakt ziende, spatte de vrijheid uit den band, en holde onbesuisd voort. Men was het vrij schrijven nog niet gewoon. Men zie Engeland, waar de vrijheid langzaam is ingevoerd en niet dan heilrijke vruchten draagt. 3.) Men wordt met boeken overstroomd: waar zal dat eindelijk heen? Doch dit is de noodzakelijke loop van den menschelijken geest, die niet stil kan staan, en wiens voortgang de Drukkunst slechts bespoedigd heeft. Misschien zouden Genootschappen, alleen met naslaan en onderzoek van het
voorledene bezig, den denker, wijsgeer en bevorderaar der wetenschap veel tijds besparen. 4.) Het Genie wordt onder den last der vele boeken verstikt. Doch men was te voren ook al te afgodisch met onze voorgangers, vooral met Grieken en Romeinen, ingenomen, en volgde die te slaafs na. Deze pedanterie is thans merkelijk aigenomen. Men moet onze voorgangers meer als leidslieden dan als voorbeelden, de boeken meer als middel dan als doel van onderwijs beschouwen. - Ten slotte van alles, dringt de Schrijver nog met een woord de verwachting aan, dat de Drukkunst een band van vereeniging tusschen verlichte volken van alle landen, en een waarborg tegen de terugkeering der barbaarschheid zal worden.
Tot dusverre ons verslag van deze schoone, veelbevattende en welgeschrevene Verhandeling. Nu nog eene en andere aanmerking. 1.) Indien de polyglotte, door granvelle ten deele bekostigd, en bij plantijn gedrukt, van 1569-1572 is uitgekomen, kon zij van geen nut zijn voor erasmus (p. 54), die reeds in 1536 gestorven was. 2.) Indien, zoo als hier gemeld wordt (p. 57), de beroemde Drukker badius, of ascensius, te Parijs, in de Voorrede ad Occami Dialogos, reeds in 1494 aan koster de uitvinding der Drukkunst hebbe toegeschreven, zoo is dit een beslissend bewijs voor onzen Haarlemmer; geen ander kan daarbij ha-
{==27==} {>>pagina-aanduiding<<}
len, en de zaak is afgedaan; wij verwonderen ons slechts, dat deze plaats den naauwkeurigen koning ontsnapt is. 3.) Het is niet volkomen naauwkeurig, dat men ten tijde van leo X de werken van tacitus niet meer kende, en dat die Paus een vrij gebrekkig handschrift daarvan met 500 stukken gouds betaalde. Dit handschrift bevatte slechts de vijf (thans zes) eerste Jaarboeken; de laatste Jaarboeken en de boeken der Historiën waren reeds in 1468 te Venetië gedrukt. (Zie roscoe, Leven van leo X, Ned. Vert. IIde D. bl. 377, 378.) 4.) Teregt merkt de Schrijver aan (p. 83), dat de boeken, waarop de Godgeleerdheid (ook de Godsdienst) en de Regtsgeleerdheid gegrond zijn (de Bijbel en het Corpus Juris), bezwaarlijk nog twee Eeuwen de verbastering der afschrijvers zouden hebben kunnen uithouden, zonder onkenbaar te worden. Wij mogen hier, althans wat den Bijbel aangaat, bijvoegen, dat dezelve in twee Eeuwen waarschijnlijk geheel zou
verdwenen, en door brevieren, misboeken enz. vervangen zijn. Tijdens de Hervorming zeide toch reeds een Monnik, in weerwil der vele uitgaven van den Bijbel, dat er een goddeloos boek, vol van ketterijen, was uitgekomen, met name het Nieuwe Testament. 5.) De Schrijver heeft ons niet overtuigd, dat de Drukkunst van zoo veel nut voor de nieuwere talen geweest is. Het Spaansch der oude Romances moet verrukkelijk zijn. Geen Italiaansch Dichter heeft in zijne soort petrarca in poëzij, boccaccio in proza overtroffen. Hoe zuiver van gevoel en taal waren de Duitsche Minnezangers! Hoe zuiver van taal maerlant en melis stoke! Het bederf onzer tale begon juist tijdens de uitvinding der Drukkunst, ouder het Huis van Bourgondië. Wat het Fransch betreft, mag de Schrijver gelijk hebben.




Taal- en Dichtkundige Verscheidenheden, door Mr. Willem Bilderdijk. Iste Deel. Te Rotterdam, bij J. Immerzeel, Jun. 1820. In gr. 8vo. X en 196 Bl. f 3-:-:

Onuitputtelijk is de bron van bilderdijk's geleerdheid, en onverzadelijk de lust, om zich aan dezelve te verkwikken. De stukken, die ons hier aangeboden worden, zijn echter opstellen van vroegeren tijd; doch, daar ze nimmer in omloop gebragt zijn, zijn ze voor het publiek nieuw, het-
{==28==} {>>pagina-aanduiding<<}
welk weder betuigen zal, des Schrijvers bewonderenswaardige geleerdheid niet genoeg te kunnen roemen.
Op bilderdijk's spelling en woordvoeging duldt men geene aanmerkingen, zoo het schijnt; en deze te maken op de, hoe zullen wij zeggen? knorrige luim, of den toon der zelsverhefsing, die ons, bij onzen geheel ongeveinsden eerbied voor 's mans talenten, niet kan behagen, lust ons niet, die ons anders reeds in het Voorberigt, bl. I-IV, en elders, zouden moeten ergeren. Van zijn zoo lang en dikwijls voorverkondigd verscheiden te gewagen, (want dat hoort er zoo bij) is den Schrijver ditmaal ontsnapt; hetwelk toch nog zeer lange achterblijve!
Na zich, zoo als het heet, verontschuldigd te hebben, dat hij mede Salomo's gezegde bevestigt, ‘aan vele boeken te maken, is geen einde,’ en betuigd te hebben, dat hij zich over de uitwerking zijner pogingen niet verontrust, dewijl het hoogere algemeene aan de onomstootelijke verordening aller zaken, met de volle herusting des Christendoms moet overgelaten worden, levert hij ons vijf stukken, verscheiden, en dus afzonderlijk te beschouwen, maar allen betrekking hebbende op Taal- en Dichtkunst.
Het eerste is eene Verhandeling, voorheen (1809) uitgesproken in de Tweede Klasse des Koninklijken Instituuts, over Dichterlijke Geestdrift en Dweeperij. Wat elke van beiden is, en hoe men deze hoedanigheden onderscheidt? deze is de vraag, die door bilderdijk op zijne manier, welke ieder, die zijn Dichtstuk, waarin het gevoel als de bron der Poëzij voorgedragen wordt, kent, beantwoord wordt. Overvoortresselijk noemen wij deze Verhandeling, en bezwaarlijk zal men ons eene proeve aanwijzen van sterker taal, dan met welke hier - hoe heet het? - verstand en hart overtuigd en overreed wordt. Hoort het eens! ‘Poëzij’ (hier juist van Dichtkunst onderscheiden) ‘is eenzelvig. Zij is uitstorting van overstelpend gevoel: even onwillekeurig als schreien of lachen. Uitstorting van gevoel, dat lucht eischt, dat zich uitbreiden, dat zich meêdeelen, dat zich verveelvuldigen moet, of het hart zou barsten, en de geest tot de overspanning der razernij overgaan. - - Hij-alleen, die van zijn gevoel overmeesterd, zich zelven onmachtig, dat gevoel in den stijl, de bewoording, de maat, die het zelf tevens ingeeft, en in eens te gelijk vormt en kneedt, overstort; hij-alleen zal u meêsleepen, hij-alleen uwe ziel aan zijne tonen kluiste-
{==29==} {>>pagina-aanduiding<<}
ren, hij-alleen uw God (?) zijn, in wiens uit- en overvloeiende volheid ge u verliest!’ En dan nog dit! ‘De oorsprong des lichaamlijken levens is lichaamsgevoel. De toevloed des bloeds, door het zure der lucht in de longen gescherpt, prikkelt het hart, en 't gevoel dezer prikkeling doet het samentrekken en dat zelfde bloed door de slagaders verspreiden, van waar het door de aders te rug koomt; en deze werktuiglijke omloop vernieuwt zich gestaàg door de zelfde prikkeling. Het is even zoo in het zielgestel, en de zelfde wetten beheerschen 't onstoflijk en stoflijk deel van den mensch. 't Is 't gevoel der ziel, 't is het
redelijk, het onstoslijk gevoel van het goede, het kwade, het schoone, het onschoone - - 't is dit zuiver gevoel, in zijn aart eindloos fijner, eindloos sterker, eindloos vermogender, dan de hevigste der lichaamlijke wellust of smart, dat de ziel in beweging brengt, en waardoor zij in geene doodsche of vuidige vadzigheid inslaapt, maar tot haar bestemming wordt opgewekt.’ - Maar wij kunnen deze gansche Verhandeling niet afschrijven, die, daarenboven, van des Schrijvers diepe kennis allerwegen treffend blijk geest. Bijzonder gaarne namen wij nog uit dezelve over, hoezeer we het liever wat malscher gezegd vonden, wat bilderdijk van de dweepziekte der Duitschers, bl. 30, en van de gevolgen des Nederlandschen smaaks in dien der Duitschers, bl. 38, zegt; doch wij moeten ook van de overige stukken gewagen.
Het tweede, dan, is eene ter zelfde plaatse voorgelezene Verhandeling over het gebruik der Bijvoegelijke Naamwoorden met en zonder uitgaande e. Vernuftig, maar even waar is hetgene, ter inleiding, geleerd wordt, dat de talen, in haar tegenwoordigen toestand, het gewrocht zijn van het gebruik, door zeker duister, maar in ieder heerschend, en altijd een grond van bevattelijke waarheid onderstellend, gevoel voortgebracht (wij spellen nu zoo als bilderdijk); dat deze waarneming moest gemaakt worden, zoodra men regels voor eene spraakkunst maakte; dat die regels, die algemeene uitkomsten voorstellen, tot welke alle, en, dewijl ze enkel zijn, onvolkomene, waarnemingen nooit leiden, aan zoo vele uitzonderingen onderhevig zijn, die de onvastheid dier regelen bewijzen, boven welke de taal verheven is, die het onkundig gemeen, daarom, beter dan zijn taalmeesters sprak. Had men meer onderzoek der taal in zich zelve gedaan, men zoude ook tot algemeene regels hebben kunnen komen, en

{==30==} {>>pagina-aanduiding<<}
onderscheidingen waargenomen hebben, die alle zoogenaamde spraakkunstenaars voorbijzagen, schoon wij ze, achteloos sprekende of schrijvende, in acht nemen. Het gebruik der uitgaande e, in het bijvoegelijk naamwoord, dat een zelfstandig woord van het onzijdig geslacht voorgaat, wanneer het geschiedt met het aanwijzend lidwoord, en waarin men telkens eene feil begaat, of geacht wordt te begaan, is nu het onderwerp, dat daarvan ten bewijze strekt. Men schrijft het zwarte paard, maar een zwart paard; doch ook, het Koninklijk Instituut, zonder e. Inderdaad, men moet den naauwlettenden doorgronder onzer tale in het onderzoek hiernaar zelven lezen, en - hoe veel leert hij ons! Zij alleen worden gewaarschuwd, die zich ergeren mogten aan zijne scherpe uitdrukkingen, als: de tegenwoordige Schoolhollanders; en: ô zalige dagen, der Vaderen, die nog geen Hoogduitschen wansmaak enz. voor hun zuivere moederspraak inruilden! en wat er zoo al meer volgt; maar wiens oordeel onbevangen is, zal bilderdijk bewonderen, en den Meester in hem erkennen. Wij kunnen niet anders, dan het resultaat van zijn onderzoek opgeven: ‘Het adjectief met e is van individueele, zonder e van soortmakende toeëigening. De eigen namen nemen geen ander dan 't individueele adjectief aan; de appellativen zijn of toepassingen op den man of op zaken. Eigen namen als appellativen gebruikt, schoon zij ook een onbepaald lidwoord aannemen, blijven echter in de taal eigen namen, en dulden dus alleen het individueele adjectief. Appellativen die op den man slaan, nemen, met het onbepaald lidwoord, het soortmakend adjectief aan, als men de qualiteit aan het soort eigenen
wil, en dit doet men in 't geval van tytels; ook is dit plechtiger. De overige appellative in 't mannelijke en alle vrouwelijke namen, nemen (met welk lidwoord ook) alleen het individueel adjectief aan. Het onzijdige eischt (met het onbepaald lidwoord gebruikt) altijd het soortmakend adjecties; maar (met het bepaald lidwoord) neemt het beide aan, naar men de hoedanigheid aan het soort, of wel, individueel verbinden wil. Eindelijk: 't adjectivum als substantif gebruikt, is 't individueele.’ - Wij vonden dit een en ander genoegzaam gestaafd, door voorbeelden opgehelderd en tegen bedenkingen verdedigd, en hebben ons geene uitzonderingen op hetgene bilderdijk voordraagt kunnen herinneren. Van het aanhangsel spreken we nu niet: het is in plaats van eene voorlezing ten vervolge, voor welke geene gelegenheid meer

{==31==} {>>pagina-aanduiding<<}
kwam. Is het niet jammer, dat zoo vele waarheid gezegd wordt met eene scherpte, die niet allen vrij van bitterheid zullen noemen?
Een derde stuk handelt, kort, over de zoogenaamde Bijvoegelijke Naam- en Bijwoorden. Dit stuk is, namelijk, een uittreksel uit een vertoog, door bilderdijk gehouden, toen, over het geschil, of men het bijvoegelijk woord, dat zonder opzigt tot het geslacht van het zelfstandige gebruikt wordt, voor een Bijwoord had te houden, eene prijsvraag was beantwoord. Een vierde stuk behelst een kort verslag wegens gevondene brokken van een oud Hollandsch Rijmwerk, ook om bilderdijk's aanmerkingen belangrijk genoeg, doch waarbij we ons niet kunnen ophouden, willende nog de aandacht vestigen op het laatste stuk, voorheen in een geleerd Gezelschap voorgelezen, over het Treurspel der Ouden in de uitvoering. Aangewezen hebbende, dat de Rei geheel afge scheiden was van hetgene wij Treurspel noemen, en niet eens tot het Tooneel behoorde, vraagt bilderdijk, of de Rei door een goed Genie tot een deel des Treurspels te maken zij? Hij bewijst de onmogelijkheid om het met den Rei der Ouden te vereenigen, en toont aan, dat met de Reijen in latere Treurspelen geheel iets anders bedoeld werd; waarop, in een tweede gedeelte, de vraag, of een Rei, zoo als de Hedendaagschen zich verbeeld hebben in den ouden te zien, niet gewigtig en nuttig zijn kan? toestemmend, maar met vele bepaling, beantwoord wordt; b.v. hij moet een werkelijk deel nemen in de tooneelhandeling; verbeeldt hij het volk, bestaat hij in een bepaald getal van personen, dan is hij onbruikbaar. Maar bilderdijk is er niet tegen, dat men bovennatuurlijke wezens voor de Reijen gebruike, gelijk vondel de Engelen, eschylus reeds de Furiën ezv. De verbinding der hoogere wereld met de onze maakt den Dichter: onze zoogenoemde beschaving, echter, heeft ons voor die bovennatuurlijke wereld de vatbaarheid ontnomen: de kieschheid
onzer dagen staat den Dichter op zijn hoogst toe, zijne onderstellingen van eene hoogere wereld voor te dragen als een bloot schaduwspel, behalve dat het Tooneel thans zoo ontaard is, dat niemand het zoude verdragen, zoo men er eene hooge en godsdienstige inspanning van maken wilde. En, wat is nu het besluit? ‘Tot zoo lang onze gantsche wijze van denken omkeeren, en de mensch weder met kinderlijke onschuld aan God en zijne Engelen hangen

{==32==} {>>pagina-aanduiding<<}
zal, en, ondanks den blinddoek des lichaamlijken, hun de hand reiken; tot zoo lang - geene Reien in 't Treurspel!’ Wij hopen, dat bilderdijk dit niet te vergeefs zal gezegd hebben, en zijn welig vernuft en, zij het dan ook overdreven, scherpzinnig oordeel, hier geuit, niet zal bespot worden door zijne tijdgenooten of nakomelingen! Want, hoe veel waarachtigs wordt hier toch met krachtigen ernst gezegd, dat een ander zeker, met meer beklag, medelijdend zoude uitdrukken, maar dat toch maar waar is!





Lijkrede aan het Graf van Napoleon Buonaparte, ten vervolge der Napoleóntische Redevoeringen, door W.A. Ockerse. Te Amsterdam, bij J. van der Hey. 1821. In gr. 8vo. VIII, 40 Bl. f 1-10-:

Wij hebben voorheen verslag gedaan van 's Heeren ockerse Napoleóntische Redevoeringen; wij zijn het evenzeer van deze verschuldigd. Trouwens, zij is bij hemzelven een gevolg van die eersten; en wij twijfelen, of hij anders zou besloten hebben, een stuk te vervaardigen, dat uit eigen' aard aan zoo vele zwarigheden onderworpen is. Eene lijkrede op een braaf, voorbeeldig man is van zelve aangenaam en stichtelijk. Het laatste kan zeker die op eenen ondeugenden ook zijn; doch het eerste bezwaarlijk. Voor eene schandrede is tijd en plaats te statig, te ernstig; voor..... Doch houden wij ons met deze algemeene aanmerkingen niet langer op. Over stijl en trant behoeven wij niets te zeggen. Deze zijn uit het vorige bekend. Over het geheel bespeurt men hier ligt wat meerder bedaardheid, hetzij door het onderwerp, hetzij wegens de gemaakte aanmerking, dat 's mans stoute en hooge vlugt wel eens aan het gezwollene en winderige grensde. Van dezen kant hebben wij dus enkel goedkeuring te uiten. Doch, is het begin niet wat vreemd? voor eene lijkrede niet min gepast, min deftig? (‘Buonaparte!..... napoleon!..... napoleon!..... Geen gehoor, - geene beweging. Zou hij dood zijn?’ - ezv.) Voorts: waren die bespiegelingen over het doodenrijk, als tusschenstaat beschouwd, hier noodig? en zijn ze eenigermate met eenvoudige, bijbelsche begrippen overeen te brengen? Eindelijk: zoo de verbeelding ook ten opzigte van eenen napoleon eenigen steun en uitzigt der hope in de

{==33==} {>>pagina-aanduiding<<}
toekomst behoeft, of de Christelijke liefde die althans van den lijkredenaar vordert, ware het dan niet beter geweest, aan eene eindelijke algemeene gelukzaligheid te denken? Zonder toch ons eenig oordeel aan te matigen, zouden wij wel haast denken, dat de Hel gerustelijk mag worden uitgedoofd, indien een napoleon dezelve ontgaat! Het is waar, ockerse schijnt zijn berouw en bekeering in den Hades niet onmogelijk te houden. Gelukkig, dat de man geen vast leeraar meer is; nu behoeven wij niet te vreezen, dat hij van vooronderstelde verkettering nadeel zal lijden. Doch wij vinden zulk een Vagevuur in den Bijbel niet, maar wel: zoo de boom valt, zal hij zekerlijk blijven liggen; en: een iegelijk zal wegdragen naar dat hij in het ligchaam gedaan heeft.
De laatste twee zoetsappige regels van het anders fraaije grasschrift behagen ons dan ook minst:

Laat, Wand'laar! tranen hier van dank'bre vreugde vloeijen, 
Die op zijn graf de bloem der zaal'ge hoop doen bloeijen! 

Of beteekent dit welligt: God dank, dat hij dood is!? Nu, dan zij het zoo!
Deze redevoering gaat verzeld van eenige aanmerkingen; en wij wenschen, dat zij strekken moge, om het waarschuwend en ter neêrzettend aandenken aan den man des bloeds nog eenigen tijd levendig te houden.
Het titelvignet is fraai; maar de met een' dolk gewapende en op het lijk van napoleon wijzende Furie (of wat het anders verbeelden moet) staat met eene zoo zegepralende houding daar, alsof zij zelve hem had omgebragt. Die houding dunkt ons niet gelukkig. Immers de Furiën zelve mogen veeleer weeklagen bij zijn graf!




De Eenzaamheid en de Wereld. Door Mr. Rhijnvis Feith. Te Haarlem, bij de Erven F. Bohn. 1821. In gr. 8vo. VIII, 128 Bl. f 3-18-:

Na de verschijning van den laatstuitgekomen' bundel van den geliefden vaderlandschen Zanger, onder den titel van: Verlustiging van mijnen Ouderdom, ten jare 1818, in het licht gegeven, hadden wij ons niet durven vleijen, zoo spoedig, als thans het geval is, vergast te worden op zulke schoone en

{==34==} {>>pagina-aanduiding<<}
voortreffelijke vruchten, als ons in het boven aangekondigd werk worden aangeboden. Immers zijn de jaren van onzen Dichter tot eene aanmerkelijke hoogte geklommen; en scheen dit alleen reeds genoegzaam, om-het vermoeden te wettigen, dat wij van de dierbare hand des edelen Grijsaards geene hervatting van dichterlijken arbeid, hoe wenschelijk ook, met grond konden verwachten.
Dubbel aangenaam en verrassend was ons daarom het voorloopig berigt van de uitgave dezer dichtstukken, ons toevallig ter ooren gekomen, en nu door derzelver verschijning bevestigd; en wij wenschen onzen Landgenooten met die verschijning van harte geluk!
De Eenzaamheid en de Wereld. Onder dezen titel biedt de Zanger aan den IJssel ons twee gedichten aan, elk in drie Zangen, aan wier hoofd, even gelijk op den titel, zeer keurig uitgevoerde Vignetten geplaatst zijn, welke dezer uitgave tot een bevallig sieraad verstrekken. - Wij willen eenige oogenblikken bij dit werk vertoeven, en daarbij de inspraak volgen van een hart, met den persoon des Dichters evenzeer als met zijne vele en uitmuntende geschriften ingenomen.
Kan het vreemd geacht worden, wanneer Recensent hier opregt verklaart, dat hij, bij al zijn verlangen naar de uitgave dezer zangen, nu en dan, door anderen op dat denkbeeld gebragt, voor een oogenblik, de mogelijkheid kon onderstellen, dat de stempel des ouderdoms op dezelve, meer of min zigtbaar, zoude staan uitgedrukt? Of kan het eenigzins beleedigend voor den eerwaardigen Zanger schijnen, dit vermoeden hier ter plaatse openlijk te vermelden? - Neen: nimmer dacht de edele man hoog van zichzelven; en wij gelooven grond te hebben om te mogen vermoeden, dat het boven vermelde in den geest van den echt-nederigen Dichter, Wijsgeer en Christen is ter neder geschreven: alles, wat maar eenigzins gezetheid op vleijerij kan genoemd worden, is vreemd aan zijn waarlijk edel hart.
En nu - indien eens de liederen van den grijzen Bard het merk des ouderdoms hadden gedragen? - wie zou hem zelfs dan, gedachtig aan vroegeren roem en eere, niet nog hartelijk gedankt hebben voor dit geschenk der grijsheid? o, Indien wij den achtingwaardigen Vader slechts hartelijk beminnen, dan wordt hij ons in alles dierbaar, ook zelfs in datgene, wat de koelzinnig onverschillige op de lijst zijner gebreken stellen zoude! - Maar neen: de oppervlakkige inzage reeds

{==35==} {>>pagina-aanduiding<<}
bevredigde ons, in dit opzigt, volkomen. En wij verklaren hier, in alle opregtheid, dat deze zangen het schitterendst tijdperk van onzen Dichter volkomen waardig zijn. Waar zouden wij beginnen, waar eindigen, indien wij alle de bewijzen hiervoor uit het werk zelve wilden ontleenen? Dan, dit is gewis reeds in handen van elk, die al wat waar, goed en schoon is waardeert, en onze aanwijzing kan dus, van dien kant, veilig overtollig gerekend worden. Elk hart, dat voor waarheid, deugd en kunstmin gloeit, - en, Gode zij dank! veler hart klopt er nog voor, - voorkomt gewis onze losspraak, en brengt den edelen Dichter de eerbiedigste, de welmeenendste hulde.
Schitterend is de hoogte, waarop onze vaderlandsche Poëzij zich thans geplaatst ziet; elk erkent dit gereedelijk, maar is niet zoo gereed, of ook zoo eenstemmig, in de opgave der middelen, om den verkregen roem te bevestigen, te handhaven. o, Jeugdige Dichters! hij wordt niet bevestigd door schelklinkende woorden en hoogdravende klanken: de ware poëzij spreekt uit het hart, tot het hart, in de taal, die het hart kent, spreekt en verstaat; en de kunst, om die taal te spreken, kunt ge bij hem leeren, die er, op elke bladzijde van zijne Eenzaamheid en Wereld, u de modellen voor geschonken heeft. o, Leert dan gaarne van feith! - het is zoo wel eer als voorregt voor u, van den bijkans zeventigjarigen Grijsaard te mogen leeren.
Wij herhalen het, Nederland mag, in het begin dezer negentiende Eeuwe, op groote mannen roemen: maar, het zij met eerbied voor allen gezegd, men schenke, in eene vergadering van Dichters, de eer van het voorzittersgestoelte aan feith! Van welke zijde men hem beschouwe, hij is die onderscheiding waardig. Wat was er van den vaderlandschen Zangberg geworden, ten dage toen feith denzelven begon te beklimmen? Hoe veel groots, goeds en edels heeft hij gesticht, bevorderd, bevestigd en uitgebreid! Tegen hoe vele vooroordeelen en bekrompene begrippen heeft hij moeten kampen! Hoe veel weêrstands is hij niet te boven gekomen! En nu, aan den avond van zijn welbesteed en werkzaam leven, verschijnt hij ons in al den luister der kunst, en in al de grootheid van den echten Wijsgeer en waren Christen!
Wat zegt het toch, dat wij het schoon der Deugd door het bevallig kleed der Poëzij verhoogd zien, indien hierbij slechts het genie van den Dichter, maar geenszins het hart zich werkzaam betoont? Wij, voor ons, vergelijken dusda-
{==36==} {>>pagina-aanduiding<<}
nige zangen, hoe voortreffelijk van de zijde der bewerking, bij wolken, die over het dorstende veld heentrekken, zonder zich in weldadige regendroppen te ontlasten. Hoe geheel anders is het bij onzen Christelijken Zanger! Hier is Mensch, Wijsgeer, Christen, Kunstenaar, in één woord, alles vereenigd, en zijne toonen weêrklinken harmonisch in ons gemoed.
Recensent is slechts de tolk van het algemeen gevoelen, ten opzigte van dit laatste werk van onzen zoo verdienstelijken Dichter; en het strekt hem tot een waar genoegen, de lofredenaar van eenen feith te mogen zijn, bij eene natie, die nimmer zal ophouden hem hoog te achten en te waarderen, ook dan, als de vrome Christen zijn eerbiedig geloos reeds met een vrolijk aanschouwen zal hebben verwisseld. - Ja, wij zeiden het zoo aanstonds, Nederland roemt thans op groote mannen; allen staan echter, bij allen en allerlei soort van lezers, niet op even hoogen prijs; deze zal dien, gene weder een' ander' verheffen: omtrent onzen Zanger bestaat geen verschil; zijne liederen, ook deze Eenzaamheid en Wereld, zijn dierbaar aan allen; en wij durven vragen, of dit niet een onwederlegbaar bewijs zij zijner zeldzame verdiensten? - Ja, hij staat daar, de geliefde, de eerbiedwaardige Zanger, aan de grens zijns levens, niet als de boom, die, eenmaal rijke en overvloedige vruchten opgeleverd hebbende, nu, met verstorvene en afgebrokene takken, en genoegzaam bladerloos, eenzaam en schier vergeten wegkwijnt; neen, hij staat er, de met roem bekroonde Dichter, als de statige eik: vele zaden bragt hij tot rijpheid, en vele vielen in eene weltoebereide aarde: de ouderdom kromt zijne stevige takken; maar derzelver bladeren zijn nog groen en frisch: menige storm ging over hem voorbij; hij is echter staande gebleven: de landjeugd verzamelt zich, met wellust, om zijnen stam, en de ouderdom zit onder zijne liefelijke schaduw rustig neder, en denkt aan het Vaderland en het Vaderlijk huis. - Vallen zal hij, de geliefde boom; eenmaal zal de winterstorm hem vellen; maar het zaad, dat hij strooide, ging niet verloren, en jeugdige planten, uit hem gesproten, zullen dan het sieraad van het landschap zijn. - Gelukkig het land, dat zulke Dichters bezit; ja, driewerf gelukkig de natie, waar zij de lievelingen des volks geworden zijn! daar wordt, voorzeker, de goede
smaak hoog gewaardeerd, ware levenswijsheid op prijs gesteld, het echte Christendom geëerbiedigd, en al wat waar, goed en schoon is dankbaar gehuldigd.

{==37==} {>>pagina-aanduiding<<}

Wij hadden het voornemen, bij de herhaalde lezing dezer zangen, eenige treffende plaatsen, ter versiering van ons Maandwerk, aan te stippen; doch werden weldra genoodzaakt, uit de breede lijst, van nieuws te kiezen, wilden wij niet meer dan het halve boekdeel afschrijven. Ziet hier dan eenige dier plaatsen uit zeer vele!
De Dichter, eene schoone teekening opgehangen hebbende van de genoegens, welke de echte Wijsgeer op het eenzaam veld geniet, zingt ten slot:

Hoe moeilijk is de dood bij 't woelig aardsch gewemel! 
Het stil, eenvoudig veld grenst nader aan den hemel. 
Bij minder banden, en geringer zinlijkheid, 
Is door Natuur ons hart tot sterven voorbereid. 
Wij voelen zachtkens ons door haar tot God gedreven. 
Wij zagen haren dood; wij zagen haar herleven. 
Wij sluimren met haar in, door de Almagt zelf gedekt, 
Tot dat, voor schooner bloei, de groote Lente ons wekt. 

Wil men gevoelen, wat de eenzaamheid op het land den Held en Staatsman te allen tijde was, men leze:

Ja, altijd was het veld, in elke vaag des levens, 
De stille zamelplaats van dengd en grootheid tevens. 
Hoe menig edel zaadje ontkiemde in zijnen kring! 
Daar vond de Staatsman moed, de Held verademing. 
Zoo zocht een Scipio, ver van de Tiberstroomen, 
Vaak de eenzaamheid op 't land, en woog er 't lot van Romen. 
Daar zag hij 't schoon der deugd, en 't nietige der eer, 
En keerde grooter tot het woelig leven weêr; 
Maar midden in den roem, dien hij zich waardig maakte, 
Toen hij het toppunt van verdiende glorie raakte, 
En alles eerbied droeg aan d' onverwonnen held, 
Verliet hij stad en praal voor altijd voor het veld. 
Ligt grooter in zijn rust dan in zijn zegepralen, 
Zag hij zijn levenszon daar zonder wolken dalen, 
En zachter loeg de dood, dan op zijn gloriebaan, 
Hem op zijn Landhuis bij het stil Liternum aan. 

Munt de geheele derde Zang uit door de waarlijk treffende

{==38==} {>>pagina-aanduiding<<}
schildering van de zeden der Aartsherders, wij kunnen ons niet weêrhouden, daaruit de volgende regels over te nemen:

Gelukkig Herdervolk bij zoo veel deugd en zegen, 
Hoe gloeit nog in 't verhaal uw schuldlooze eeuw ons tegen! 
Hoe zweeft ons hart u na door 't ongedekte land, 
Waar gij uw kudden leidt, waar gij uw tenten spant! 
't Geluk woont op uw' grond, maar bloeit er 't liefst verscholen. 
Het vergenoegen schijnt met u door 't veld te dolen. 
Uw hart wordt door geen weelde of praalzucht nog gevleid, 
Maar in uw stil verblijf woont vrede en zaligheid. 
De ligtverdraagbre tent rijst onder de eikènlommer; 
Daar toeft de Herdervorst, en leeft er zonder kommer; 
Zijn hart vertrouwt op God, en, veilig in zijn hand, 
Vindt hij, waar die hem leidt, altijd zijn vaderland. 
Zijn kroost, zijn knechten, al wat zich om hem vergader', 
Eerbiedigt hem als Heer, en mint hem als hun Vader. 
Hij rigt het outer op bij elken keer van 't lot, 
En knielt en bidt hun voor, en allen vreezen God. 
Dit rein gevoel der ziel vertoont zich in hun wandel. 
Hun hart is zonder list; opregtheid siert hun handel. 
Één broederlijk gezin, en naauw aaneen verknocht, 
Woont onder hen geen wrok of kwellende achterdocht. 
De kuische maagdenrei zwerft veilig om de knapen. 
De vriendschap drenkt het vee; de liefde hoedt de schapen. 
Het hart geeft aan het hart, en kent geen naberouw. 
Een woord is eed, een kus het zegel van de trouw. 

Hoe aandoenlijk is, in dezen zelfden Zang, de schets van het verkeer des Heilands in het verachte Galilea, en zijne afzonderingen aldaar! Inzonderheid zijn regels als deze welkom aan het Christelijk hart:

En gij, Olijfberg, met uw koele en stille dreven! 
Gij trekt mij aan; maar doet mij straks terugge beven. 
Nu, lieflijk als natuur, als ze in de lente lacht, 
D n, schrikbaar vreeslijk in uwe eenzaamheid en nacht; 
Hier, gruwzaam bij verraad en smart en 's afgronds duister, 
Daar, vol van liefde en troost en reinen hemelluister; 
Aan uwen lagen voet een bang Getsemané, 
Vol bloed en tranen, vol van onuitspreekbaar wee; 
Op uw verheven kruin een wolk ten zegewagen, 

{==39==} {>>pagina-aanduiding<<}

Triumszang, Englenheer, en Godlijk welbehagen!.... 
Olijfberg! 'k zinge u niet - 'k aanbid in 't stof alleen. 
U zing' de Hemel door alle eeuwigheden heên. 

Wij moeten, onzes ondanks, bekorten, en tot het tweede dichtstuk, de Wereld, overgaan. Hoe echt zedig en schoon spreekt hier de Dichter van zichzelven! Ja, zoo hooren wij dit gaarne:

Niet altijd was mijn dag in zonneglans getooid, 
Niet immer was mijn pad met rozeblaên bestrooid; 
'k Heb menig zoet geluk op 't wereldrond genoten, 
Maar menig bittren traan ook in het stof vergoten; 
Vaak hulde in 't vrengdekleed zich stil verborgen smart, 
En knaagde aan 't vriendenmaal de wreedste worm mijn hart. 
Dan kwam op eens de dood mij op een grafzerk wenken, 
En al mijn heil bestond in weenen en herdenken. 
Maar ook hoe menig leed, dat als een schaduw vlood, 
Heeft mijn geluk vernieuwd, en mijn genot vergroot! 
Hoe dikwers zonk de nacht al stormende op mij neder, 
En gaf mij de ochtend aan de zoetste kalmte weder! 
Hoe menig schoone roos ontlook op d' eigen grond, 
Daar korts een doren of een scherpe distel stond! 
En zoude ik, vreugdloos op den rand mijns grafs gezeten, 
Het eindloos meerder goed voor 't luttel kwaads vergeten? 
Neen, dankbaar voor 't genot van zoo veel zaligheid, 
Door acht-en-zestig jaar hier op mijn pad verspreid, 
Vereer ik 't plantje nog, daar 'k eenmaal vreugd van maaide, 
En dat een Vaderhand zoo mild op aarde zaaide. 

Uit dezen zelfden eersten Zang kiezen wij ook nog dit echt juweeltje:

Het heerlijk einde doet vaak 't klein begin verdwijnen. 
De rups is noodig, zal de vlinder eens verschijnen; 
Maar wie, als deze in 't rond den bloemenhonig lekt, 
Denkt aan het kruipend, traag zich kronkelend insekt? 
En toch moet lang de rups langs grond en boomen kruipen, 
Zal 't vlug kapelletje aan haar doodkleed eens ontsluipen. 

En in welk een bevallig licht toont ons de edele Grijsaard

{==40==} {>>pagina-aanduiding<<}
de wereld, als plaats, waar zich menschengeluk en menschenwaarde, ook onder allerlei beletselen, heerlijk ontwikkelen!

Neen, nimmer was de mensch verworpeling op aarde! 
De Liefde ontwierp zijn lot, eer hem natuur nog baarde. 
Zij schiep zijn' eersten nood, zij schiep zijn' eersten dorst, 
Maar ook het ouderhart, maar ook de moederborst. 
De hemelvlam wordt aan eene aardsche vonk ontstoken. 
Nooit heeft de mensch den mensch hier straffeloos ontbroken. 
Nood zet aan zeedlijkheid hare eerste krachten bij, 
En uit zijn wissling rijst de schoonste harmonij. 
Wat waar' hier ouderzorg, zoo nooit behoefte griesde; 
Wat al het rein genot der teedre huwlijksliesde? 
Hoe menig eedle daad had de aarde nooit gezien, 
Kwam menschelijke ellend' haar de eerste stof niet biên? 
Wat heerlijk deugdental waar' nooit in 't stof ontloken, 
Had de ondeugd aan heur zij' het hoofd niet opgestoken? 
Het teeder meêgevoel, door tranen voorbereid, 
Legt vaak den eersten grond hier tot menschlievendheid. 

Deed de poëzij van feith hem te allen tijde kennen als een meester in de zoogenaamde beschrijvende poëzij, plaatsen als deze doen zien, dat de verdiensten van onzen Zanger, in dit opzigt, voor geen zijner vroegere werken behoeven te wijken. Hij beschrijst den weldadigen invloed der liefde op den jongeling.

De liefde ontgloeit zijn borst, en 't nog omneveld doel 
Doorwoelt zijn ingewand met nooit gekend gevoel. 
Daar blinkt op eens zijn heil uit twee aanminnige oogen! 
Hij voelt, door zacht geweld, zich aan zich zelv' onttogen, 
Vreest beurtelings en hoopt; geniet, lijdt, juicht en schreit, 
En smaakt bij elk gevoel een nieuwe aanwezigheid. 
Daar meldt hem de eerste kus, die hemelvreugde op aarde, 
Die 't hart hier ééns slechts smaakt, zijn zegepraal en waarde. 
Zijn mond is spraakloos; naauw verzwelgt zijn ziel 't genot; 
Ze omvat de schepping, en is zalig als een God. 
Hier, ziet hem 't eenzaam veld aan hare zijde dolen; 
Daar, rust hij aan haar borst, in 't koele woud verscholen. 
Nu, dekt hem een priëel, bij eene frissche bron, 
Die lieflijk om hem mort, voor 't steken van de zon; 
Dan, dobbren ze op een vliet, van ruischend riet omgeven, 

{==41==} {>>pagina-aanduiding<<}

Elk met een taaije spaan, die 't bootje voort doet zweven. 
Met zoete eenstemmigheid plast elk de roeispaan neêr, 
En op den wenk der min verheft hem ieder weêr. 
De golfjes schuimen met een liefelijk geklater, 
En stuwen 't schuitje met een snelle vaart door 't water; 
Of, wordt eens aêm geschept, waar 't spiedend strand verdwijnt, 
Het regent kusjes in de boot, die hemel schijnt. 
ô Zoet herdenken aan te ras vervlogen dagen! 
Wie zou den levenslast om u niet willig dragen? 
Wie ooit de Liefde en Lente op 't land genoten heeft, 
Juich' stervend nog tot God: 'k heb niet vergeefs geleef d 

Bijzonder gelukkig is de Dichter in de keuze en voordragt van dichterlijke beelden. Begeert men eene proeve? Welaan! De Dichter heeft doen zien, dat de mensch de eigenlijke schepper is van zijn genot en smarte op aarde, en zegt ten slotte van hem:

... De eigen wereld, die zoo velen vreugd verwekt, 
Heeft hij, niet God, voor zich met vloek en nacht bedekt. 

En nu stelt hij deze waarheid nader zinnelijk voor, in deze treffende beelden:

Zoo ruischt een heldre beek de blijde landjeugd tegen, 
En spreidt de vruchtbaarheid en welvaart allerwegen. 
De wijze lacht haar aan; zij laaft hem in zijn' nood; 
De dwaas stort in haar neêr, en drinkt zich zelf den dood. - 
Zoo zegent de Akkerman het ijzer, dat de voren 
Hem in den harden grond ontsluit voor 't voedend koren; 
Terwijl de ontzinde haat, door wraakzucht aangezet, 
Het, tuk op muichelmoord, tot eenen ponjaard wet. 

Eindelijk, (want wij moeten, doch kunnen haast niet scheiden) hoe schoon en verheven is het tafereel, waardoor de eerwaardige Zanger ons wil doen gevoelen, dat schijnbare wanorde, naar Gods bestel, eenmaal schooner schepping rijzen doet:

Zoo doet, van wolken en van asgrond slechts omgeven, 
Savoijens IJsgebergt' den koensten Wijsgeer beven. 
Hij waant een oogenblik, door 't schrikbre alom misleid, 

{==42==} {>>pagina-aanduiding<<}

Zich aan 't gebied ontrukt van Gods Voorzienigheid, 
En ijst, dat hem een rots, aan 't eeuwig ijs ontschoten, 
Of sneeuwval in den nacht des afgronds neêr zal stooten; 
Maar ijlings ziet hij in die beddingen van ijs, 
Die sneeuwgebergten, door den last van eeuwen grijs, 
Dat schuimend zaamgeperste, en, met een schor geklater, 
Door duizend reten staêg zich nederstortend water, 
Den grooten voorraadbak, door de Almagt zelf gesticht, 
Waaraan rivier en stroom hun aanzijn zijn verpligt, 
Zoodat zij, nooit verdroogd, door veld en akker zwieren, 
Alom de welvaart en de vruchtbaarheid doen tieren, 
En immer mensch en vee nog drenken aan hun rand, 
Schoon uit het kreeftgestarnt' de zon de velden brandt. 
Hij hoort nog altijd ijs, sneeuw, wind en water razen, 
Maar voelt den grooten Geest ook om hem henen blazen, 
En bij het dondren van den sneeuwval en orkaan 
Bidt hij Gods vaderzorg ook in dees bajert aan. 

Zulke zangen zijn niet alleen dichterlijk; neen, zij zijn stichtelijk tevens. o, Mogt elke dichterlijke arbeid, het publiek aangeboden, waar het pas geeft, beide in zich vereenigen! Dan zou de dank der menschheid elken edelen Zanger met schooner eerkroon sieren, dan Phebus-Apollo immer aan zijne lievelingen schenken kan.
Laug nog smake de edele Grijsaard de genoegens van eenen gezegenden ouderdom! Lang nog geniete hij de schoone vruchten van het zoo wèl bestede leven:

Tot dat de Dood hem, zacht in zijnen arm gezonken, 
Aan 't eeuwig leven en den hemel heeft geschonken (*). 









No. 1. Nederlandsche Muzen-Almanak. 1822. Vierde Jaar. Te Rotterdam, bij J. Immerzeel, Jun. f 3-10-:

2. Almanak voor het Schoone en Goede. 1822. Te Amsterdam, bij G.J.A. Beijerinck. f 1-10-:

3. Almanak, aan Bevalligheid en Deugd gewijd. 1822. Te Amsterdam, bij M. Westerman. f 1-10-:

{==43==} {>>pagina-aanduiding<<}


4. Almanak van Vernuft en Smaak. 1822. Te Rotterdam, bij Mensing en van Westreenen. f 1-4-:

5. Almanak voor Vrouwen door Vrouwen. 1822. Te Rotterdam, bij Mensing en van Westreenen. f 1-4-:

6. Almanak voor het Verstand en Hart. 1822. Te Amsterdam, bij C. Schaares. f 1-:-:

7. Nuttige en aangename Tijdkorter in ledige oogenblikken, of Almanak voor 1822. Door A. Hazelhoff. Tiende Jaargang. Te Groningen, bij A. Hazelhoff. f :-5-:

8. Almanak der Akademie van Groningen. 1822. Door Th. van Swinderen. Tiende Jaargang. Te Groningen, bij J. Oomkens. f :-14-:

9. Almanak voor Reizigers in het Koningrijk der Nederlanden. Met Platen en Plattegronden van Steden. Derde Jaargang. 1821-1822. Te Amsterdam, bij Mortier Covens en Zoon, ten Brink en de Vries. f 1-16-:

10. Almanak tot Nut en Vergenoeging voor de onderscheidene Standen des Maatschappelijken Levens. 1822. Door J.A. Uilkens. Te Groningen, bij J. Oomkens. f :-6-:

11. Sterre- en Weêrkundige Berigten voor het Jaar 1822, enz. Door Mr. E.H. Greve. Vijfde Jaargang. Te Amsterdam, bij G. van Dijk. f 1-:-:

Ziet hier, Lezers! niet minder dan, op één na, een dozijn Jaarboekjes, van onderscheiden' aard, vorm, kleur en geur, en evenzeer van onderscheidene betrekkelijke waarde. Niet één derzelve vonden wij verwerpelijk; niet één zelfs, die niet, in zijne soort, eenigen lof verdient. Maar, behalve dat reeds andere beoordeelende Tijdschriften, omtrent sommige dezer boekjes, ons zijn vóór geweest, wij kunnen slechts met een enkel woord van dezelve gewagen; en, had zulks niet iets stuitends voor ons gevoel, wij zouden ons, van wege het aantal, vergenoegd hebben, met die, aan het hoofd dezes, in een paar rubrieken te verdeelen, en, door No. een tot zoo veel, de schatting en den rang aan te duiden, welke hun,

{==44==} {>>pagina-aanduiding<<}
bij het doorloopen, in ons oog, toekwam. Veilig, echter, en zonder vreeze van mis te tasten, durven wij, wat de poëtische en letterkundige waardij betreft, de drie eerste zoodanig rangschikken. En nu van elk derzelve een enkel woord.
No. 1 dan, de deftige Muzen-Almanak, houdt zich, over het geheel, treffelijk staande; waarvoor, trouwens, de namen van eenen feith, Mr. en Vrouwe bilderdijk, tollens, loots, spandaw, warnsinck, van hall, klijn, messchert, nierstrasz, immerzeel, en anderen, genoegzame waarborg zijn. Teeken- en Graveerkunst enz. deden het hare, om deszelfs luister te verhoogen. Een stukje van simons kiezen wij ter proeve, omdat juist in dit eigen No. aan Loevestein wordt gedacht:

Gegroet zijt gij, o hooge muren, 
Aan Merwe, Maas en Waal gebouwd! 
Beschermt gij uwe nageburen, 
De steden, die hier 't oog aanschouwt? 
Ziet gij daar ginds, in vruchtbre dreven, 
Nog Arkels achtbre schimmen zweven, 
Gedost ten strijd, met helm en speer? 
Hoort ge, in 't geruisch der lindebladren, 
Nog, 's nachts, den dappren Herman nadren, 
En spoken in zijn tegenweer? 
 
Mij vaart een huivring door de leden. 
En vreemd gevoel beklemt de borst! 
Wat doet mij angstig binnentreden? 
Vreeze ik den dolk, met bloed bemorst? 
Geen zwaard, dat Barneveld deed vallen, 
Verbergt gij in uwe oude hallen, 
En toch grimt hier verderf en dood; 
Weleer in bittren wrok gezworen, 
Aan hen, voor Hollands roem geboren, 
Aan Hogerbeets en Huig de Groot! 
 
o Loevestein! o holle zalen! 
Is hier de plaats waar Hugo zat? 
Dat uwe wanden mij verhalen, 
Hoe hij tot God om redding bad! 
Of deden de eeuwen u vergeten 
Den droeven tijd, hier bang gesleten, 

{==45==} {>>pagina-aanduiding<<}

Zijn leed, op Neêrlands vrijen grond; 
De tranen, in zijn schrandere oogen, 
Toen hij noch regt, noch mededoogen, 
Maar onverzoenbren wrevel vond? 
 
Gedoemd, zich hier aan 't end te treuren, 
Van Argus oogen naauw bespied; - 
Een vrouw ontsluit uwe ijzren deuren, 
En vreest de dubble wachten niet! 
Als Daedalus, den dwang ontkomen, 
Voert zij hem veilig, langs uw zoomen; 
Geweld zwicht voor vernuft en moed! 
De laster poog' de deugd te treffen, 
Zij zal zich boven smaad verheffen, 
Die hare regters blozen doet. 
 
Nog menige eeuw van honderd jaren 
Ga u, gelijk de stroom, voorbij; 
Maar 't oog moet op u nimmer staren, 
Of 't harte juich': De Groot kwam vrij! - 
Die regt en vrijheid durft verkrachten, 
Moog', levenslang, bij u vernachten, 
Waar hij voor heiligschennis boet; 
Moet onschuld hier de handen wringen, 
Zoo moogt gij van elkander springen, 
En zinken in den diepen vloed! 

No. 2 spant de kroon in keur van zedelijke verhalen. Waarlijk, in dit vak is de Eerw. swart een meester! Hij vertelt zoo leerzaam, naïf en ongedwongen; de vinding is meestal zoo vernustig en gelukkig; de uitkomst zoo treffend en verrassend, de stijl zoo levendig en onderhoudend, dat het boekje, van dien kant reeds, eene blijvende waarde bezit. Loots en tollens, warnsinck en spandaw en anderen, ook de Eerw. Uitgever, strooiden hier mede eenige dichtbloemen; de prentjes zijn keurig; kortom, het is een Jaarboekje zoo als het behoort te zijn. Wie zal ons nu eene proeve leenen? De verhalen moeten in hun geheel gelezen worden. Wel dan! een brokje van spandaw en van tollens.

Ja, Holland is de moedergrond, 
Waar ons de liefde koestert, 

{==46==} {>>pagina-aanduiding<<}

Waar onze wieg bescherming vond, 
Die onze kind'ren voedstert; 
Het Land, waar kunst en wetenschap 
Steeds prijken op den hoogsten trap; 
 
Waar golvende aren, rijk belaân, 
Op welige akkers ruischen, 
En hooger, boven 't gouden graan, 
De woeste baren bruisen; 
Waar 't voorgeslacht uit wier en krocht 
Een paradijs van wond'ren wrocht; 
 
Waar steden, rijzende uit het slijk, 
Het oog des vreemd'lings treffen, 
En burgers, koningen gelijk, 
Den fieren geest verheffen; 
Waar menigwerf der vorsten twist, 
Het pleit der volken, werd beslist; 
 
Waar handel niets dan vrijheid vraagt, 
Geen' gunst, geen voorrang bedelt; 
Waar de eer de kunsten voedt en schraagt, 
Verdienste alleen veredelt, 
De dankbaarheid van 't Vaderland 
Meer loont, dan star of ridderband. 
 
In holland klopt de boezem vrij, 
Daar voelt de mensch zijn waarde; 
Er is, wat Rijk ook bloeijend zij, 
Één Holland slechts op aarde: 
Voor Holland klinke ons vreugdgeschal, 
Wij juichen: Holland bovenal! 
 
Neen, neen! het Hollandsch hart te vangen 
Met lier en lied, 
Vermogen Fransche beuzelzangen 
En Fransche noten niet. 
 
Wat raakt mij, wie mij meerder hooren, 
Wat meer mij noem'? 
Die 't Hollandsch harte mogt bekoren, 
Is rijk genoeg aan roem! 

{==47==} {>>pagina-aanduiding<<}

Dien roem begeer ik! dien te winnen, 
Dat regt is mij! 
En streelen andren wufter zinnen 
En leêger harten vrij! 
 
Klink, citer! laat uw toonen vloeijen! 
o Dichtvuur, blaak! 
En doe uw goud mijn zangen gloeijen, 
Geliefde moederspraak! 
 
Geen schooner eerkroon zie ik hangen, 
Geen ander, neen! 
Voor Nederland - alleen mijn zangen, 
Voor mij haar lof - alleen! 

No. 3. heeft nagenoeg geen proza, maar des te meer verschot van lieve versjes; inzonderheid munten die van messchert en warnsinck uit. Ook westerman zorgde, als Dichter en Uitgever, voor zijne faam en naam, en het geheele boekje heeft onze volle goedkeuring.
No. 4 en 5. Oude bekenden, in een' nieuwen dos gestoken, die hun vrij goed kleedt. De boekjes doen vooral niet onder bij die hun, onder dezelfde titels, zijn voorgegaan. Wij vonden, hoezeer niet in alle, echter in verscheidene stukjes Vernuft en Smaak gepaard. (De Landjonker en zijn Poedel is reeds elders en wèl vertaald te vinden.) Die voor Vrouwen is... door Vrouwen! Wij zijn niet oud genoeg, om, ook als Beoordeelaars, streng of zelfs onaardig jegens de Sekse te zijn; maar te zeer Hollanders, om haar douceurs te kunnen zeggen. Hoe zullen wij het hier maken? Wij willen ons diligent verklaren, en alleen nog zeggen, dat wij, hoewel in sommige opzigten den voorrang moetende schenken aan No. 4, echter, in No. 5, onder anderen, de Zurichsche Vrouwen en Maagden en het welgestelde levensverhaal van Louiza, Koningin van Pruissen, met hartelijk genoegen hebben gelezen. - Uitvoering en plaatjes verdienen lof.
No. 6. De versjes meest alle van P.M. Deze beminnelijke Dichteresse kent schier elk, ook zonder hare naamletteren. Dit is alzoo reeds eene aanbeveling, welke de onze overbodig maakt. Van de twee verhalen is het eene een vervolg van het jaar 1820; iets, dat zeer ongevallig is. - De prentjes zijn wèl, en de uitvoering zindelijk.

{==48==} {>>pagina-aanduiding<<}

No. 7 blijft zichzelf volkomen gelijk, en is voor den zoogenaamden Gemeenen Man een lief, zedelijk, stichtelijk en goedkoop leesboekje. De versjes streng te toetsen aan de regels der kunst, ware hier ongepast. Wij vonden hetzelve doelmatig, en dit zij genoeg.
No. 8, 9, 10 en 11, hoe verschillend ook in aard en strekking, noemen wij daarom als in éénen adem, omdat ook zij zich zoo volkomen zijn gelijk gebleven, dat wij, bij plaatsgebrek, volstaan mogen met de bloote vermelding, en den voorheen aan dezelve gegeven' lof andermaal op dezelve toe te passen.
En zoo maken dan alle deze Jaarboekjes wederom eene goede fortuin!

De kleine Diergaarde, of Geschiedenis der Dieren, tot onderwijs en vermaak der Jeugd. Naar het Fransch. 198 Bl. f 1-6-:

De kleine Natuurkenner: een nuttig Leesboek tot uitbreiding van de kennis der Natuur en der Volken. Uit het Hoogduitsch. Met 89 Afbeeldingen. 165 Bl. f 1-14-:

Kinder-reizen, of Verhalen der merkwaardigste Voorwerpen in vreemde Landen. Naar het Hoogduitsch. Alle te Deventer, bij A.J. van den Sigtenhorst. 1821.) 94 Bl. f :-16-:

Men klage toch nimmer (althans zoo men geen Recensent is!) over de menigte van dagelijks uitkomende werkjes voor kinderen: de jeugd, zoo wel als wij, bemint verscheidenheid; en bovendien (Rec. weet zulks bij ondervinding) hoe schielijk zijn ze ten einde - niet zoo zeer gelezen, als verbruikt, zoodat er weldra geen zamenhechten meer aan is! Welkom blijft ons derhalve elk nieuw geschenkje voor de lieve jeugd, dat eenige waarde heeft. Van de aan het hoofd dezes vermelde boekjes mogen wij zulks met ruimte getuigen: de inhoud is even verscheiden als leerzaam, en de prentjes, hoezeer wat bont, zullen juist daarom het kinderoog te meer behagen; die van No. 2 zijn inzonderheid aardig. Wat zullen wij, bij onze beperkte ruimte, er meer van zeggen? Wilt ge, Ouders! uwe kleinen eens regt blijde zien, (en wat vader of moeder ziet zulks niet gaarne?) koopt dan deze lieve boekjes, en...

't Kinderkusje, honigzoet, 
Streelt, betoovert uw gemoed. 



{==49==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst, enz. voor 1819.

(Vervolg van No. XIV des vorigen Jäars.)

De andere Prijsverhandeling, welke wij in dit Deel ontmoeten, is van den Eerw. dirk molenaar, Predikant te Deutichem. Zij dient ten antwoord op de vrage, om ‘eene beknopte, en naar de algemeene vatbaarheid ingerigte, verklaring te geven der uitspraak van Paulus, 2 Tim. III:16, zoo veel den hoogen oorsprong betreft der H. Schriften; en (verder) eene, in overeenstemming van de algemeene Bijbelsche leer, daarop gegronde opheldering van de wijze, waarop men zich de Ingeving der Heilige Schriften moet voorstellen.’ Het gelukte zijn Eerw. wel niet ‘in allen opzigte aan het verlangen des Genootschaps te beantwoorden,’ maar toch ‘zoo veel goeds te leveren, dat men zijnen arbeid der uitgave en bekrooning met zilver waardig oordeelde.’ Wij onderschrijven gaarne dit gevoelen der achtbare Vergadering, ook schoon wij ons niet diets maken, dat, hetgene wij in dit stuk beter, voor het minst anders, gewenscht hadden bewerkt te zien, juist datzelfde zal bevonden worden te zijn, wat ‘niet beantwoord heeft aan het verlangen van het Genootschap,’ waaromtrent het Programma zwijgt, en ons hieromtrent alleen het gissen overblijft. Duidelijk, intusschen, en wel geschikt naar de algemeene vatbaarheid van het lezend publiek, is buiten kijf des Schrijvers voordragt, en verklaring der bedoelde plaats; de algemeene Bijbelsche leer wordt almede ter staving van zijn gevoelen omtrent den zin van Paulus woorden bekwamelijk ontwikkeld; ook poogt hij door kracht van redenen de wijze op te helderen, waarop hij meent, dat men zich de Ingeving der H. Schristen hebbe voor te stellen; voe-
{==50==} {>>pagina-aanduiding<<}
gende hij er eindelijk een enkel woord bij over het nuttig gebruik van het verhandelde. Dit is zoo de ruwe omtrek of korte schets van het stuk, dat voor ons ligt, in
geleidelijke orde, door de vraag aangeduid, haren belangrijken inhoud ten toets brengt, en voorzeker daarom vooral verdient geprezen te worden, dewijl hetzelve, met afkeuring der aloude en stroeve gevoelens omtrent eene woordelijke ingeving, hierover meer redelijke denkbeelden voordraagt en bepleit. Door alle tijden heen, met name ook na de Hervorming, was er onder de Christenen over dit moeijelijk onderwerp, en den zin der bedoelde woorden van Paulus, langdurig verschil, te meermalen met hevigheid gevoerd. Veel nieuws derhalve, het zij in de uitlegging der plaats, het zij omtrent de wijze, waarop men de ingeving der H.S. te verstaan hebbe, laat zich of voor of tegen het algemeen gevoelen niet verwachten, dat iemand geven kan. Een beknopt verslag hierom nopens de denkwijze des Eerw. mans zal genoeg zijn, om den lezer met zijnen arbeid bekend te maken.
I. Dewijl in vs. 15 door Paulus van de Heilige Schriften gewaagd werd, en και, of het koppelend lidwoordje, in de bedoelde rede voorkomt, is hij van meening, dat alle de schrift op het geheele Oude Verbond doele, en het zelfstandig werkwoord is in de eerste zinsnede te regt werd ingevuld door onze Overzetters. Aan hunne vertaling dus, boven de oude Syrische, Arabische, Latijnsche Vulgata, en die van luther, de voorkeuze gevende, stelt hij, dat alle of geheel de Heilige Schrift van Goddelijke ingeving is, enz.
II. Vervolgens onderzoekt hij de leer des Bijbels, om hare overeenstemming met deze zijne opvatting van Paulus woorden te doen gevoelen. Wij behoeven de menigerlei gezegden van den Heiland en zijner Leerlingen, noch de plaatsen uit het O.V. geenszins aan te duiden, die, als bekend is, de Goddelijkheid der Wet en Profeten voldingen: men weet ook, dat op dezen grond de Evangeliën en Brieven daarvan getuigenis geven; en verder, dat deze het opstel zijn van Mannen, (naar Chris-
{==51==} {>>pagina-aanduiding<<}
tus belofte) ‘door den H. Geest geleid in alle waarheid:’ weshalve dan besloten wordt, dat het gezegde van Paulus klem hebbe, letterlijk wel omtrent het Oude, dan toch, bij regtmatige toepassing, ook omtrent het Nieuwe Verbond, of den geheelen Bijbel. Over de wettigheid van dit besluit zullen wij ons niet inlaten, om met den Schrijver te redetwisten. Andersdenkenden zouden misschien in zijne redekaveling dezen en genen sprong waarnemen; beweren, dat des Heeren toezegging aan de Apostelen veelmeer op hunne prediking doelde, dan wel eenen bovengemeenen invloed van Gods Geest beloofde, die hunne pen onder het schrijven tegen alle dwaling en onwillekeurigen misslag beveiligde. Men wil toch gaarne dien weg henen, dat, terwijl het algemeen bestuur der Voorzienigheid over de zedelijke wereld door elk, die Jezus vereert, erkend wordt, nogtans het zeggen van horatius gedurig zal overdacht worden van verstandige Godgeleerden bij het uitleggen en verklaren van de Gewijde Boeken:
Nec Deus intersit, nisi dignus vindice nodus

Adfuerit.
En wij achten zulks vooral noodig in schriften, bestemd om het Christendom tegen deszelss vijanden te verdedigen. Mogelijk wees dan ook het Genootschap den hoogeren prijs niet toe aan den Eerw. molenaar, dewijl hij ondernam meer staande te houden, dan wij zeggen niet te gelooven en te beweren, maar volledig te bewijzen valt. Dan, hooren wij hem verder, daar hij
III. De wijze zoekt op te helderen, hoe men zich deze ingeving hebbe voor te stellen. Naar zijne denkwijze dient vooral onderscheid gemaakt tusschen Openbaring en ingeving. Deze, wij hebben het reeds gezegd, was, volgens onzen Schrijver, niet woordelijk. Hiertegen verzet hij zich met nadruk, onder anderen de aanhalingen uit het Oude Verbond in het Nieuwe ten betooge aanvoerende. Zijn gevoelen is, dat eene Goddelijke zorg en geleide de Gewijde Schrijvers, beide van den ouderen en lateren tijd, vergezelde in het verspreiden van lieht, waar-
{==52==} {>>pagina-aanduiding<<}
heid en godsvrucht, door hunnen dienst; bovenal in het getrouw mededeelen der Openbaringen, of van den last, hun opgelegd. Dus past hij, hoezeer eenen meerderen en minderen invloed erkennende, dezen toe op alle de Bijbelboeken, ook wier Opstellers onbekend zijn en vermoedelijk geene Proseten waren. ‘Deze leiding van den H. Geest intusschen nader te verklaren,’ zegt hij, ‘in derzelver wijze van werking, is mij niet mogelijk.’ Trouwens, dit mag ook niemand vorderen. De vraag blijst maar, of wij, die in vele, met name in het geschiedkundig en zedelijk deel der Schristure, vermeenen zouden, dat een getrouw geheugen, opregte waarheidsliefde, en een vroom, godvreezend harte, bij de erkende hooge voorlichting omtrent het geopenbaarde, toereikende waren, daarenboven eene bijkomende, gedurige ingeving, hoedanige die moge geweest zijn, hebben aan te nemen? Wil iemand zulks, gelijk wij meenen dat molenaar dien weg inslaat, dan blijft ons raadselachtig, hoe david den vloek over zijne vijanden kon uitspreken, salomo het Hoogelied dichten, en de Gewijde Geschiedschrijvers, ja de
Evangelisten, al is het in zaken van kleen belang, echter, onder toezigt van den H. Geest, strijdigheden, dat is, de eene of de andere dadelijke onwaarheid, in hunne verhalen konden inlasschen. Om dit op te lossen, is het niet genoeg, met onzen Schrijver, het daarvoor te houden, dat de Gewijde Mannen hunnen eigen' stijl schreven: zij schijnen dan toch, ondanks die hoogere zorge en geleide, ook werkelijk zich van strikte waarheid verwijderd te hebben, en tot kleene misslagen, of hetgene, bij zedelijken toets, verkeerd genoemd mag worden, door den geest der tijden en menschelijk zwak, vervoerd geweest te zijn. Intusschen vinden wij het stelsel omtrent de ingeving tegen die beschuldiging niet voldoende gehandhaafd in deze Verhandeling.
IV. Eindelijk, en ten slotte, waarborgt ons de Schrijver, met korte woorden, tegen het mogelijk misbruiken van de leer der ingeving. Dus staat hij het onderzoek des

{==53==} {>>pagina-aanduiding<<}
Bijbels toe, als van een menschelijk boek; waarschuwt tegen overmatig gezag aan Overzetting, of gewone lezingen van den Grondtekst; maant af van bijgeloovigen eerbied; verdedigt eene gezonde en verstandige Uitlegkunde, en boezemt op het einde gepasten eerbied in voor de leer der Openbaring, die in de Heilige Schrift te lezen is, en boven het gezag der Rede bij ons moet gelden, vermits de Profeten en Apostelen onfeilbaar waren.
Het gewigt der zake, en het onvoldoende, dat de beoordeelende Vergadering in dit antwoord des bekroonden Schrijvers aantrof, deed ons te langer daarbij vertoeven. Welligt is de grond der zwakheid en onvolledigheid van molenaar's oplossing te zoeken in zijne afkeuring der andere Vertaling, die ook door de goedkeuring van de groot, castalio, de clerq, heinrich (*) en andere voorname Mannen is aangeprezen, door zijn Eerw., naar ons gevoelen, op al te zwakke gronden ter zijde gelegd. Paulus, namelijk, waarschuwt in dit Hoofddeel Timotheus tegen de valsche en verleidende Leeraars; prijst hem integendeel, van kindsbeen af onderwezen in de kennis der Heilige Schriften; noemt deze den grond of bron der wijsheid, waarop het zaligmakend geloof rust in Jezus Christus, en vervolgt nu: ‘Alle van God ingegevene Schrist’ (Petrus spreekt, 2 Br. I:19, van het Profetisch woord) ‘is ook nuttig ter leering,’ enz. Dus dringt de Apostel bij zijnen geestelijken Zoon de duurzame beoesening dier Oorkonden (των ἱερων γραμματων) aan, wier Heiligheid en Goddelijkheid hij hem niet behoefde in te scherpen. Neen! daarom bezigt Paulus het bijvoegelijk naamwoord van God ingegeven, vermits het Profetisch deel, dat van den Messias getuigde, hem vooral voor den geest was. De toepassing dier uitdrukking op den geheelen Bijbel is hierom te ver getrokken. Voor het overige, dat hier ter plaatse
en (και)

{==54==} {>>pagina-aanduiding<<}
door ook vertaald mag worden, en de inlassching van het werkwoord is even goed bij het tweede als eerste deel der zinsnede geschieden mag, vereischt geen bewijs. - Maar laten wij de pen nederleggen, (*) asscheid nemende van onzen geachten Landgenoot, die wel veel goeds geschreven heeft, maar nog wel eens, over het stuk der ingeving, de schriften dier voormalige Nederlandsche Vraagbaken mogt naslaan, uit welke Recensent gaarne belijdt, eenen en anderen wenk bij dit verslag te hebben ontleend. (†)




Leerredenen, door W.A. van Hengel. Te Amsterdam, bij J. van der Hey. 1821. In gr. 8vo. XXIV, 392 Bl. f 3-18-:

Wij vonden onlangs ergens de vraag geopperd, of dat veelvuldig uitgeven van leerredenen, hetwelk onzen tijd onderscheidt, ook schadelijk kon worden, door eene soort van oververzadiging en vertroeteling, zoodat men in de kerk niet meer zou behoeven te zoeken, wat men te huis veelal beter kan hebben. En mogelijk is deze bedenking niet geheel ijdel, in aanmerking genomen zijnde het groot getal van predikers, die geene zwarigheid behoeven te maken om met hun werk voor den dag te komen, als ook de gemakkelijkheid en verleidelijkheid ter verwerving

{==55==} {>>pagina-aanduiding<<}
van eenigen naam, als schrijvers, met stukken, die dadelijk afgewerkt en met een bepaald zegel van goedkeuring bestempeld zijn. Een Hoogleeraar echter, en wel een Hoogleeraar in de predikkunde, over welke hij zelfs oogmerk heest openlijk iets uit te geven, maakt, naar het ons voorkomt, eene billijke uitzondering op elk verbod, dat uit de geopperde bedenking zou mogen voortvloeijen, inzonderheid wanneer het een man is als van hengel, die noch dit middel behoeft, om een' naam te maken, noch eenigzins schroomt, driedubbele moeite te doen, om geleerde en schoone stukken van onderscheiden' aard in het licht te brengen.
De uitvoerige voorrede bewijst ons metderdaad, dat hij ze eenigzins als proeven wil beschouwd hebben van die bepaalde wijze van prediken, welke de geleerde man, bij alle geoorloosde en nuttige verscheidenheid, geneigd is voor de beste te houden. Over het eerste vereischte, hierbij opgegeven, bestaat in ons land wel geen verschil meer: de tekst moet verklaard en dadelijk gebruikt worden. Over het andere zijn wij het althans even zeer met hem eens: hij moet, zoo veel mogelijk, de bron en de leiddraad der geheele leerrede zijn. Wat echter aangaat de inleiding, wij zijn van oordeel, dat van hengel hier te veel wil bepalen. Geeft zich ongezocht eene gelegenheid aan de hand, om aan eene os andere tijdelijke of plaatselijke omstandigheid den aanvang der rede te knoopen, zulks is een voordeel, dat Paulus (te Athene) en vele andere groote redenaars ons te regt leeren niet te verwaarloozen. Maar, wie het altijd vinden wil, die zoekt het, en het blijft dus niet ongezocht. Behalve dat, zien wij geenszins in, dat die gedachte, welke bij ons, onder het overdenken of geregeld ter neder stellen van eene leerrede, eerst oprijst, niet zou mogen geacht worden inderdaad de eerste te moeten zijn, om langzamerhand in de stoffe ingeleid en, al voortgaande, met haar bekend gemaakt te worden. Van andere zaken, dit os dat treffend denkbeeld, 't welk met het overwogene in verband staat, althans ligtelijk daarmede in verband gebragt wordt,

{==56==} {>>pagina-aanduiding<<}
en zoo al meer, spreken wij thans niet. Dikwijls is een woord uit den tekst, deszelfs oppervlakkige zin geschikt, om zulk een denkbeeld bij den tochoorder, zoo wel als den spreker, op te hessen; zoo het dan al doorgaans noodig is, eene inleiding voor het geheele discours te hebben, en eene gepaste aanvatting van den tekst niet reeds voldoende wordt gevonden. Maar de Heer van hengel heeft den tekst steeds achter de introductie laten plaatsen. Had dit insgelijks plaats bij het uitspreken; zoodat het eigenlijk is, wat men gemeenzamer de voorafspraak noemt, zelfs het voorgebed voorgaande, gelijk wij dit in de Luthersche kerk wel hebben gehoord? Dan, zeker, komt onze laatst aangegevene gedachte niet te pas. Maar wij willen niet ontkennen, zelfs bij het lezen hinderde ons, misschien uit louter gewoonte, dit gemis van eenen tekst aan het hoofd, en hadden wij dan liever het opschrift of thema (ten minste ook) zien weggelaten, om de verrassing. Omtrent 's mans denkbeelden van populariteit enz. willen wij wederom niet met hem twisten. Ook voegen wij er gaarne terstond de getuigenis bij, dat hij die in de praktijk vrij getrouw blijft, wat het wijsgeerige betreft; maar dat hij, daarentegen, somtijds welligt ver genoeg gaat in het ophalen en vermelden van wereldgebeurtenissen en allerlei zaken, even zoo eigen aan zijne uitgebreide kunde, als vreemd voor het oor van menigen aandachtigen Christen, althans op den predikstoel.
Tot de stukken zelve overgaande, bekennen wij er zeer veel voortresselijks te hebben gevonden. In den eersten opslag trof het ons echter, niet op de aangenaamste wijze, dat wij minder schristverklaring, minder natuurlijke en naauwe ineensluiting en zamensmelting der verhandelde stof met dezelve aantrossen, dan wij volgens de voorrede hadden verwacht. Doch later verviel meestal deze aanmerking, en in het bijzonder is het ons, op nieuw, voorgekomen, dat van hengel een meester is in het behandelen van geschiedkundige onderwerpen. Jezus weenende over Jeruzalem, Paulus voor Felix, de steeniging van Stephanus, en Mozes kindschheid, behaagden ons boven

{==57==} {>>pagina-aanduiding<<}
vele andere. Doorgaans, echter, heerscht er een regt goede toon in deze stukken. Zij zijn verstaanbaar, levendig, warm gesteld. De stijl is gekuischt. De denkbeelden zijn.... ja, hoe noemen wij het best? verstandig, verlicht, onbekrompen, op de praktijk des levens onmiddellijk toegepast, en tevens bijbelsch, algemeen christelijk, en, zoo wij beter niet weten, regtzinnig. Voor het overige heeft de Hoogleeraar weêr zijnen eigen' trant, in zekeren zin losser dan die onzer andere beste kanselredenaars, misschien ruim zoo veel gevormd naar de beste kerkvaders. Hij spreekt de toehoorders, de onderscheidene toehoorders, niet zelden vrij hartig aan, over bijzonderheden, over meer of min gewone gebreken, en wat dies meer zij. Gelijk hij het zich echter tot eene wet gemaakt heeft, de eenheid te betrachten, zoo houdt hij zich hieraan ook zoo veel mogelijk.
In één woord, het zijn goede leerredenen, over schoone teksten en belangrijke onderwerpen, die men, in weerwil van andere reeds bestaande, met genoegen en stichting zal lezen. En meent men ook, dat hier of daar eene aanwending meer gezocht, eene redenering min klemmende zij, wat wij voor ons niet willen ontkennen, daarentegen zijn er ook toepassingen, die waardig zijn in het geheugen bewaard te worden, als modellen van vernuft en welsprekendheid. Rijk is de Prof. dikwijls in het gebruik van gepaste bijbeltaal, zoo uit het Oude als Nieuwe Verbond ontleend; ja somtijds zagen wij eene plaats gebezigd op eene wijze, die ons nieuw en treffend was; bij voorbeeld, Jezus woord tot Jeruzalem: gij hebt niet gewild! overgebragt op elken zondaar, die zich op onmagt of onvermogen beroept. Ik ben dood geweest, ten tekst op goeden vrijdag, is gewis niet minder gepast en uitnemend door den Leeraar gebezigd, om Jezus dood leerzaam aan ons voor te stellen. Alleen zou men misschien kunnen aanmerken, dat de verleden tijd, en de verwijzing, daarin opgesloten, op onsterfelijkheid, niet sterk genoeg uitkomt, zoo niet de reden bij de hand was, namelijk het naderende feest der opstanding zelve.

{==58==} {>>pagina-aanduiding<<}

Ziehier de lijst van alle: I. Het geloof aan Gods Zoon als het middel tot de overwinning der wereld, naar 1 Joann. V:4b. II. De gedachte aan onzen dood, als een hulpmiddel tot de getrouwe vervulling van onzen pligt op aarde, naar Joann. IX:4. III. De Christelijke vrijheid, in vergelijking van de dienstbaarheid der Joden, naar Rom. VIII:15. IV. Jezus, weenende nabij Jeruzalem, naar Luc. XIX:41. V. Ter plegtige gedachtenis van den dood onzes Heeren en Zaligmakers, naar Openb. I:18. VI. De onderhouding van Mensch en Vee door Gods Voorzienigheid, naar Psalm XXXVI:7b. VII. De afhankelijkheid onzes levens van Gods Voorzienigheid, naar Psalm XXX. VIII. De onwankelbaarheid der Christelijke Kerk, naar 2 Tim. II:19a. IX. De weldadige roepstem Gods tot de viering van het Heilig Avondmaal, als een bijzondere zegen zijner genade, naar Psalm XCV:7b, 8a. X. Jezus Christus als het licht op den weg des doods, volgens den Lofzang van Simcon, Luc. II:29-32. XI. De zorg van God voor het kind Mozes, als een beeld van zijne zorg voor alle kinderen, naar Exod. II:1-10. XII. Stephanus, als de eerste Martelaar voor de zaak van het Evangelie, naar Hand. VII:54-60. XIII. De rampzalige kracht der zonde, naar Hand. XXIV:24, 25. XIV. Het Evangelie van Christus, als de bron van ware
rust op aarde, naar Matth. XI:28.
En nu nog een staal uit dien optogt, welken wij gaarne geheel zouden afschrijven: Meermalen heeft Jezus de hoofdstad des lands op de hooge feesten bezocht. Ook te dien tijde is Hij van een aantal zijner leerlingen vergezeld geweest. Maar een optogt, zoo als Hem thans ten deele valt, heeft Hij nooit beleefd. Thans is, naar den waan van al zijne volgelingen, en van geheel de schare, die Hem omringt, het zoo gezegend uur gekomen, waarop Hij als Messias zijn rijk aanvaarden zal. Met uitgelatene vreugde voeren zij Hem dan naar jeruzalem henen. Den weg, dien Hij betreden moet, bestrooijen zij met palmtakken. Anderen spreiden hunne opperkleederen, om

{==59==} {>>pagina-aanduiding<<}
Hem voor tapijten te dienen. Luidkeels vermelden zij zijne groote daden, ook zijne opwekking van Lazarus. Voor Hem en achter Hem verheffen zij hunne Hozanna's. Bergen en dalen weêrgalmen het feestgeschal: Gezegend (is) de Koning, die daar komt in den naam des Heeren! Het schijnt dan waarlijk de optogt van den Koning der belofte te zijn, die zijnen troon beklimmen gaat, om de natiën der wereld te beheerschen. - Doch de eenige van al die feestelingen, die door den uiterlijken glans niet verblind wordt, is Jezus. Wat zeg ik? verblind wordt? Midden onder al die vreugde denkt Hij zelfs aan deze vreugde niet. Het is Hem genoeg, Jeruzalem voor zijne oogen te zien, om door andere aandoeningen, aandoeningen van smart bewogen te worden, en de zonde, en den val dier ongevoelige stad te beklagen en te beschreijen. Maar even min als Hem nu de blinde opgetogenheid der menigte verbijstert of bekoort, even min wordt zijne ziel in drift ontstoken, wijl vijandige Farizeërs zich als verspieders onder de schare zijner volgelingen vermengen. Leest Hij al den nijd en de spijt in hunne blikken en gelaatstrekken; kent Hij de boosaardigheid, waarmede zij Hem toeduwen: Meester, bestraf uwe leerlingen!.... ook voor hen is zijne ziel geheel barmhartigheid. In hetzelfde oogenblik, waarin zij Hem aanvallen, is Hij tot vergeven bereid, en weent Hij over die aanvallers en al derzelver kinderen. En wat het grootste van alles is, deze tranen stort de Heiland, nu Hij zelf de tranen der gansche wereld verdient..... Voor de poort van Jeruzalem gekomen, schijnt Hij zijn eigen verschrikkelijk lot te vergeten, en weent over stad en tempel! Niet, dat Hem een maagdenrei met treurgezang te gemoet komt, en tranen van erbarming afperst..... (Neen) Hij heeft niemand tot deelgenoot in zijne aandoeningen. Hij weent geheel alleen, geheel uit zichzelven, geheel van uit den
bodem zijner ziel..... Dat oog, hetwelk wij niet lezen, dat geweend heeft, van dat Hij door Judas verraden werd, tot dat Hij den geest aan het hout uitblies,... is thans een springader van tranen.... Hier

{==60==} {>>pagina-aanduiding<<}
zien wij het beeld van den Hemelschen Vader.... Hier zijn wij de grenzen van het menschelijke reeds verre, verre te buiten getreden. Wij bevinden ons met onze gedachten in verhevener kringen, in het gebied van het goddelijke, waarvoor ons oog schemert.




Denkbeelden over het verhaal der geschiedenis van Jezus verschijning aan twee van zijne Leerlingen op den weg naar Emmaus. Waarbij gevoegd is eene Dooprede. Door J.L. Ewald. Uit het Hoogduitsch vertaald door G.C. Spaan, Predikant te Heerjansdam en Kijfhoek. Te Dordrecht, bij Blussé en van Braam. In gr. 8vo. 41 Bl. f :-11-:

De denkbeelden zijn, onzes inziens, niet over, maar bij het verhaal, op den titel gemeld; en hoezeer wij onder de hoogachters der schriften van ewald behooren, zoo behaagt ons echter deze soort van leerredenen niet, waarin zoo weinig tekstverklaring is, en zoo weimg regtstreeks uit den tekst wordt afgeleid. De vertaler wist, naar het schijnt, ook niet, of hij dit stukje leerrede of verhandeling noemen moest. Het opschrift is: Hoe moet de leer van den Bijbel op een behoorlijk voorbereid mensch werken? Die voorbereiding is: opgewekt gevoel van behoefte, en eenige geschiedkundige wetenschap van Jezus en den Bijbel; en alleen door echt Bijbelsche leerstukken moet op den voorbereiden mensch gewerkt worden. En dan werkt die Bijbelleer krachtig op geheel het bestaan van den mensch. Door kennis en gevoel (indrukken, van welke men zich rekenschap geven kan en niet kan) worden wij opgebeurd, verwarmd en bezield, gelijk die twee leerlingen van Jezus op den weg naar Emmaus, wier hart in hen van liefde brandde. Het wordt dan voor den mensch, volgens de natuur zijner ziel, onmogelijk, niet overeenkomstig zijn geloof te handelen. Het doel van den schrijver schijnt deze leer te zijn: men moet niet slechts bewijzen, dat het Christelijk geloof zich in daden openbaren moet; door bewijzen alleen wordt men niet

{==61==} {>>pagina-aanduiding<<}
tot zoodanige daden bezield; het geloof moet nog anders dan door enkel bewijzen levendig, vast en hartelijk zijn; anders zal er, om alle die bewijzen, geene daad meerder verrigt worden. Wie twijfelt, of hij zal ook hier door ewald het een en ander goed en treffend gezegd vinden? Hier en daar, echter, was ons de meening niet duidelijk; b.v. ‘Het groote plan van God, tot veredeling en gelukzaligheid der menschen, door eenen menschen- en Godszoon, die zijne lotgevallen met onze lotgevallen zoo naauw verbond, dat wij ons met hem verheffen moesten, of hij zonk met ons.’
De Dooprede zag reeds in 1810, bij denzelfden uitgever, in onze taal het licht; zij werd hier, met eenige verbeteringen, die wij niet beoordeelen kunnen, alzoo wij de vroegere uitgave niet ter hand hebben, herdrukt. Dezelve heeft geenen tekst, is eene hartelijke, hier en daar, zelfs roerende aanspraak, die nu of dan, ter afwisseling, een ander Doopformulier vervangen kon. Het slotversje, inzegening genoemd, heeft, immers naar deze vertaling, geene uitstekende waarde.

Letter- en Oudheidkundige Verhandelingen van de Hollandsche Maatschappij der Wetenschappen te Haarlem. IIIden Deels 2de Stuk. (Prijsverhandeling van Borger, over het gebruik der Geschiedschrijvers, om hunnen Helden enz. verdichte Aanspraken in den mond te leggen.) Te Haarlem, bij de Wed. A. Loosjes, Pz. 1820. In gr. 8vo. VIII, 134 Bl. f 1-5-:

Wij weten zelve niet, hoe het komt, dat deze met het eeregoud bekroonde prijsverhandeling van den onsterfelijken borger zoo lang onaangekondigd bij ons is blijven liggen. Wij zullen er ons dan nu ook niet breed over uitlaten. De Latijnsche taal en stijl zijn, zoo als men die van hem gewoon is; voortreffelijk. Voor het overige kiest hij die partij, welke zijne solide denkwijze, naar

{==62==} {>>pagina-aanduiding<<}
onze gedachten, te meer vereert, hoe meer eigene levendige verbeelding en dichterlijke gevoeligheid voor het schoone, bij natuurlijke ingenomenheid met de ouden, hem meer tot de andere moest neigen. Hij beweert namelijk, en bewijst naar ons oordeel, dat het verzieren of zelfs opsieren van aanspraken, aan de helden der ge schiedenis in den mond gelegd, is af te keuren; op grond inzonderheid, dat eene uitgesprokene redevoering een dadelijk feit is, niet tot den vorm, maar tot de verhandelde stof der historie behoorende, en hij, die hetzelve verdicht, een leugenaar; en vervolgens, dat op die wijze ook de waarheid zelve, althans het vertrouwen daarop, te niete gaat, indien anders de bedoelde persoon dadelijk iets mogt gesproken hebben, door de oorspronkelijke berigten bewaard; hetgeen een groot verlies is voor de beoordeeling van het karakter, de denkwijze en oogmerken van zoodanig iemand.
Hierbij geeft ons de geleerde schrijver een zeer volledig verslag van de gevoelens en gronden van anderen in deze zaak, en inzonderheid eene regt wijsgeerige ontwikkeling van de wijze, hoe de geschiedenis, uit kinderlijke beginselen, bij eene armoedige taal, ontstaan, en vervolgens, als in de jongelingsjaren, tot poëzij geworden, zeer natuurlijk de sporen daarvan nog een tijdlang droeg, die echter hare tegenwoordige bezadigdheid moeten onteeren; waarbij het al verder blijkt, dat de grondigsten onder de ouden zelve niet zoo gunstig dachten over de bestredene gewoonte; waartegen de nieuweren, in eenen tijd, dat er ook geenszins meer zoo druk wordt geredevoerd, en althans de staatkunde en persoonlijke invloed op die eenige spil niet meer draait, veel minder verschooning voor zulk een opkwikken van de deftigste aller schrijsmanieren hebben.
o! Waarom mogen wij niet meer zulke schoone lettervruchten van dezen verheven' geest wachten!





{==63==} {>>pagina-aanduiding<<}

P. van Limburg Brouwer, Commentatio de ratione caet. (Verhandeling over de wijze, waarop Sophocles zich bediend heeft van der Ouden denkbeelden over het bestuur en de regtvaardigheid der Goden, om zijne Treurspelen voor den lezer belangrijker te maken.) Lugd. Bat. 8vo. pp. 169. f 1-16-:

Het is eene zeer moeijelijke vraag: wat was het Noodlot bij de Ouden? want men vindt, in de geschriften van hunne Dichters voornamelijk, de woorden lot, noodlot, fortuin, Godenbestuur, regtvaardigheid, en wat dies meer zij, zoo door elkander gebruikt, dat het niet gemakkelijk is, juist te bepalen, wat zij door een en ander verstaan hebben. Intusschen heeft de Heer m. stuart, in het tweede deel van de Gedenkschriften der derde klasse des Kon. Nederl. Instituuts, deze vraag uitstekend beantwoord. Dat de Heer limburg brouwer ook veel over dat onderwerp zeggen moest, laat zich reeds uit het lezen van den titel zijns geschrifts begrijpen. Na eene uitgebreide inleiding, verdeelt de Schrijver zijn onderwerp in Hoofdst. I. over het doel van het Treurspel bij de Grieken, en de wijze, waarop zij op de menschelijke hartstogten werkten; II. over de denkbeelden der Grieken, aangaande het bestuur en de regtvaardigheid der Goden. Dit alles vrij wel beschreven hebbende, besteedt de Schrijver vervolgens aan ieder der zeven Sophocleïsche Treurspelen een afzonderlijk Hoofdstuk, en onderzoekt, welk gebruik Sophocles van de bovengenoemde denkbeelden gemaakt hebbe. Het geheele stuk is met oordeel zamengesteld; en menig jongeling, een of ander Treurspel van dien Atheenschen puikdichter willende lezen, zal zich er wèl bij bevinden, om zich eerst met den geest van hetzelve uit een dezer Hoofdstukken bekend te maken.





{==64==} {>>pagina-aanduiding<<}

Petri Camperi Diatribe caet. (Verhandeling over Thucydides, en het gevoelen van Cicero omtrent denzelven.) Traj. ad Rhen. 8vo. pp. 183.

De naam van Thucydides is in het vak der geschiedenis met regt zeer groot. Door eigen aard en oesening had hij het voorregt verkregen, om in korte woorden zoo veel te kunnen zeggen, dat hij schiet allen de hoop op navolging benomen heeft. Voeg daarbij zoo vele andere deugden, welke den Geschiedschrijver volmaken, en het zal niemand vreemd voorkomen, dat en Grieken en Romeinen als uit éénen mond den lof van Thueydides verkondigden. Onder de Romeinen is er welligt niemand geweest, die den Griek beter verstond en beoordeelen konde, dan Cicero. En het was zeker wel der moeite waardig, om het gevoelen van Cicero over Thucydides nader te verklaren. Deze taak heeft de Heer camper op zich genomen, en de volvoering daarvan maakt het grootste gedeelte van het aangekondigde stuk uit. Hij wijdt het eerste Hoofdstuk aan de vermelding van de opvoeding, oefeningen in het vak der Geschiedkunde, en het leven van Thucydides, gelijk ook van de goede gelegenheid, welke hij gehad heeft tot het schrijven zijner Geschiedenis. Het tweede, verreweg het uitgebreidste, van bl. 41 tot 179, verklaart het algemeene gevoelen van Cicero bij gedeelten, en de bewijzen worden uit Thucydides zelven bijgebragt. Wij hebben gemerkt, dat de Heer camper zijn stuk met lust beärbeid heeft, en gelooven, dat hij wel aanleg bezit, om te eenigen tijde in deze soort van studie met glans te kunnen optreden. Daarom verlangen wij, dat hij de ons op bl. 138 gegevene hoop niet te leur stelle.






{==65==} {>>pagina-aanduiding<<}

J.R. Thorbecke, Commentatio caet. (Verhandeling over het leven en de letteroefeningen van C. Asinius Pollio. Benevens eene toegiste van C.J.C. Reuvens over eenige gedenkteekenen uit de oudheid, die op de geschiedenis van Pollio betrekking hebben.) Lugd. Bat. 8vo. pp. 144. VIII. XVIII. f 1-16-:

Deze zeer naauwkeurig geschrevene Verhandeling is verdeeld in twee Hoofddeelen. De Schrijver spreekt in het eerste wijdloopig over het openbare leven van Pollio. Zijne eerste afkomst wordt nagespoord; er wordt vermeld, welk deel hij in de burgeröorlogen gehad hebbe, welke posten hij in den staat bekleedde, welk algemeen nut hij in dezelve stichtte, voornamelijk door het oprigten eener openbare boekerij, door het voorstaan en beschermen van de kunst van schilderen en beeldhouwen, en hoedanig zijn karakter en staatkundige gevoelens waren. In het tweede Hoofddeel wordt met geene mindere naauwkeurigheid gehandeld over Pollio, als Redenaar in het algemeen, als Declamateur, als Geschiedschrijver en Dichter, als Beoordeelaar van Schrijvers, en het geheel met dezen Epilogus besloten: ‘Dit hebben wij over het leven en de letteroefeningen van Pollio willen schrijven. Indien wij daardoor te weeg gebragt hebben, dat der nagedachtenisse van den beroemden man eene niet onwaardige of onnuttige hulde is toegebragt, zullen wij oordeelen, aan het oogmerk van dit ons geschrijf, immers naar ons vermogen, te hebben voldaan, en het daarvoor houden, dat onze arbeid niet vruchteloos geweest is.’ Wij verzekeren den Schrijver, dat hij dit veilig gelooven mag. - Het Epimetrum van den Hoogleeraar reuvens is versterd met ichnographische afbeeldingen van drie gebouwen.


{==66==} {>>pagina-aanduiding<<}

Physiologisch-Geneeskundig Onderzoek, aangaande de oorzaken, verschijnselen en genezing van de Graveel- en Steenziekte. Door F. Magendie, Hoogleeraar aan de Hoogeschool te Parijs, enz. Uit het Fransch. Te Rotterdam, bij J. Hendriksen. In gr. 8vo. IV, 76 Bl. f :-15-:

Al kunnen wij het den Schrijver van dit stukje niet toegeven, dat er, tot dusverre, niets opzettelijk over het Graveel geschreven is, blijft evenwel zijn werkje der uitgave overwaardig, en de vertaling van hetzelve zeer gepast. Men is toch, onder ons, nog te weinig overtuigd van de mogelijkheid eener op wetenschappelijke gronden gevestigde behandeling van het Graveel en den Steen, door geneesmiddelen. Intusschen moet men deze verhandeling niet als eene volledige beschouwing van dit onderwerp aanmerken, daar de Schrijver meer bepaaldelijk spreekt over dat graveel, hetwelk uit het piszuur bestaat, en niet dan ter loops over de blaassteenen, welke niet zelden uit andere bestanddeelen zijn gevormd. Hij beijvert zich vooral, om het ontstaan van het graveel uit eene te rijkelijke voeding en oververzadiging van het ligchaam met stikstof, aan de eene zijde, en eene te geringe afscheiding van water, of vermindering der natuurlijke warmte van hetzelve, aan de andere, te ontwikkelen. Op de eerste wijze, toch, wordt het piszuur vermeerderd, daar hetzelve van alle dierlijke bestanddeelen het rijkst aan stikstof is; op de tweede, wordt de mogelijkheid, om het voorhanden piszuur op te lossen, verminderd, en hetzelve dus voor de uitlozing afgescheiden. Bij deze gelegenheid overweegt hij, wat ligchaamsgestel, ouderdom, sekse, leefwijze tot het graveel toebrengen. Ten aanzien van het eerste zegt hij, dat een welgevoed ligchaam veelal gunstig voor het graveel is. Dit lijdt, althans bij ons, uitzonderingen. Verscheidene voorbeelden kwamen ons voor van magere, als uitgedroogde menschen, die aan jicht of graveel onderhevig waren. Wat den ouderdom betreft, kinderen lij-
{==67==} {>>pagina-aanduiding<<}
den veel aan graveel, hetwelk de Schrijver voorbijgaat. Wat eindelijk de leefwijze aangaat, het verblijf in eene vochtige landstreek, het veel stilzitten in de opene lucht, vooral met hangende beenen, (bij koetsiers, postiljons enz.) zijn mede verwijderde oorzaken, waarvan de Schrijver geene melding maakt.
Zijne geneeswijze bepaalt zich hoofdzakelijk tot vier punten: 1o. vermindering van het piszuur, door eene schrale tafel en gebruik van plantaardig voedsel; 2o. vermeerdering der waterlozing, door waterachtige, de nieren zachtprikkelende dranken, (b.v. Seltzer-, Fachinger-water) in groote hoeveelheid en koud gedronken; 3o. verzadiging van het piszuur; 4o. uitlozing en oplossing van het graveelzand, door alkalische middelen. Hierbij is te weinig gelet op de versterking der eerste wegen, op de vermeerdering der opslorping, door ontlastingen, zelfs van bloed, en op het verminderen der bijkomende toevallen, welke deze Rwaal, inzonderheid zoo er reeds steen is, zeer verergeren. Ten slotte wordt het gebruik van koolstofzuur in het wit graveelzand, uit phosphorzuren kalk bestaande, voorgesteld.
De vertaling is, hier en daar, wel wat heel onnaauwkeurig (bl. 3, reg. 4; 6, reg 4, 17, 18; 9, reg. 22; 11, reg. 16 en volgg. enz.) en van drukfouten overladen.




Vaderlandsche Historie, vervattende de Geschiedenissen der Vereenigde Nederlanden, van de vestiging van het Erfstadhouderschap in de mannelijke en vrouwelijke linie tot aan 's Lands verlossing uit de inlijving in het Fransche Keizerrijk. Door Martinus Stuart, Geschiedschrijver des Rijks. Met Platen en Kaarten. Iste Deel. Te Amsterdam, bij E. Maaskamp. 1821. In gr. 8vo. XVI en 533 Bl. f 6-18-:

Wagenaar vervolgd door stuart! Welke groote verwachtingen moet dit niet wekken! Het is waar, de eerste jaren na den tijd, waarin de eerstgemelde zijne Geschiedenis besloot, waren dor en onvruchtbaar voor de eigenlijk gezegde Historie: niets, dan de moeijelijk vol-
{==68==} {>>pagina-aanduiding<<}
gehoudene onzijdigheid en klagten over Britsche rooverijen gedurende den Zevenjarigen Oorlog, gaf eenige afwisseling aan het eenvormige tafereel van stil Volksgeluk en klimmende welvaart, tot op de uitbarsting des Engelschen Oorlogs in 1780. Maar dan ook, welk een belangrijk tafereel van menschelijke hartstogten, woelingen, partijschappen! welke treurige, maar gewigtige lessen der ondervinding! - Wij dachten dus, dat onze Geschiedschrijver, met voorbijgang van het minder gewigtige, ons in dit eerste Deel althans tot aan het begin der Amerikaansche onlusten zou hebben gebragt, om vervolgens over de nu belangrijker gewordene buiten- en binnenlandsche gebeurtenissen meer uitvoerig te zijn. Wij stelden ons voor, dat wagenaar, indien hij geleefd had, dus zou gehandeld hebben. Het is waar, deszelfs eerste Vervolger kwam in het eerste Deel niet verder dan tot in 1758; maar, dat deze geen Modèl ter navolging was, bleek uit het anders overbodige hervatten zijner reeds afgewerkte taak, en daarenboven was zijn eerste Deel niet zeer uitgebreid (382 bladzijden.) Het tweede begint ook onmiddellijk met het overlijden der Prinsesse Gouvernante. Wij waren dus niet weinig verwonderd, te zien, dat de Heer stuart mede zijn eerste Deel, beslaande 533 bladzijden, niet verder dan tot den dood, of liever de begrafenis, der Gouvernante brengt. De eerste Vervolger van wagenaar heeft tot het Koningschap van lodewijk in de veertig Deelen gevuld: op dien zelfden maatstaf gerekend, kan het werk van
stuart althans niet minder lijvig worden. Zulk eene Geschiedenis komt ons voor, dat het bestek van wagenaar verre te buiten gaat. Deze heeft in zijn laatste (twintigste) Deel ook wel slechts zeven jaren vervat; doch welke jaren! De Oorlog met Frankrijk, de Omwenteling van 1747, de plundering der Pachters, de verandering der Regering, de woelingen der Doelisten. Hier zijn insgelijks zeven jaren te boek gesteld; maar vier jaren van diepen Vrede, en slechts drie, waarin de Oorlog tusschen Frankrijk en Engeland de Gouvernante deed bedacht zijn op

{==69==} {>>pagina-aanduiding<<}
vermeerdering der land- en zeemagt tevens; terwijl de Zeeprovinciën, Frankrijk blindelings vertrouwende, en slechts gebeten op het roofzieke Engeland, liever uitsluitend vermeerdering der zeemagt zouden hebben gezien, - iets, hetwelk, met de kuiperijen van den Franschen Gezant en eenige binnenlandsche geschillen over Regeringsbestellingen, de laatste dagen der Vorstin wel kon verbitteren, maar, naar evenredigheid van het nog af te werken geheel, onzes inziens, geene genoegzame stof voor zulk een boekdeel aanbieden.
Wij vinden hier dan ook dingen, die wij meenden, dat in de Geschiedenis niet te pas kwamen, maar enkel in Jaarboeken; zoo als, een uitvoerig verhaal der plegtigheden van de verhefsing des vierjarigen Prinsen, willem V, tot Ridder van den Kousenband (beslaande zeven bladzijden, 37-44; waarbij de voegzame houding van het vorstelijke Kind niet vergeten wordt, hetwelk wij voor den stijl eener ofsiciéle Courant hielden); en verhaal van een bezoek des Franschen Gezants op het Huis in 't Bosch, waarin wij naauwkeurig vernemen, wie er vóór en in de onderscheidene koetsen waren, met eene niet minder uitvoerige beschrijving van een tegenbezoek; vervolgens Reglementen omtrent de knoopen en boordsels op de montering van 's lands troepen (bl. 65); een legaat van een Particulier aan het Weeshuis te Breda (bl. 73); de vermelding van een bal ten Hove, op de vijfde verjaring van willem V, en met wien Prinses carolina daarop gedanst heeft (bl. 109); de aanneming van denzelfden Prins Erfstadhouder tot lid van de oude en doorluchtige Broederschap van St. Joris (bl. 131); de Kerkgeschillen (die hoegenaamd geenen invloed op den Staat hadden) met Do. van der os, te Zwolle, in 1755 (bl. 183), die daarop tot de Doopsgezinden overging; de vermelding der luchtgesteldheid (bl. 204) en wat dies meer zij. Doch misschien bedriegen wij ons. Misschien behooren zulke voorvallen wel degelijk tot de omstandig beschrevene Geschiedenis. Maar wanneer wij den lastbrief des Heeren stuart, als Geschiedschrijver des

{==70==} {>>pagina-aanduiding<<}
Rijks, ons in de Voorrede bij uittreksel medegedeeld, inzien, zoo treft ons daarin het begin, behelzende den last, om ‘noch met al te groote uitvoerigheid, noch met al te in het oog loopende bekrompenheid werkzaam te zijn.’ Van het laatste zal wel niemand den Schrijver beschuldigen; doch wat het eerste betreft, zien wij niet, hoe het verhaal bij mogelijkheid uitvoeriger had kunnen zijn. Het verhaal van eenen herhaalden twist tusschen de Gouvernante en de Regering van Haarlem, over het verkiezen van Regenten, (een twist, die op het geheel, destijds althans, geen' merkelijken invloed oefende) wordt van bl. 367-396, en dan van bl. 479-501, dus in 50 bladzijden, behandeld. Gelijke uitvoerigheid heerscht bij de vermelding van alle de geschillen over de vermeerdering der land- en zeemagt, of der zeemagt alleen; doch hier kunnen wij het beter inschikken, wegens het belang der zake, en omdat de Schrijver (blijkens de Voorrede) uit de geheime besluiten van Holland en de geheime briefwisseling van d'affry, dus uit deels ongebruikte, deels onbekende bronnen, heeft kunnen putten. Hij heeft vooral op het oog gehad, uit daadzaken het karakter der Vrouwe Gouvernante, die bij haar leven te veel miskend werd, in een gunstiger licht te plaatsen; en dit is hem, naar ons begrip, zeer wel gelukt. Wij zien inderdaad, dat anna, hoezeer eene Engelsche Koningsdochter, geenszins in de gerezene geschillen eenzijdig was voor Engeland, of, met voorbijzien der gevaren, die het land en deszelfs bronnen van bestaan ter zee bedreigden, alleen voor de vermeerdering der landmagt stemde. Verre van daar! Zij wilde, ja, de landmagt met 13450 man en 1092 ruiters, maar ook de zeemagt met 25 schepen vermeerderen. De Landprovinciën, meest belang in de landmagt hebbende, waren het met haar eens;
maar de Zeeprovinciën wilden van geene vermeerdering der landmagt hooren; zij wilden uitsluitend de zeemagt vergroot hebben. Het bekende gezegde, aan den Geheimschrijver van H.K.H. de larrey toegeschreven, ‘dat de Gouvernante er een punt van eer in gesteld had, hierin niet

{==71==} {>>pagina-aanduiding<<}
toe te geven,’ wordt niet, met kluit en van der aa, als een kwaadaardig verzinsel, maar als een kwalijk verstaan of begrepen gezegde beschouwd. Inderdaad was de Gouvernante in zeer moeijelijke omstandigheden. De Engelschen verklaarden stellig, zich aan het verdrag van 1674 niet te willen houden, en den Hollandschen kooplieden den handel met scheepsbehoeften naar Frankrijk, alsmede op de Fransche Koloniën, te verbieden; terwijl zij alle Hollandsche schepen, welke dien handel dreven, opbragten. (Sommige Schrijvers beweren wel, dat het voordeel der onzijdige vaart op andere plaatsen de schade, bij de Engelsche kaperijen geleden, verre overwoog; doch wij gelooven zulks niet: immers de kooplieden begrootten in 1758, in het tweede jaar des Oorlogs, hunne schade op 25 millioenen; zij kwamen toen met eene nieuwe lijst van 71 genomene schepen ter bane.) Wat moest de Gouvernante in deze omstandigheden doen? De middelen tot verdediging wilde men haar of niet, of slechts eenzijdig, in handen geven: en moest zij nu Holland en Zeeland verpligten, en op de gegronde klagten der Landgewesten, die hunne grenzen door de oorlogende partijen bedreigd zagen, en, om aan deze ontzag in te boezemen, het leger versterken wilden, geene acht slaan? Al had dus larrey die gezegden in haren naam gebezigd, zou zij nog te verontschuldigen zijn: want Holland alléén maakte toch den Staat niet uit; Overijssel en Gelderland hadden gelijke regten. In dit opzigt is dus het werk van stuart onzijdiger en hooger te schatten, dan het vroegere onmiddelijke Vervolg op wagenaar (XXII en XXIIIste
Deel), waarmede het voor 't overige hier en daar bijna woordelijk overeenkomt (b.v. in het begin van de karakterschets der Vrouwe Gouvernante); natuurlijk, daar beiden uit dezelfde bronnen geput hebben.
Wij vinden, onder de gewigtigste voorvallen in dit tijdvak, eene raadpleging wegens het verbod van uitvoer der granen, in eenen tijd van schaarschheid (1757). Het is merkwaardig, dat de Staten van Holland, het meest han-
{==72==} {>>pagina-aanduiding<<}
deldrijvende gewest der Republiek, bij de Staten-Generaal dat verbod voorstelden, en daarop aandrongen, zoodat het doorging, in weerwil der vertoogen van de Amsterdamsche graanhandelaars. (Zie bl. 296-306.) Men vergelijke hiermede het gebeurde in December 1816, toen ons land door de Belgische Afgevaardigden met dezen maatregel bedreigd werd, die onfeilbaar hongersnood zou hebben te weeg gebragt. Reeds waren de Hollanders in de Tweede Kamer overstemd, en de zaak was tot een besluit gekomen, toen de wijsheid des Konings den slag afkeerde, den gemeenen man voor volslagen gebrek, en Amsterdam voor verlegging van deszelfs gewigtigsten handelstak bewaarde. Is dit geen sprekend bewijs, dat het oude vooroordeel, alsof eene Monarchale Regering aan de vrijheid, vooral van den handel, nadeelig zou zijn, geheel ongegrond is? Het is waar, wanneer onze Voorouders van Koningen en Monarchen spraken, dachten zij doorgaans aan Despoten. Een oldenbarneveld, een de groot, misschien zelfs de witt, zouden hun lot gezegend hebben, onder onze tevens vrije en eenhoofdige Regering te leven, die, door den arm der Wet, de wetteloosheid van gedelegeerde Regters zoo wel, als de woede van het janhagel zou hebben weten te stuiten; en de Koopman mag (eerlang geheel) zich niet minder geluk wenschen met de vervulling van alle zijne wenschen, ten aanzien eener redelijke vrijheid van handel. - De Lezer houde ons dezen uitstap ten goede. Men mag wel eens herinnerd worden aan het goede, dat men geniet: want het klagen uit
gewoonte, den laudator temporis acti vindt men in alle standen en leeftijden.
Wij moeten, eer wij van dit werk afstappen, nog van de waarlijk fraaije Inleiding gewagen, waarin wij stuart zoo geheel hebben wedergevonden. Het is eene beantwoording der vraag: ‘Waardoor viel Nederland in dit tijdvak (van 1751 tot 1813) zoo geheel, na in de vorige Eeuw zoo hoog gerezen te zijn?’ Door tweedragt, zegt men. Maar waren dan de latere Nederlanders zoo veel meer twistgezind dan hunne Voorvaders?

{==73==} {>>pagina-aanduiding<<}
Immers neen. Onze Schrijver zoekt zulks veeleer in verscheidene redenen; zoo als, de ligging van het kleine land tusschen magtige Mogendheden, het Bondgenootschappelijke (verouderde) Stelsel, de onbepaalde magt des Stadhouders, de uitsluitingen der Dissenters van de Regering; welke drie laatste oorzaken, te voren, door gebrek aan vertegenwoordigende Regeringen en het denkbeeld van Souvereiniteit des Volks, minder gevaarlijk, thans, door den invloed der Amerikaansche en Fransche Omwentelingen, ter vernielende uitbarsting werkten. Daarop noemt de Heer stuart ook den invloed der Tegenstadhouderlijke partij, onder den verachtelijken naam van Loevesteinsche sactie. Et tu, Brute? Wij hopen toch niet, dat de ijlende koorts tegen onze grootste, edelste, wijsste en ongelukkigste Staatsmannen van elders ook tot den Geschiedschrijver des Rijks zal zijn overgeslagen! De naam van Loevesteinsche factie is zoo ongepast als immer mogelijk. Men moest dan ook de Fransche Protestanten de Parijsche factie noemen, ter herinnering aan den parijschen moord, waaronder zij bezweken; of de Grieken van onzen tijd de Konstantinopolitaansche factie, omdat zij dáár vooral vermoord zijn! Wat kan er dwazer bedacht worden, dan de plaats, werwaarts men onschuldigen tegen de wetten heenvoert, als een scheldwoord te gebruiken tegen die zelfde personen? - - Eindelijk noemt de Schrijver, als de min opgemerkte, maar zeer werkzame oorzaak der latere ongelukken, op, dat de mindere drukte van den handel bij de zeventiende Eeuw meer tijd tot staatkundige bespiegelingen overliet; terwijl tevens de renteniers veelal hunne kapitalen buitenslands uitzetteden, en daardoor ruim zoo veel belang in de welvaart dier
Mogendheden, als van hun eigen Vaderland, bekwamen. Men zou hierbij kunnen voegen, dat, bij de mindere drukte, daarom toch niet minder, ja meer geld was dan in de schitterende tijden onzes Vaderlands, blijkens de hooge interest der staatspapieren, tegen 2½ ten honderd, (10 percent boven pari) omstreeks 1780. Hierdoor hadden woelgeesten en partijhoofden altijd de handen ruim,

{==74==} {>>pagina-aanduiding<<}
om hunne belangen door klinkende munt te ondersteunen en te doen zegevieren.
Wij hebben over dit werk met vrijmoedigheid onze gedachten gezegd. De Inleiding is fraai, en in een' wijsgeerigen trant gesteld; maar aan dien aanhef beantwoordt geenszins het overige. Nietsbeduidende voorvallen, naauwelijks een nieuwspapier waardig, verschijnen daarin naast gewigtige gebeurtenissen. Vele staatsstukken worden ons met eene uitvoerigheid medegedeeld, die wel aan een Jaarboek, maar niet aan eene Geschiedenis past. Wij namen de vrijheid, dit dus onbewimpeld te zeggen, opdat de Schrijver zich in de volgende Deelen een weinig bekorten moge, en minder plaats aan kleinigheden vergunne.
De Platen zijn, voor zulk een kostbaar werk, niet meer dan middelmatig. Zij verbeelden de Vrouwe Gouvernante, hare eerste zitting in de Staatsvergadering van Holland, de Vrouwe van Renswoude, de waterschudding op het Haarlemmer-meer (de beste plaat van alle), en de opschudding in de Luthersche oude Kerk te Amsterdam; (deze bevalt ons het minst: er staat onder Aardbeving; maar, volgens de beschrijving, moet deze vroeger hebben plaats gehad, en het valsche gerucht van brand, of het gewag van het voorgevallene door den Leeraar, die hier, op eene kluchtige wijze, wordt voorgesteld, hals over hoofd van den predikstoel te vlugten, de geheele beroerte hebben te weeg gebragt.)
Behalve de Inleiding, is dit Deel slechts het Eerste Hoofdstuk des Eersten Boeks, hetwelk de Geschiedenis des Erfstadhouderschaps tot 1795 moet bevatten.

Geschiedkundige Bijdragen tot de kennis van den Mensch in zijnen onbeschaafden staat. Naar het Deensch van C. Bastholm, Doctor der Godgeleerdheid en eersten Hofprediker te Koopenhagen. Te Leeuwarden, bij Steenbergen van Goor. 1820. In gr. 8vo. 432 Bl. f 3-5-:

Geen belangrijker voorwerp ter kennisneming, dan dat ge-
{==75==} {>>pagina-aanduiding<<}
slacht, waaromtrent deszelfs eigene medeleden zoodanig in de war zijn, dat zij niet weten, of zij het nader bij God dan bij den Duivel zullen plaatsen! Beiderlei beoordeelaars hebben daadzaken tot gronden voor hunne meening; want verrigtingen, die getuigen konden van afkeerigheid van God en menschen, als ook dezulke, welke niet anders dan uit liefde tot beiden kunnen zijn voortgekomen, worden door de geschiedenis der menschheid vermeld. Ééne omstandigheid, echter, laat niet na in het oog te loopen; deze, dat, hoe de beoordeelaars ook beslist mogen hebben, zij door vooringenomenheid zijn bevangen geweest - de eenen door die, welke de verkleefdheid aan een stelsel, de anderen door die, welke tegenspraak tegen dit zelfde stelsel, gepaard welligt met te hooge schatting van eigene vrijheid en voortreffelijkheid, opgaf. Beiden begaan ook eene fout daarin, dat zij den mensch te veel in zijnen beschaafden, of door menigte van omstandigheden bewerkten, stand beschouwen, en niet, gelijk toch tot eene regtvaardige beoordeeling noodig is, in zijnen natuurstaat, in welken zijn natuurlijke aanleg het duidelijkst kan worden waargenomen. Want het blijft toch waar, dat bij den maatschappelijk gevormden mensch goed en kwaad meer voorkomt als het uitwerksel eener bijzondere keus, dan bij den onburgerlijken natuurmensch. Eindelijk hebben zoo wel de voorstanders van de leer der menschelijke verdorvenheid, als die van de leer der voortreffelijkheid van Adams nageslacht, te zeer zich bepaald tot de ééne zijde der beschouwing, en de andere uit het oog verloren. Van daar de, door alle geschiedenis tegengesprokene, uitersten in de beoordeeling.
Men behoorde dus nimmer, met een stelsel ingenomen, de menschheid van voren te hebben beoordeeld; maar het zijn de geschiedkundige daadzaken, gelijk de Schrijver dezes werks te regt aanmerkt, uit welke men moet putten. En wat zal men dan vinden? - Ter beantwoording van deze vraag is de Inleiding, die algemeene aanmerkingen over het karakter van den wilden en onbeschaafden mensch behelst, van uitstekende waarde. Niet zoo vrij en niet zoo onvrij; niet zoo goed, maar ook niet zoo kwaad als men haar doorgaans doet voorkomen, en echter soms uitmuntend in zedelijkheid der daden, maar ook daarentegen weder uitsporig in verkeerdheid, is de natuur van den mensch, gelijk zij voorkomt op het tooneel der algemeene natuur. Er kunnen, ja, oorzaken harer onderscheidene gesteldheden bij verschillende volken wor-
{==76==} {>>pagina-aanduiding<<}
den opgegeven: klimaat, regeringsvorm, godsdienst; en met dit al doen zich verschijnsels op, die wederom vlak het tegendeel zijn van hetgeen bijkomende oorzaken bij eenig volk hadden doen verwachten, omdat zij het bij een ander hadden voortgebragt; zoodat de Schrijver zich genoodzaakt vindt te bekennen, dat hieromtrent geen vast besluit op te maken valt, maar men soms oorzaken moet vooronderstellen, te zeer verborgen, dan dat zij konden worden nagegaan. Ook zal, bij de beschouwing van den mensch in zijnen ongeciviliseerden staat, de opmerker worden te leur gesteld, indien hij zich verbeeld heeft, dat deze en gene mate van verstands- of kunstbeschaving ook deze of gene gevolgen moest hebben, en waarlijk in verlegenheid komen ten aanzien der bepaling van hetgeen bij zijne geciviliseerde landgenooten gevolg der beschaving is of niet. ‘Men vindt - zegt de gemelde inleiding - bij eenige volksstammen beschaving van verstand, maar geene beschaving van zeden; bij andere zedelijk goede gevoelens en begrippen, zonder eenige beschaving van het verstand of vorming van het hart; bij andere wederom deze beide hoedanigheden, doch met de ruwste zeden gepaard. Eindelijk
zijn er nog volken, die eenen zekeren trap van kunstbeschaving bereikt hebben, zonder nogtans, voor het overige, zich op hunne beschaafdheid eenigermate te kunnen beroemen. Wegens deze verscheidene soorten van beschaving, waarvan elke wederom hare veelvoudige afdeelingen heeft, is het somwijlen moeijelijk, de meerderheid van het eene volk, in dit opzigt, tegen die van het andere in de weegschaal te leggen, en over het geheel stellig te bepalen, naar wiens kant de evenaar overslaat, wanneer men het menschdom binnen deszelfs beide uitersten, de grootste ruwheid en de hoogstmogelijke beschaving, gadeslaat.’ - Bij dit alles hadden wij nog wel de vraag te voegen: waar is deze hoogstmogelijke beschaving? Bij ons, in onze, door kunst, wetenschap en Godsdienst verlichte, landen? Maar, vindt men niet in deze wederom bij de enkele wezens, ja in sommig opzigt meer dan te zeer heerschend, ruwheid en ondeugden, geheel strijdig met deze beschaving? En wat aangaat de deugden: vindt men die, welke de Christen zich ter take moet stellen, niet ook bij wilden in het ruwe? Voorwaar, allerlei bijgeloof, onreinheid en geweld is te vinden in de beschaafde landen van Europa; zoo wel als dankbaarheid, kuischheid, edelmoedigheid, verachting van het zinnelijke

{==77==} {>>pagina-aanduiding<<}
(inzonderheid der smart), vaderlandsliesde en wat dies meer zij, bij menschen in den onbeschaafden staat der natuur. Zoo is het waarlijk nog niet bewezen, dat de mensch, om tot zedelijke volmaaktheid op te klimmen, juist in beschaafde landen leven moet, en dat hij, die dit doet, boven andere natuurgenooten uitmunte; even min als dat hij, die buiten het licht der evangelische openbaring wandelt, daarom stellig minder, ja veroordeelenswaardiger zij dan hij, die deze openbaring hebben kon. Paulus zelf leerde eenmaal, dat ‘onder de wet’ en ‘zonder de wet’ elkander niets te verwijten hadden.
Intusschen merke men wel op, dat wij spreken van ‘in beschaafde landen leven’ en ‘de evangelische openbaring kunnen hebben;’ iets, hetwelk voorzeker nog geheel iets anders is dan ‘zelf beschaafd, en met den geest der Christelijke openbaring doordrongen zijn.’ Bij wie dit het geval is, ja! die munten uit boven den natuurmensch, hoe goed deze voor het overige ook moge voorkomen; en volmondig stemmen wij den Schrijver toe, dat de Evangelieleer het onmisbaar middel is om te geraken tot dien staat, die bij uitstek ‘beschaving’ mag heeten, en welke zonder reine kennis en zedelijkheid nimmer kan bestaan. Wie derhalve de menschelijke verdorvenheid en doemwaardigheid inzonderheid bij hen mogt meenen te zien, die, buiten hunne schuld, niet in de uitwendige belijdenis van Jezus Christus zijn, die denke aan de goede hoedanigheden, toch hier en daar bij wilden doorstralende, en aan de wilden onder de Christenen, en matige zijn oordeel door de ondervinding, dat goed en kwaad, ondereen gemengd, het deel des menschen is, en beide evenzeer zijn gegrond in zijne natuur, het eerste in zijne zedelijke, het laatste in zijne dierlijke; terwijl het er slechts op aan komt, welk van beiden het meest ontwikkeld wordt door in- of uitwendige oorzaken.
Terwijl wij dan nu door den Schrijver onder de onbeschaafde volken worden rondgevoerd, en in 17 Hoofdstukken (waaronder de bovengemelde Inleiding is begrepen) derzelver gebrek aan opmerkzaamheid op het verhevene in de natuur, of op de voortbrengsels van kunstvlijt - bijgeloof - traagheld - morsigheid - wellustigheid en schaamteloosheid - dronkenschap - hebzucht en diefachtigheid - gehardheid en standvastigheid - harde behandeling en verachting van het vrouwelijk geslacht - gedrag jegens oude lieden - wraak-
{==78==} {>>pagina-aanduiding<<}
zucht - bloedwraak - wreedheid jegens vijanden - wreede straffen - menschenhandel - menschenëten - en gastvrijheid leeren kennen, krijgen wij voor ons een tafereel, dat beurtelings deernis, afschuw, bespotting, en tusschenbeiden ook wederom liefde en eerbied jegens de menschelijke natuur opwekt. En het wordt gevoeld, wat de Schrijver in de Voorrede zegt, ‘dat zijn boek niet geschikt is om ons op ons geslacht te verhoovaardigen; terwijl het ons daarentegen slechts het gewigt en de belangrijkheid der beschaving van verstand en zedelijkheid moet leeren inzien. In beschaafde landen leeren wij, wat de menschen worden kunnen; in onbeschaafde, wat zij zijn.’ De Schrijver bepaalt zich echter niet alleen tot de volstrekt onbeschaafde natuurmenschen, maar spreekt ook van hen, die op eenen hoogeren trap staan. De onvolkomenheid der zedelijkheid bij dezen, echter, doet ons wederom de groote weldaad der Christelijke beschaving beseffen, en verpligt ons, toe te zien, dat wij haar niet verloochenen door toegeeflijkheid aan de dierlijkheid, die, benevens den aanleg tot zedelijke volmaaktheid, het natuurlijk deel der menschen is.
Het moet voor eenen ieder, die er belang in stelt zijn geslacht te kennen en onpartijdig te beoordeelen, van groote waarde zijn - en dit is ook in eene der loffelijke getuigenissen aangaande dit werk in Hoogduitsche tijdschriften opgemerkt - hier alles, wat die beoefening bevorderen kan, in een kort bestek bijeen te vinden; dus een boek te bezitten, hetgeen, in dit opzigt, de vele reisbeschrijvingen, door den Schrijver in het oorspronkelijke aangehaald, maar welke aanhalingen door den Nederduitschen Vertaler, omgoede redenen, (zie deszelfs Voorberigt) zijn weggelaten, ontbeerlijk maakt. Dit, gevoegd bij het korte en onderhoudende, door de afwisseling en het gestadig treffende veroorzaakt, maakt deze, uit eene goede Hoogduitsche, in onze taal zeer goed overgebragte en vloeijend lezende, vertaling tot eene bijdrage, welker goed debiet wij door ons tegenwoordig verslag gepoogd hebben te helpen bevorderen.







{==79==} {>>pagina-aanduiding<<}

Londen, Amsterdam en Parijs, in Omtrekken. Uit het Hoogduitsch. Te Amsterdam, bij G. Portielje. 1821. In gr. 8vo. VIII, 310 Bl. f 2-18-:

Wij hebben deze omtrekken met genoegen gele... neen, dat gaat niet - ware het nog schetsen geweest, die is men lang gewoon zoo wel te lezen als te beschouwen, maar omtrekken is een nieuwe roof op de schilderkunst, dien wij daarom liever niet zoo openlijk, op den titel, hadden zien ten toon gehangen. Doch dit daargelaten, wij zouden het boek met nog meer genoegen hebben gelezen, indien de vertaler had kunnen goedvinden, Amsterdam de eere te besparen van nogmaals als eene der drie hoofdsteden op te treden van den omtrek, waarin zich nu niet buonaparte, maar de onbekende Duitsche reiziger voor eenigen tijd heeft bewogen. Alles toch, wat wij hier ten opzigte van onze vaderlandsche streken vinden vermeld, is de oude soep van Hollandsche zindelijkheid, Broek in Waterland, de bespottelijke sleedjes, de lompe taal, de domheid en onbeduidendheid van menschen zoo wel als zaken. Het zij den moffen gegund, (van wezenlijk beschaafde en geleerde of geestige Duitschers spreken wij niet) elkander dien honderdmaal opgewarmden kost telkens weêr op te disschen; den Hollander houde men dien ten minste van onder den neus. Bij gelegenheid, als een staaltje, om de grap, dat laten wij gelden, maar hier wordt er te veel mede bedorven. Immers, wat krediet kan men hebben voor de kundigheden, de kunstkennis of de liefhebberij van een' man, die te Delft op den toren klimt om den omtrek te zien, en - het is ook 's vertalers aanmerking - niet denkt om de kerk te beschouwen, waar het schoone gedenkteeken van vader willem en het eenvoudige van den grooten hugo gevonden wordt; die breed uitweidt over het gezigt der stad Amsterdam van het IJ, bij den ondergang der zon - iets, waarvan zijn bergachtig land wel veel schooner stalen mag opleveren - en in het geheel niet denkt aan de kunstschatten in 's rijks Muzeum; die de nieuwe kerk, ja, bezoekt, en de ruyter's
tombe ziet, maar die van van galen niet opmerkt; die zich ook te Leyden ophoudt, maar om geen kabinet van naturalia, geen hortus of bibliotheek denkt; die zich deerlijk over de

{==80==} {>>pagina-aanduiding<<}
lompheid der Broekenaars beklaagt, omdat ze een paar morsige vreemdelingen het inwendige van hun huis niet willen laten zien, ten einde van hen bespot, belogen en ten toon gesteld te worden, maar die onze liefdadige en school-inrigtingen geheel niet noemt; die (om er een eind aan te maken) in den Amsterdamschen schouwburg alweêr een oud wijf uit Broek opmerkt, met eenige duizenden aan juweelen omhangen, dat er waarschijnlijk niet geweest is, maar geenerlei talent bij de spelers heeft gevonden, schoon snoek dien avond (volgens den vertaler) optrad? Welk vertrouwen, zeggen wij, kunnen wij op zulken schrijver stellen, wanneer hij ons elders gedurig bezig houdt met voorwerpen van kunst en dergelijke, die Londen en Parijs, natuurlijk, in menigte opleveren? Het is zoo, hij spreekt zeer gemakkelijk en aardig over alle die zaken. Inzonderheid ten aanzien van eerstgemelde stad volgden wij zijne aanwijzingen met genoegen. En, in hetgeen hij ons te Parijs vertelt, straalt ten minste gezond verstand en eene mate van vernuft door, die met vermaak doen toeluisteren. Doch men heeft immers ook niet meer dan een tamelijk goed hoofd en goede tong, of vlugge pen, noodig, hoe ledig het eerste dan ook zijn moge, om in vroegere reis- en plaatsbeschrijvingen stoffe te over te vinden, ter invlechting dier beschouwingen van de St. Pauluskerk en dergelijke, welke wij hier, gelijk elders, aantreffen. Had men ons nu maar niet doen zien, dat de man er niet van weet; had dat ongelukkige vooroordeel der Duitschers, dat er in het vaderland der vossiussen en hemsterhuizen, der potters en douws (want deze, voor elken landaard verstaanbaar, zijn toch genoeg bekend) niets goeds kan gedijen, of althans verblijven; en had hij daarom niet te zeil gegaan op eenige ellendige pamfletten over dit land, - wij zouden zeer tevreden zijn geweest over het werkje, en het gaarne als eene drukfout hebben
aangemerkt, wanneer hier of daar de aap der onwetende pralerij al was voor den dag gekomen; bij voorbeeld, wanneer hij van het beroemde monument van den brand te Londen zegt, (de vertaler heeft het in de haast, waarvan het werk hier en daar getuigt, zeker niet opgemerkt) dat hetzelve achtentwintig vierkante voeten breed is. De man is toch ten minste op de plaatsen geweest, gelijk men zelfs uit de opgave van het logement te Amsterdam kan zien: want de nederigheid en weinige bekendheid van dit verblijf pleit voor de echtheid.

{==81==} {>>pagina-aanduiding<<}
En dit kan men van alle, inzonderheid Duitsche, reizigers niet wel gelooven, daar ze meermalen blijkbaar hunne verhalen uit werkjes halen, die eene halve eeuw oud, maar daarom zeker ook te goedkooper zullen zijn, hetgeen voor een' echten, regt hongerigen broodschrijver wel de hoofdzaak is.
Wij herhalen dan, had de vertaler kunnen goedvinden, den luchtigen kwant, die toch zoo razend veel van klimmen houdt, dat wij er gedurig duizelig bij werden, ons vlakke landje maar te laten overspringen, in plaats van hem slechts hier en daar, wij erkennen dikwijls zeer aardig, teregt te wijzen in de noten, (die, waarbij 's mans landgenooten wordt geluk gewenscht met het gras op onze beurs, omdat er dan wat voor hen te maaijen valt, en de aanhaling van het bekende puntdicht omtrent den Gasconjer en het Amsterdamsche stadhuis, hier zoo wèl ter snede, behaagden ons in het bijzonder) het boek zou ruimschoots door ons aangeprezen zijn geworden. Nu, evenwel, willen wij ook niemand ontraden, het aan te schaffen of te lezen. Het is meestal waarlijk onderhoudend en lief geschreven. Wij stemmen wel niet altijd met den man in, en zijn, bij voorbeeld, geene zoo onbepaalde bewonderaars van voltaire en rousseau als hij; doch elk zijn oordeel. En al is het dan ook het zijne eigenlijk niet; al heeft hij misschien goede (lees geude) en anderen slechts geplunderd, men hoort het goede wel gaarne nog eens; en daar hij er toch wezenlijk geweest is, zoo komt er ligt nog wat nieuws bij. Zoo leert hij ons, bij voorbeeld, dat op het graf van den beroemden wren geen woord gevonden wordt van die bekende spreuk: Si quaeris monumentum, circumspice! ‘Zoekt (of vraagt) gij naar mijn gedenkteeken, zie rond!’ hetgeen wij echter niet weten, of zelfs onze alles wetende bilderdijk niet vooronderstelt, wanneer hij deze aardigheid zoo netjes omkeert en tot een' regten steek onder water maakt, daar hij zegt: ja wel is die nare, lugubre (en ik weet niet, hoe vele bre's nog meer) St. Paulus-kerk een monumentum, een grafteeken, of liever graf! De Duitscher is het
althans ook hierin met onzen grooten, schoon zeker wel wat paradoxen, kunstkenner geheel niet eens. Het is jammer, dat hem deze bijzonderheid onbekend schijnt geweest te zijn: want hoe kon hij zichzelven en zijne landgenooten met dezen trek van den dommen Hollander hebben vermaakt, die het buitendien aan hunnen schiller en klopstock ligt wel verdiend heeft!

{==82==} {>>pagina-aanduiding<<}
Doch, laten wij uitscheiden: de menschen zouden anders bij slot niet weten, wat ze aan onszelven hebben. In het kort dan, wij raden de lezers, dat over Holland maar over te slaan, of althans de noten maar alleen mede te nemen, en, dus geprepareerd, nog zoo veel op den koop toe, als ze kunnen slikken (vergeef het woord! in Spanje zingt men het wel). Doch laten ze, om dit nietsbeduidend gedeelte, niet nalaten, de rest te gebruiken. In een verloren uur, in de schuit, en voor renteniers en dergelijke, zelfs op den geheelen, langen dag, is het eene kostelijke lectuur. En dan nog een mooi prentje toe: de drie steden zusterlijk bij elkander, aardig geordonneerd! Inderdaad een lief boekje! Eene bevallige snapster! Slechts wat kwade gewoonten, Duitsche ton! Sie empfehlt sich bestens.




Dan. Wyttenbachii Opuscula varii argumenti Oratoria, Historica, Critica, nunc primum conjunctim edita. Tom. I et II. Lugd. Bat. apud S. et J. Luchtmans, Amstel. apud P. den Hengst et Fil. 1821. 8o f 10-16-:

De opvolging van hemsterhuis, valckenaer, ruhnkenius en wyttenbach zal steeds in de geschiedenis der oude Letteren hier te lande een gulden tijdperk heeten. De gedachtenis van hemsterhuis en ruhnkenius is naar waarde vereerd. Indien, ondanks aller wensch, valckenaer en wyttenbach hunne losredenaars voor altijd misten, ware het onvergeeflijk. Het bevreemdt ons, dat de pogingen, die men aangewend heeft, om den eersten naar waarde te verheffen, nog geenen gunstigen uitslag hebben gehad; en, wat den laatsten betreft, bij het ontvangen dezer mengelwerken hadden wij zeker verwacht, van dit verlangen in de eerste plaats voldoening te zullen vinden. In stede hiervan vindt men voor het eerste deel een berigt der Boekverkoopers, dat, hoewel voor het overige kort en goed, ons van den grooten wyttenbach genoegzaam niets doet kennen. Wij hadden bij geruchte gehoord, dat een afbeeldsel van den waardigen Geleerde dit werk zou versieren. Ook dit zochten wij te vergeefs. Waaraan dit zij toe te schrijven, is ons van ter zijde bekend geworden. De reden daarvan is ten uiterste bekrompen, en

{==83==} {>>pagina-aanduiding<<}
geenszins aan de uitgevers, of aan den bezitter van het ge schilderd afbeeldsel alhier door den Heer moritz, te wijten.
Een nieuw werk van wyttenbach is zoo begeerlijk zoo welgevallig, dat wij al aanstonds bij de ontvangst der beide deelen dezelve doorbladerden, zoekende naar iets, dat nog niet was uitgegeven, naar nagelatene werken, aanteekeningen, brieven als anderzins; maar van dit alles vonden wij niets.
Beschouwen wij nu de uitgave dezer deelen uit het oogpunt voormeld, zoo heeft zij weinig bijzonders. Al wat hier gevonden wordt, bestond. Ja, het heeft deze nadeelige strekking, dat sommige der bestaande werken, waaruit deze verzameling 's bijeengebragt, in hunne waarde vrij wat hebben verloren.
Dan, wij zijn niet zoo bekrompen, dat wij hieraan te zeer hechten. Deze uitgave heeft een groot, ja zeer groot nut; en het is daarom, dat wij in de uitgave juichen. Al wat van wyttenbach is, kenmerkt den hoogstbekwamen Man. Zijn stijl en werk zijn meesterlijk. Alles is van de hoogste keurigheid, juistheid en geleerdheid. Zijne gemakkelijkheid en losheid zijn grooter, dan van één eenigen zijner voorgangeren. Zijne schriften zijn en blijven de toetssteen van echte Latiniteit en ware soliditeit. Werken van deze soort kunnen niet te zeer vermenigvuldigd en te algemeen verkrijgbaar gemaakt worden. Mogten geleerde Mannen door deze verzameling als uit den slaap worden opgewekt, om de schim van dezen grooten Man, welligt hun Leermeester, te verzoenen, door niet langer over hem te zwijgen! Het is onverdragelijk, dat noch te Amsterdam, noch aan Leydens Hoogeschool (waar zoo veel geleerds huisvest, en waar men tegenwoordig allerlei oude koeijen uit den modder haalt) geene lijkrede gehouden is, of nog wordt, over wyttenbach, het modél van geleerdheid en uitlegkunde der Ouden; eenen Man, zoo éénig, zoo waardig, dat, zoo iemand, hij althans ten volle regt heeft, om, als de hoogste roem en luister van ons land, in zijn vak, te worden gehuldigd. Men verschuilt zich misschien achter de geruchten, dat deze taak elders zal worden opgenomen. Dan, hoe dit zij, de smet, dat te Leyden noch te Amsterdam waardiglijk en openlijk over eenen Hoogleeraar van dien naam na zijn overlijden gesproken is, hopen en vertrouwen wij dat zal worden uitgewischt.
Van deze verzameling eene verdere beoordeeling te geven,

{==84==} {>>pagina-aanduiding<<}
kan niemand van ons vergen. De stukken, daarin voorkomende, zijn bevorens uitgegeven, en om wyttenbach's schriften regt te beoordeelen, is onze taal, onze kennis, onze kracht ongenoegzaam. Wij eindigen met den wensch, dat de geleerde en kundige Weduwe van den Overledene de behoefte zal vervullen van ons meerder, en dus minbekende stukken, van wyttenbach te leveren, en vooral van alsdan te zorgen, dat er afbeeldsel noch levensberigt ontbreke.





Dichtstukken bekroond doór het Koninglyk Genoótschap van Tael en Dichtkunde, te Antwerpen, den 16 September 1821. T' Antwerpen, bij Ancelle. In gr. 8vo. 35 Bl. f :-12-:

Verhandeling over onze Nederduytsche Tael. Zynde eene Antwoord op de Prysvraeg van het Koninglyk Genoótschap te Antwerpen. Luydende als volgt: of en in hoeverre de Moedertael tot grondslag dienen moet in het leeren van andere Taelen en van Weétenschappen. Doór Isfridus Thys (doopnaem Joannes Franciscus), voórtyds Heyligschryver in de Abtdye van Tongerloo, daer naer Pastor te Wyneghem, nu ook lid van de Koninglyke Academie van Weétenschappen en Fraeye Letteren te Brussel. T' Antwerpen, by J.C. Roosen. 1821. In gr. 8vo. 108 Bl.

Antwerpschen Almanach van Nut en Vermaek voór het Jaer 1822. Doór het Koninglyk Genoótschap van Tael- en Dichtkunde, te Antwerpen. Achtste Jaer. T' Antwerpen, by Ancelle. In kl. 8vo. 113 Bl. f 1-:-:

Ziet daar drie werkjes, die bij elkander behooren, en alle betrekking hebben tot het Genootschap te Antwerpen, hetwelk, sinds zestien jaren ijverig bezig ten nutte der vaderlandsche Letteren, sedert eenigen tijd zich bijzonder onderscheiden heeft door edelaardige gevoelens, en van dag tot dag in smaak en kunde luisterrijker toeneemt. Het bewijs daarvan is onwedersprekelijk in den hier boven vermelden

{==85==} {>>pagina-aanduiding<<}
Almanak, welke niet alleen de vorigen in waarde overtreft, maar waarin wij op ééns Dichters van belang in de Zuidelijke Provinciën leeren kennen, wier namen zelfs ons onbekend waren. De Lof der Zeevaart, een dichtstuk van meer dan driehonderd regels, van a. cluwen, joh. nep., Professor bij de Kweekschool voor de Zeevaartkunde te Antwerpen, is meesterlijk, en heeft dien vasten en edelen gang en toon, welke bij vele Dichters in de Noordelijke Gewesten van ons Vaderland dikwerf te zeer verwaarloosd wordt. Hoe statig is de aanhef!

O schoone wetenschap, die ons uw' vroegsten morgen 
Houd in de duistre nacht des grijzen tijds verborgen! 
ô Nutte zeevaart, die, uit 's menschen geest ontstaan, 
Op vleuglen van den wind zweeft over d'oceaan! 
Gij, die den schat der aarde op Neêrlands vrije zoomen, 
Gelijk eene ebbe en vloed, mogt af en aan doen stroomen, 
En ons vergeten volk deed rijzen uit het stof! 
Gij vuurt mijn zangdrift aan: u heilig ik mijn' lof. 
Verheven dichtkunst, die de zielen vangt door de ooren! 
Meld ons, naar oud verhaal, hoe zeevaart werd geboren, 
Hoe ze opwies, luister won, ten wereldzetel steeg, 
En langs der zeeën plas het algebied verkreeg. 
Vertoon haar eerst als kind, dat kruipt uit onvermogen; 
Voorts als ontloken maagd, van jeugdig schoon omtogen; 
Daarna als kloeke vrouw, als fiere monarchin; 
En blaas hierbij mijn' geest uw rijke vinding in! 

In dit gansche gedicht heerscht iets natuurlijks en eenvoudigs, dat wij niet genoeg kunnen prijzen en aanbevelen. Na den voormelden aanhef gaat de Dichter dus voort:

Toen de Almagt aan onze aard' het aanzijn had gegeven, 
En schepsels zonder tal geroepen tot het leven, 
Toonde aller zeeën vlak, van 's menschen dwang nog vrij, 
Niets dan eene onbezielde en nare woestenij. 
De bruinvisch, die somtijds, bij 't stormen op de baren, 
Opspringende uit den vloed, deed kop en staart ontwaren; 
De walvisch, die, gestrekt langs d'onafzienbren plas, 
Deed wanen dat hij slechts een drijvend eiland was, 
Doch 't witte zeeschuim blies, dat, in de lucht gestegen, 
Als twee fonteinen klom, en neêrdaalde als een regen; 

{==86==} {>>pagina-aanduiding<<}

Het schelpujk lage strand, dit maakte alléén bekend, 
Dat leven ook bestond in 't woelig element. 
Sints toen ging zich de mensch op d'oever nederzetten, 
Om 't zwemmend schubbig heir te vangen in zijn netten; 
Doch week met angst te rug, als de opgewassen vloed 
Langs rots en slibbig zand kwam rollen voor zijn voet. 
Wie toch voorzag, destijds, dat zulk een eindig wezen, 
Dat nimmer 't bruisschend nat aanschouwde zonder vreezen, 
Eenmaal zoude onderstaan, met meer dan reuzenkracht, 
De golven en den storm te breidlen door zijn magt? 
Een vesting vormen zoude uit dobberende woning, 
En, waar hij vlood als slaaf, gebieden gaan als koning? 
Men zegt, en 't vind geloof, dat eens een holle boom, 
Ontworteld door den wind, geworpen in den stroom, 
Waar hij langs d'oever dreef, een stouten mensch deed wagen 
Te klimmen in die boot, die 't eerst zijne oogen zagen, 
En hij, op 't nat gewiegd, bij 't roeijen met zijn hand, 
Een eind' wegs van dat oord behouden kwam aan land: 
Nu werd ras, door vernuft, waaraan zich ijver paarde, 
Een barkje saamgesteld, wanvormig, kleen van waarde; 
Men nam 'er vin en staart van 't zwemmend vischje in acht, 
En riem zoowel als roer was daadlijk voortgebragt; 
Men wist, door zwellend doek, den voortgang aan te spooren; 
Men kliefde 't schuimend zout; en Zeevaart was geboren. 
Gering beginsel, groot in hooge vordering! 
Wat strekt des menschen geest ooit tot beteugeling? 
Van goddelijke teelt vertoont hij d'echten stempel: 
Hij denkt een stroohut uit, en sticht paleis of tempel; 
En de eigen holle boom, bij toeval in den vloed, 
Baarde eens het driemastschip, dat zeeën buigen doet. 

Dan, wij zouden het gedicht op deze wijze uitschrijven; want het houdt, van den beginne tot aan het einde, in eene zeer gemakkelijke en welluidende versificatie, het onderwerp met zoo veel klem en fierheid vast, dat wij er van versteld stonden bij het lezen van dit stuk van een ons geheel onbekend Dichter. Daarenboven is de taal zuiver, de spelling naauwkeurig, en alles kiesch van behandeling, vol van de edelste beginsels en de meest mogelijke onpartijdigheid.
De Navolging der bekende Ode van horatius: Solvitur acris hyems &c., door l. d'hulster, Professor bij het Koninklijk Collegie te Gent, is niet minder der bijzondere

{==87==} {>>pagina-aanduiding<<}
opmerkinge van goede kunstregters waardig. Men leze slechts het eerste gedeelte, waarlijk zoo kunstig over ebragt, dat noch oorspronkelijke gedachte, noch val en wending van maat iets schijnen verloren te hebben:

De ruwe winter vlugt: de lieve lentetijd 
Vertoont zich weêr op vleuglen der zefieren; 
De drooge kiel, die reeds 't herlevend strand ontglijdt, 
Gaat weêr op wind en golven zegevieren. 
 
Het vee verlaat den stal, en hijgt naar 't jeugdig gras; 
De boer verlangt weêr ploeg en spa te slijten; 
En de akker, die zoo lang door rijp verzilverd was, 
Verspreidt op nieuw zijn groene geurtapijten. 
 
Zie ginds den blijden dans, bij 't scheemren van de maan, 
Der Nimsenrei en der Bevalligheden: 
't Is Venus, die ze leidt en voordanst, wijl Vulkaan 
Zijn Reuzengrot doet dreunen door het smeden. 

Van denzelfden Dichter heeft men een oorspronkelijk dichtstukje: De Verliefde, dat vol gang en geest is.
Een der fraaiste stukjes uit dezen waarlijk belangrijken bundel is het Trenrdicht op het afsterven van den Heere van hoorebeke, Schei- en- Kruidkundigen te Gend, door c. vervier, Ontvanger particulier voor het Arrondissement Eecloo te Gent. Het is vol gevoel, en treffend van toon en houding. Het Verlangen, door j.c. couvent te Antwerpen, is regt natuurlijk en zacht gestemd, en gansch niet zonder geest. Bij vorige gelegenheden spraken wij van den edelaardigen en smaakvollen willems te Antwerpen, van wien men ook hier vier fraaije dichtstukjes vindt. Ook Buitenleden van het Genootschap hebben dit Jaarboekje door hunne gedichten luister bijgezet, als de Heeren wiselius en bruyn van Amsterdam, nierstrasz, van someren en w. messchert van Rotterdam, r.p. van de kasteele van 's Hage, j.m. van beverwijk van 's Hertogenbosch, en andere bekwame lieden. Wij kunnen, uit gebrek aan plaats, geene proeven van hun werk bijbrengen, maar zouden den Heere l. de potter, Professor bij het Koninklijk Collegie te Gent, te kort doen, indien wij zijner Dichtkunde geene openbare hulde van

{==88==} {>>pagina-aanduiding<<}
stoutheid en keurigheid deden. Wij gevoelen, dat hij een juist besef heeft

- - - der Kunst, waardoor men zijn gedachten 
Den stervelingen kan, met onweêrstaanbre krachten, 
Afmalen, en hun hart, weêrspannig uit zijn aard, 
In zijne driften stuit, ontwapent en bedaart, 
Wanneer men, door de magt van welgeschikte woorden, 
De zinnen opwaarts drijft, en als in hooger oorden, 
Voor de oogen van den geest een' lusthof openspreidt, 
Alwaar het fijn gevoel, al spelende ingeleid, 
Smaakvolle vruchten plukt; en gantsch van weelde dronken, 
Het aarderijk vergeet, te laag reeds neêrgezonken. 

Ook het laatste gedeelte van dit gedicht is voortreffelijk, grootsch van gedachten en stout van beelden, schoon ons de twee allerlaatste regels minder bevallen.
Aan het einde van dit belangrijk boekje vindt men van den Heer l. bonnier-hellyer, te Antwerpen, een zeer verdienstelijk Fransch Huwelijksdicht, L'Hymen, l'Amour et l'Amitié genaamd, dat zeer verre overtreft alle de vorige Fransche stukken, in vroegere boekjes van het Genootschap voorgekomen. Ten slotte heeft men eene goede Fransche Navolging van de eerste Ode van het vijfde Boek van horatius, door h. de b., te Antwerpen.
Dit Zuidelijk Almanakje, zindelijk en eenvoudig, zonder prentjes of pracht, voor weinige stuivers te krijgen, stellen wij, der waarheid hulde doende, boven de meeste uitgekomene Almanakken in de Noordelijke Gewesten, hoezeer vele dezer laatsten door titel, dos, plaatwerk en prijs ook uitsteken. Och! dachten wij telkens bij het lezen van sommige stukjes, laat die Zuidelijke Heeren te Gent en Antwerpen maar begaan; het licht dringt van zelve door, en waar in zoo korten tijd zóó veel gevorderd is, wat mag men daar niet in 't vervolg verwachten!
Dit Genootschap bepaalt zich niet, gelijk men hier boven zien kan, bij het uitgeven van Almanakken; het schrijft ook reeds Eereprijzen voor Verhandelingen en Dichtstukken uit, en heeft het genoegen gehad, zulks grootendeels met gelukkigen uitslag te verrigten.
Nadat het, bij besluit van Z.M. van 27 Junij 1820, den Koninklijken titel verkregen had, erlangde het een nieuw en

{==89==} {>>pagina-aanduiding<<}
verhoogd gevoel van ijver en erkentenis, en schreef de volgende Prijsstukken uit, belovende
1o. Een' gouden Eerpenning aan den Dichter van het beste Nederduitsche Dichtstuk op petrus paulus rubens.
2o. Een' gouden Eerpenning aan den Schrijver der beste Verhandeling, in de Nederduitsche taal, op de Vraag: ‘of en in hoeverre, enz. (Zie boven, bl. 84.)
3o. Een' zilveren Eerpenning aan den Schrijver van het beste Dichtstuk, in de Fransche taal, sur la Réunion de toutes les Provinces des Pays-Bas, sous le Roi guillaume premier.
De Dichtstukken, aan het hoofd van dit ons verslag aangekondigd, en nu gedrukt voor ons, zijn de bekroonde, zoo Nederduitsche als Fransche.
Het Genootschap heeft zeer voorzigtig gedaan, bij het Programma, de beoordeeling der Nederduitsche stukken over te laten aan eene Commissie van vijf Buitenleden van het Genootschap, tevens Leden zijnde van het Koninklijk Nederlandsch Instituut van Wetenschappen. Letterkunde en Schoone Kunsten. Het Rapport over vier Nederduitsche Dichtstukken en drie Verhandelingen, met verzwijging der namen van de beoordeelaars, staat voor deze gedichten gedrukt, en draagt blijken van vast oordeel en bescheidenheid. De vier ingekomene Dichtstukken waren alle verdienstelijk. No. 2 echter overtrof de overige; waarop No. 4 in waarde volgde.
Inderdaad, het eerstgemelde, van j.l. nierstrasz, junior, te Rotterdam, is verheven, krachtig, vol vinding, en kunstig van wending. Het is stout, met eene schilderij van rubens te beginnen, en de aandacht al aanstonds op deze wijze sterk te spannen. Te regt is het dichtstuk een Dithyrambe genoemd; anders ware de sprong, om zoo te spreken, op allerlei versmaat, eenigzins stuitend. Er zijn sommige kleine feilen in dit dichtstuk; maar het geheel is zoo vol van geestverheffing, dat het poëzij van den echtsten stempel heeten mag. Wij hebben in lang geen vers gelezen, zoo volkomen goud waardig. Ééne waarschuwing, niet zoo zeer op dit vers als wel op de geheele stemming van den regt dichterlijken nierstrasz toepasselijk. Hij wachte zich voor overdrijving! - Wij zijn in onze keus, om iets over te nemen, niet weinig belemmerd; het geheel moet, en verdient gelezen te worden. Wij kiezen dan maar de laatste regels:

Wat heilbesef mij ooit de ziel deed blaken, 
De hoogste weelde waar ze aan hing, 
Was, dat ik 't licht op Neêrlands grond ontving, 
Den grond van rubens, waar zijn kunst haar' dag zag naken, 
En dierbaar door zijne asch, aan ons geslacht vertrouwd. 
Itaalje! die aan de aard' uw wonderen ontvouwt, 

{==90==} {>>pagina-aanduiding<<}

'k Eerbiedig u, waar gij uwe outers doet ontbranden, 
Da Vinçi, Rafaël ter eer! 
Maar 'k werp mij dáár voor 't heilige outer neêr, 
Waar rubens kunstpenseel mij boeit aan eigen wanden! 
Verga de dwaas, die 't bloemtapeet 
Van zijn' geboortegrond vergeet, 
En dartlen gaat in vreemde lustwaranden! 
Of die een sprankel gouds uit vreemde mijnen wroet, 
Als hier de diamant hem toeblinkt aan zijn' voet! 

Eene zilveren Medaille werd toegewezen aan den Heer r.h. van someren, mede van Rotterdam, wiens gedicht, hoewel van minder verheffing, zeer vele verdiensten heeft. Het treft de gelijkenis van rubens bijzonder wel, en heeft meesterlijke stalen van stoute beschrijvingen. Het is beter van versificatie, maar eentooniger dan het vorige van gang en maat. Het verdient volkomen den prijs, dien het verworven heeft.
Niet minder regtmatig is het zilveren Eermetaal toegewezen aan den Heer ch. froment, Leeraar in de Rhetorica bij het Collegie te Audenaerde, wiens Poëme, sur la Rénnion de la Hollande et de la Belgique, zeker een uitstekend gedicht is. Vol kracht, zin en verheffing, is het tevens vloeijend en gemakkelijk. Het slot vooral, waar de geest van willem den eersten met die van egmond, Prins maurits, rubens, grotius en vondel wedijvert om deze vereeniging van hun Vaderland te vereeuwigen, is hoogstbelangrijk; vooral trofsen ons deze regels:

Vondel, roi vénéré des chaeurs mélodieux, 
Le sublime vondel, barde inspiré des dieux, 
Qui, dans de frais vallons, habités du mystère, 
Poursuit ses nobles chants, commencés sur la terre, 
Se lève; à ses accords, enchantés et ravis, 
Tressaillent les enfans des lumineux parvis, 
Et cet Hymne d'amour, aux célestes royaumes, 
De nos ayeux charmés réjouit les fantômes: 
‘Croissez, peuples heureux, trop long-temps désunis, 
L'un sur l'autre appuyés, l'un par l'autre agrandis! 
Tels deux fleuves rivaux, rois des plaines fécondes, 
Pour doubler leurs trésors réunissent leurs ondes, 
Et portant l'abondance au sein des mêmes lieux, 
Répètent dans leurs flots l'azur des mêmes cieux.’ &c. 

Wij zijn over de beide bovengemelde werkjes reeds zoo breedvoerig geweest, dat wij maar kort over het werk van den Eerwaarden Heer thys kunnen uitweiden.
De Commissie en het Genootschap hebben over dit stuk, onzes oordeels, juist geoordeeld en bestist, en zelfs blijken gegeven van onpartijdigheid en genegenheid, die de Heer thys, nu, blijkens zijn Voorberigt, ontevreden, slecht be-
{==91==} {>>pagina-aanduiding<<}
antwoordt. Zij hebben hem willen sparen, en tevens willen vereeren zijne vlijt en geleerdheid, hoe vele blijken van gebrek aan oordeel en smaak zijn werk ook dragen mogt. Ook wij sparen gaarne den geestelijken Heer, door geene voorbeelden van dit laatste aan te halen; maar zullen hem echter herinneren, dat best de overtreffende trap is van goed, en dat van drie Verhandelingen het niet genoeg is de minst gebrekkige te zijn, om zoo stout goud voor het in eigene oogen best gekeurd werk te eischen, tenzij het eerst bewezen ware, dat het werk van hem positief goed was. Wij gelooven, dat zijn Eerw. de vraag noch de uitschrijving juist begrepen heeft. Zeker werd er niet gevraagd, of Adam in het Paradijs Vlaemsch gesproken heeft, zoo als de Heer Pastoor beweert. Dit en veel van dien aard neemt echter niet weg, dat er zeer veel uit deze belangrijke Verhandeling te leeren is, en dat wij ons daarom van harte verheugen, dat dezelve door den ijverigen en geleerden, maar van zichzelven veel te hoog denkenden Geestelijke, in druk, zoo wij meenen bij inteekening, is uitgegeven.
Eindelijk is ons nog in landen gekomen eene gedrukte
Cantate exécutée le 23 Septembre 1821, à l'occasion de la distribution des prix proposés par la Société Royale de Littérature, à Anvers.



welke mede zeer verdienstelijk, maar wat al te vol mythologische personen ons voorkomt.





Nieuwe Verhandelingen van het Zeeuwsch Genootschap der Wetenschappen. IVden Deels 1ste Stuk. Inhoudende: Antwoord op de Vraag, over de Inrigtingen der Gilden, door Mr. H.W. Tydeman, Professor Juris aan de Universiteit te Leyden, enz. Te Middelburg, bij S. van Benthem. In gr. 8vo. 123 Bl. f 1-5-:

Proeve over de beste inrigting van het Onderwijs voor de geringere Standen, en de geschik(t)ste middelen om deszelfs vruchten in volgenden leeftijd te bewaren. Door Mr. A. Boxman. Candide sed decenter. Te Gorinchem, bij J. Noorduyn. 1821. In gr. 8vo. 108 Bl. f 1-2-:

Deze twee stukjes hebben wel geene zeer treffende overeenkomst, maar zijn toch beide prijsverhandelingen, die de verbetering van het lot der middel- en mindere standen in de maatschappij bedoelen, en mogen als zoodanig bijeenstaan.
De bekroonde, en die eenen Professor tot schrijver heeft, vordert echter billijk den voorgang. Dezelve is met vele kennis van zaken opgesteld. Men leert er het voor en tegen, volgens de inzigten van allerlei schrijvers, goed uit kennen. De beginselen daarenboven, door den Hoogleeraar zelven bij zijne redenering gevolgd, zijn (wij achten het niet overtollig, zulks op te merken) liberaal en verstandig. Wij durven dus elk, die over de belangrijke zaak wenscht na te denken,

{==92==} {>>pagina-aanduiding<<}
ten ein e eene keus voor zich te kunnen doen, en naar dezelve, waar het pas geeft, te werken, dit boeksken wel aanprijzen, zoo dit anders nog noodig en nuttig zou kunnen zijn bij een stuk van de Zeeuwsche Maatschappij. Wenscht iemand, daarentegen, maar alleen de slotsom te weten, en, hetzij de stemmen te tellen, hetzij dezen éénen en laatsten leidsman maar te volgen, of... niets te doen, welnu dan: Tydeman zegt op het eerste gedeelte der vraag (zijn de Gilden zoo voordeelig, dat aan derzelver afschaffing het gebrek aan welvaart en de neringloosheid zijn toe te schrijven?) ‘neen!’ maar meent echter, dat zekere vrije Corporatiën zouden kunnen worden opgerigt, van welke elk man van zeker bedrijf, op eene gegevene proef van bekwaamheid, (of - maar hierin zien wij geene andere nuttigheid, dan van eene gemeenschappelijke bus - op eene bepaalde som gelds) lid kon worden, zonder dat iemand echter zou worden verhinderd, hetzelfde bedrijf, buiten dit lidmaatschap, bij de hand te nemen. Dit, meent hij, door goede reglementen bepaald en gewijzigd, zou, aan den eenen kant, slecht werk, beunhazerij en zoo al meer belette, daar ieder nu toch weten kon, wie een bevoegd werkman was, en, aan den anderen, dwang, monopolie enz. buitensluiten. Terwijl het dan voorts gemakkelijk viel, hieraan andere heilzame inrigtingen, b.v. eene beurs of bus, te verbinden, die wederom, in verband met de spaarbank, den verarmden gildebroeder mogt te hulp komen.
Het stuk van den Heer boxman is een der zeventien antwoorden op eene vraag der Maatschappij Tot Nut van 't Algemeen naar de beste voorzorg, dat het geleerde op de scholen niet spoedig weêr vervloeije. Hetzelve is noch met goud, noch zelfs met zilver bekroond; en dit kunnen wij, in weerwil van deszelfs verdienste, ook zeer wel begrijpen. Immers, de titel zelf dezer Proeve doet reeds eenigermate, maar de verhandeling nog veel beter inzien, dat het geen eigenlijk en regtstreeksch antwoord op de gedane vraag is. Integendeel, de schrijver bepaalt zich, 1o. uitsluitend bij den gemeenen man; 2o. geeft op, wat die eigenlijk en eeniglijk op de scholen heeft te leeren; en voegt hierbij, 3o. allerlei middelen, om de zedelijkheid dezer volksklasse op den duur te behouden en te volmaken. Voor het overige is het met warmte en, in vele opzigten, met oordeel geschreven; schoon wij niet kunnen ontkennen, dat er onder de voorgestelde middelen zijn, die ons minder behagen, zoo als de wapenoefening op de scholen; of zelfs avontuurlijk toeschijnen, gelijk het verspreiden van zekere zendelingen der kennis en deugd onder den grooten hoop. In allen gevalle verheugen wij ons over de openbare verschijning van dit stukje te meer, daar het waarschijnlijk hemelsbreed zal verschillen met de bekroonden, en ook uit dien hoofde geene eigenlijke bouwstof zal hebben kunnen leveren tot het leergesticht, door de Maatschappij bedoeld, en door haar met edel metaal beloond.





{==93==} {>>pagina-aanduiding<<}

Boekbeschouwing.

Over den eenparigen en zich zelven steeds gelijken Aard, Leer en Leerwijs van Jezus Christus; of Aanmerkingen over de drie eerste Hoosdstukken van het Evangelie van Joannes, met de Evangeliën van Mattheus, Markus en Lukas vergeleken. Door E.A. Borger. Uit het Latijn vertaald. In 's Gravenhage, bij de Wed. J. Allart en Comp. 1821. In gr. 8vo. XXX, 284 Bl. f 2-15-:

Het is niet zoo zeer tee beoordeeling van de stukken zelve, in dit boekdeeltje voorkomende, dat wij deze aankondiging plaatsen. Want het eerste en uitgebreidste is, bij deszelfs verschijning in de oorspronkelijke taal, reeds behandeld. Het tweede is niet meer dan eene voorrede, die nogtans, door een zeer bevoegd regter, met vele boekdeelen in waarde wordt gelijk gesteld. Het derde, eindelijk, is zelve een beoordeelend verslag, uit een kritisch tijdschrift overgenomen. Doch wij huldigen de nagedachtenis van den waardigen grijsaard, onlangs almede aan deze aarde ontrukt, en welligt reeds met zijnen betreurden vriend in zaliger gewest vereenigd, (het is de Heer j. de kruyff, als dichter van het Wederzien vooral zoo uitstekend gunstig bekend) voor de gelukkige gedachte en zorgvuldig bestede moeite, om niet slechts deze aanmerkingen over het Evangelie van Joannes (op den titel vermeld) uit het Latijn in onze moedertaal over te brengen, maar ook hetzelfde te doen ten aanzien der genoemde voorrede voor 's mans tweede uitgaaf zijner, bij Teyler bekroonde, verhandeling over het Mysticismus, en er eindelijk het uitmuntend uitreksel van deze allergewigtigste en allerschoonste verhandeling, door den geleerden donker curtius vervaardigd, op verkregen verlof, bij te voegen. Alwie der Latijnsche tale

{==94==} {>>pagina-aanduiding<<}
niet magtig is, doe hiermede zijn voordeel, ten einde de waarde van borger des te beter te leeren schatten, en zijne nalatenschap volkomen te genieten! Die verhandeling toch, over het Mysticismus, scheen ons altijd toe, de kroon op het hoofd van borger te plaatsen; zoodat wij, hem uit het godgeleerde in het taalgeleerde vak ziende overgegaan, reeds wenschten nog eene verandering te beleven, welke voor de Leydsche Akademie, naar ons oordeel, van onberekenbaar belang zou zijn. En schoon wij in dit schema natuurlijk op verre na niet alles wedervonden, waardoor het oorspronkelijk stuk ons had getroffen en geboeid, zoo is het welligt alles, wat wij te verwachten hebben, en billijk verwachten kunnen. Eene vertaling toch wordt bijna voor onmogelijk gehouden, en eene vollediger schets is bezwaarlijk te geven. Nog eens, derhalve, wij verheugen ons hartelijk in het geschenk, en prijzen het volgaarne aan.







Kerkelijke Redevoeringen, tot opening en sluiting van het algemeen Synode der Hervormde Kerk in het Koningrijk der Nederlanden, vergaderd in 's Gravenhage, den 4 Julij 1821. De eerste uitgesproken door E. Kist, Predikant te Dordrecht. De laatste door A. van Bemmelen, Predikant te Ankeveen. Waarbij gevoegd zijn de Aanspraken van zijne Excellentie, den Staatsraad, Directeur-generaal van de zaken der Hervormden, en van den President van het Synode, A. van Deinse, Predikant te Middelburg. Te Dordrecht, bij Blussé en van Braam. 1821. In gr. 8vo. VI en 170 Bl. f 1-5-:

Recensent betuigt wel niet veel op te hebben met de uitgave van Synodale Redevoeringen, al ware het maar om de in dezelve onvermijdelijke pligtplegingen of complimenten; en nog veel minder behagen hem die plegtige en deftige Redevoeringen, wanneer de overige werkzaam-
{==95==} {>>pagina-aanduiding<<}
heden der Hoog-eerw. vergadering van weinig algemeen gewigt en nut zijn. Toch las hij deze Redevoeringen, om van de Aanspraken niet te gewagen, met veel genoegen: trouwens, de eerste is van kist, naar aanleiding van Efeze II:21, aanwijzende: ‘de geheele Christelijke Kerk, op den grondslag der Apostelen en Profeten, en bovenal van Jezus Christus zelven, waarop zij gevestigd is, verder opgebouwd en tot meerdere volkomenheid gebragt wordende, door onderlinge zamenwerking, moet en zal, langs dezen weg, allengs toenemen tot eene wijduitgestrekte en heerlijke maatschappij, die geheel aan God en zijnen dienst is toegewijd.’ Dat het aan kist toevertrouwd was, hierover, zoo als het behoort, te redenen, behoeft niet gezegd te worden. De tweede Redevoering, bij welke ook het voor-en nagebed gevoegd is, is den, als voortreffelijk Prediker, beroemden van bemmelen niet minder waardig. Lukas X:21a. geeft hem aanleiding, om over de blijdschap van Jezus, als die der edelste zelfvoldoening, der menschenliefde, der godsvrucht, en van het heugelijk vooruitzigt op de verdere ontwikkeling van het plan der Goddelijke openbaring, verstandig, geleidelijk en voldoende te spreken, en zoodanige blijdschap vervolgens ten onderrigtend en vertroostend voorbeeld te nemen, tot gepaste sluiting der vergadering. Hoe het met het aanhooren der beide Redevoeringen geweest zij, weet Recensent niet; maar wel, dat de eene, niet minder dan de andere, bij alle verscheidenheid, het welgevallen en den lof van zulke lezers zal behalen, die echte kanselwelsprekendheid beoordeelen kunnen.
Het werk der beide Redenaars, de Aanspraken van den Voorzitter van deinse, ja ook die van den Directeur-generaal, alles is Kerkelijk goedgekeurd. Door wie? Risum teneatis, amici! Maar, wat is het toch gelukkig; want ware het eens anders? -






{==96==} {>>pagina-aanduiding<<}

Leerrede van H. Muntinghe, Hoogleeraar in de Faculteit der Godgeleerdheid aan de Hoogeschool te Groningen, bij gelegenheid van het afsterven van zijnen Ambtgenoot, J.A. Duymaer van Twist, in leven Hoogleeraar in de Faculteit der Regtsgeleerdheid aan dezelfde Hoogeschool. Te Groningen, bij J. Oomkens. 1821. In gr. 8vo. 36 Bl. f :-8-:

Eene Leerrede, den nederigen en voortreffelijken muntinghe waardig; door allen, die de gedachtenis van van twist vereeren, dankbaar hooggeschat, en door hen, die des Predikers overige geschriften bezitten, bij dezelve niet te vergeten! Hoe gaarne namen wij vooral uit dezelve over, wat een man als muntinghe getuigt van zijnen betreurden Ambtgenoot, als Christen beschouwd! Waarlijk, dit en de geheele preek - de tekst is 1 Kor. XV:55-57 - verdient gelezen te worden, en, werd het behartigd!





Drietal Leerredenen, door J.C. Vorstman, Predikant te Rotterdam, gehouden na de onvergetelijke ramp, hem en zijne(n) lotgenooten overkomen, 7 Dec. 1820. Te Rotterdam, bij M. Wijt. 1821. In gr. 8vo. VI en 160 Bl. f 1-10-:

Reeds voorlange hadden deze Leerredenen, in dit Tijdschrift, gunstige melding en aanprijzing verdiend. Dat deze zoo laat geschieden, heeft echter ook zijn voordeel. De ramp, op den titel bedoeld, blijft wel onvergetelijk; maar - dat men, zoo langen tijd nadat dezelve trof, den man, die dezelve doorstond niet alleen, maar voor zich en anderen zoo voordeelig maakte, als dit alleen de Christen doen kan, met geen minder gevoel van belangstelling over dezelve hoort, dan toen de deelneming der nieuwsgierigheid nog versch, en het hartstogtelijk gevoel des

{==97==} {>>pagina-aanduiding<<}
ontzetten medelijdens zoo heftig was, dit strekt des Predikers werk tot geene geringe eer. Wij hopen althans door onze late aankondiging mede te werken, dat zoo min dit werk als de ramp, die er aanleiding toe gaf, vergeten worde; en niet alleen aan Predikers, die hier veel leeren kunnen, maar aan alle Christenlezers, die hier voor hun verstand en hart veel wetenswaardigs en heilrijks zullen aantreffen, prijzen wij dit boekje, met geheel ons harte, aan; aan u ook, die der Christelijke Godsdienstleer een onverschillig harte toedraagt, maar hier zien kunt, wat gij mist, vooral wanneer u niets anders rest, indien gij haren troost derft! Dank zij den Eerw. vorstman, dat hij gepredikt heeft en verhaald, wat men hier leest, en dat hij het zoo gepredikt en verhaald heeft! Dank zij God, die er hem toe in staat stelde! In veler handen kome dit zijn geschrift; ook in de handen van vele meisjes en vrouwen, die er door worden opgewekt, om het karakter zijner overledene Echtgenoote zich meer en meer eigen te maken! De man is ons zelfs van aangezigt onbekend; maar, bedriegen we ons niet geheel, dan zal de vervulling van onzen wensch de beste vertroosting voor zijn lijdend harte wezen, dat deze Leerredenen, uit zoo naren jammer oorspronkelijk, bij velen werken mogen, wat zij goeds werken kunnen, meer dan hij zich, bij zijn besluit tot derzelver uitgave, konde voorstellen! Hoe groot was dan het gewin, met zijn verlies gedaan!
Van de hem en zijnen lotgenooten overgekomene ramp geen woord meer! Die nog nieuwsgierig is naar verscheidene bijzonderheden, zal genoegzame voldoening in de ophelderende Bijlage vinden, waarin men eene afwisseling van verscheidenheden aantreft, die men niet verwacht, en die den deelnemenden leeslust gaande houdt. Geene aanmerking maken wij ook op deze en gene bijzonderheid, die wij, in de Leerredenen zelve, gaarne wat anders zouden gewenscht hebben, gedachtig aan het billijk verzoek en vertrouwen, geuit op bladz. 135 en 137, en niet genoeg ons kunnende verwonderen, dat, na zooda-
{==98==} {>>pagina-aanduiding<<}
nige ramp, 200 spoedig zulke treffelijke Leerredenen konden worden opgesteld en uitgesproken. Wij zeggen er alleen van, dat de eerste behelst des lijders gevoelens bij zijne ramp; de andere, zijne verwachting; de derde, zijn voornemen, en dat de stoffen tot deze Leerredenen genomen zijn uit Psalm LXXIII:16b en 17a, uit vs. 24, en uit vs. 28b. 't Is het harte, het harte, dat weet, in wien het gelooft, hetwelk hier spreekt, in de treffende taal des verlichten verstands, der edelste godsvrucht; en hij is wel zeer te beklagen, die, bij de lezing dier taal, onbewogen blijven kan.
In de Opdragt dezer Leerredenen, aan de 74 jarige Moeder der overledene, leest men niet slechts van onheusche beoordeelingen, tegen welke eene soort van voorbereiding plaats vindt, maar ook van spottenden met de klagt des lijders. Dit wenschten wij, ja wel, dat de Christenleeraar had kunnen weglaten; maar wie verwondert zich, die, in de Bijlage, leest, dat vorstman ondervonden heeft, dat sommigen, ook in namelooze brieven(!), op zijne berigten in de Courant, en de aankondiging dezer Leerredenen, gesmaald hebben, ja dat hem zelfs voorbedachte onchristelijke handelwijze bejegend is? Maar ook de steller van dit verslag herinnert zich nog al te wel, hoe hij, door de mare van vorstman's onheil, bij eigen kommer, diep getroffen, koudbloedige creaturen hoorde oordeelen en aanmerkingen maken. Nu, met hen heeft de man, die zoo predikt en gevoelt, niets te doen. Der edelen en goeden deelneming, en het voordeel, dat, tot veler troost en heiliging, uit dit boek ontsta, doe vorstman met medelijden op die ongelukkigen nederzien, die zich niet genoeg schamen kunnen, bij de vergelijking van hunne gezindheid met de zielsgesteldheid, welke deze Leerredenen voortbragt!





{==99==} {>>pagina-aanduiding<<}

Jezus en de Vrouwen. Een Boek tot stichting voor denkende Vriendinnen des Heeren, van C.A. Pescheck. Uit het Hoogduitsch, door Vrouwe A. Ockerse, Wed. Klevn. Te Amsterdam, bij J. van der Hey. 1821. In gr. 8vo. XII en 126 Bl. f 1-16-:

Tegen zoo vele ijdelheid, door ewald ergens de zedelijke tering der vrouwen genoemd, die men niet ontkennen kan, dat de ligtzinnigheid omtrent het allerhoogste goed des menschen, den Godsdienst des harten, in zoo menig huisgezin bevordert, steekt toch heerlijk uit die lust tot alles, wat den geestelijken smaak veredelen, en het echt godsdienstig gevoel zuiveren en verhoogen kan, - bij vrouwen niet minder, dan mannen - waarvan, onder anderen, de goede aftrek van zoo vele boeken, die daartoe strekking hebben, ten bewijze mag dienen. Recensent verheugde zich daarom op de aankondiging van dit geschrift, en wenschte meer dan eene denkende Vriendin des Heeren, die hij hoogschatte, geluk met hetzelve. De naam der Vertaalster, die ons de Kerkklokstoonen en reeds een deel van den Helon van strauss bezorgde, waarborgde niet alleen de naauwkeurigheid der overzetting, maar deed ook een boek van belangrijken inhoud en behagelijke bewerking verwachten. Er is, tot stichting van denkende Christenvrouwen, zoo veel gebruik te maken van hetgene de Evangeliën verscheidens bevatten aangaande Jezus en de Vrouwen, van welke niet ééne, van de dochter Phanuëls af, tot de huisvrouw van Pilatus en verder, voorkomt, die niet, om het belang, dat zij in Jezus stelde, of de verpligting, die zij aan Hem kreeg, hoogstwaardig is, ter zedelijke leering te worden voorgesteld; er is hier zoo vele stof tot mensch- en karakterkundige opmerkingen, en zoo vele aanleiding tot onderhoudende bevordering van Bijbelkennis en gemoedelijke stichting, dat, van alle zijden, het gekozen onderwerp toejuiching verdiende, maar ook groote verwach-
{==100==} {>>pagina-aanduiding<<}
ting inboezemde. Doch, Recensent vindt zich althans hier niet weinig te leur gesteld, en wil er, met weinige woorden, reden van geven.
Men vindt hier vijftien Overdenkingen, onder de volgende titels: Vrouwen, aan Jezus verbonden; Vrouwen, Jezus eerende (Maria, de zuster van Lazarus, hem zalvende); Vrouwen, in droefheid bij Hem (bij den dood van Lazarus); Vrouwen, Hem dienende (van hare goederen); Vrouwen, door Hem geleerd (de Samaritaansche); eene Vrouw, door Hem begenadigd (de boetvaardige zondares); Overdenking voor Vrouwen, op het Kersfeest (de moeder van Jezus, bij zijne geboorte); Vrouwen, bij het kruis en graf des Heeren; de hoopvolle Moeders (Maria en Elizabeth); Vrouwen, kinderen tot Jezus brengende; Vrouwen, voor hare kinderen biddende (Salome, Matth. XX); Moeders, door Jezus verblijd (de opwekking van Jaïrus dochtertje, en de Syrophenicische vrouw); Moederzorgen en Moedervreugde (Maria, vlugtende met haren zuigeling, en den twaalfjarigen Jezus zoekende); Overdenkingen voor Verloofden (de bruiloft te Kana; de Parabel der Maagden, ezv.); Overdenkingen voor Weduwen (Hanna, Luk. II; die te Naïn; de arme weduw, Mark. XII, en Maria aan het kruis).
Recensent maakt daarop geene aanmerking, dat alle deze onderwerpen zoo zeer door elkander staan, want misschien behaagt deze wanorde weder meer aan sommigen, welker smaak verschillen moge van den zijnen; ook wil hij over de ongepastheid van, althans twee, opschriften niet uitweiden, b.v. boven de overdenking, waarin van Salome voorkomt, en de naastvolgende, het verhaal van Jaïrus dochtertje betreffende, dat van den vader alleen gewaagt; maar hij legt het gerust aan elks onpartijdig oordeel voor, hoe kort en oppervlakkig wel alles hier moet behandeld zijn, daar 126 bladzijden slechts .... gevuld zijn? Neen, het boek is zoo weinig, als het maar mogelijk was, gevuld: eigenlijk zijn er maar 121 bladzijden te lezen, en op elke derzelve slechts weinige, wijd en groot gedrukte regels; zoodat men, voor zes schel-
{==101==} {>>pagina-aanduiding<<}
lingen ten minste, schraal voorzien wordt. Dan, misschien vergoedt een fraai titelvignet, wat men aan letters mist? Er is een titelvignet, des Heilands zalving voorstellende; doch, in ons oog althans, - hoe zullen wij, wat zullen onze kiesche Lezeressen er van zeggen? - toch niet bekoorlijk, niet waardig genoeg.
Een enkel staaltje zij genoeg, opdat men begrijpe, hoe toch over zóó veel, in een zoo klein bestek, kan geschreven worden. Bl. 20. ‘Wij, (vrouwen) hebben echtgenooten (Spreuk. XXXI:11-28. Sirach XXXVI:26 en volg. II:16)’ ezv. Op bl. 123 wordt het gedrag der arme weduwe, die hare aalmoes in de tempelkist wierp, niet uitvoeriger dan door Markus medegedeeld, en geen halve bladzijde besteed tot opmerkingen over dit schoone tooneel. Op ééne bladzijde wordt het verhaal aangaande Maria, bij het kruis, afgehandeld. Van deze had zeker menig eene denkende vriendin des Heilands gaarne wat meer gelezen, en, bij elk Evangelisch verhaal, waarin Jezus en eene vrouw voorkomt, wat langer verwijld met hare beschouwing. Waarom is ook de lieve en rijke anekdote, Luk. XI:27, 28, geheel overgeslagen, uitgezonderd dat men er alleen van leest, bl. 103: ‘Ofschoon men haar zag, van wege haren zoon prees -’?
Tot wat oogmerk op den titel staat: ‘voor denkende Vriendinnen des Heeren,’ - daarop mag men peinzen; maar, waarlijk, men vereert weinig het verstand onzer beschaafde Christenvrouwen, indien men haar zulk een oppervlakkig geschrift in handen geeft, en het doet voorkomen, alsof er heel wat meer bij te denken viel, dan bij de lezing van eenig ander eenvoudig boek. Hier en daar hinderde ons eene onnaauwkeurige en onbestemde uitdrukking, b.v. bl. 33: ‘zij waagde het dan, en ging vol vertrouwen;’ bl. 19, in de noot: ‘Maria van Magdala wordt ten onregte van menig een bij Luk. VII:36 voor eene zondares gehouden; vergel. niemeijer.’ Niemeijer wil toch - en wie niet met hem? - deze Maria voor eene door Jezus te regt

{==102==} {>>pagina-aanduiding<<}
gebragte zondares gehouden hebben, om redenen, die nog al wat meer afdoen, dan deze enkele uitspraak, dat het ten onregte geschiedt; doch - bij Luk. VII:36 denkt men daarom nog niet aan deze Maria. Wat bewijs voor de verhooring van Salomes bede ligt daarin, en wat meent er pescheck mede, ‘dat men in menige aan God gewijde woning de namen van Jakobus en Johannes voert’? De uitdrukking van jongeren, aan 's Heilands leerlingen gegeven, achten wij mede niet waardig althans, dat zij zoo dikwijls terugkeere. De geest en toon van dit boek is die der vrome godsvrucht, niet der dweeperij; maar toch, voor denkende en niet slechts gevoelende vrouwen, luidt het niet wèl, aangaande Jezus: ‘Nu laat ik Hem niet los;’ en: ‘Nu ik Hem slechts hebbe, mis ik alles gaarn.’
Niet minder, dan ons dit boek over het geheel tegenviel, mishaagden ons de versjes, hier vertaald overgenomen, schoon ze, naar de voorrede, oorspronkelijk van klopstock, krummacher en anderen zijn. Neem eens:

‘o Gij, dierbaar, minlijk wichtje! 
Alles, wat ik heb, of ben, 
Bragt, en gaf ik, gaarne aan u: 
Lach mij toe! ik kom, en neige 
Mijne knie voor u, en zwijge: 
Neem, o neem dit hart voor u!’ 

Had liever Mevrouw ockerse-kleyn van haren dichtgeest medegedeeld!
Het spijt ons, dat wij dit boekje niet zoo prijzen kunnen, als wij zien, dat dit door den Recensent ook der Recensenten geschied is (D. XIV. No. 9), die echter, andere beoordeelaars vooruitgetreden, daarom nog onze voorganger niet zijn mag. - Neen! wij herhalen het, ook uit den mond van meer dan eene denkende en juistgevoelende Christenvrouw, dit boekje is zeer sober uitgevallen, en behoefde althans niet vertaald te worden.


{==103==} {>>pagina-aanduiding<<}

De schoone Oosterlinge, of Godsdienst en Huwelijkstrouw. Voor jonge Vrouwen en Meisjes. Naar het Hoogduitsch. Te Rotterdam, bij Mensing en van Westreenen. 1821. In gr. 8vo. 333 Bl. f 2-8-:

Zeker redenaar begon onlangs zijne voorlezing, sarcastisch genoeg, met zijne verlegenheid voor te wenden tot het vinden van eenig onderwerp, zoo weinig aan zijne hoorders bekend, dat het hun nog eenige belangstelling kon inboezemen, en verontschuldigde zich daarmede, dat hij eene geschiedenis ten onderwerp nam uit de H. Schrift, van welk boek hij meende te mogen vooronderstellen, dat het weinig of in het geheel niet meer bekend was bij een beschaafd publiek. Misschien had de schrijver dezer schoone Oosterlinge hetzelfde denkbeeld; voor het minst hij discht de, wel niet uit den Bijbel, maar echter uit de daar achter gevoegde zoogenoemde Apokryphe Boeken, bekende Historie van suzanna op; hetgeen ons, die van onze lezers iets beters vertrouwen, van de moeite ontslaat, om het beloop des verhaals op te geven. Wij keuren zoodanig plan geenszins af, en hopen integendeel, dat door dït romantisch tafereel de lust tot het nalezen der oude geschiedenissen in gezegde Boeken, maar vooral ook in de H. Schriften, zal worden opgewekt. Wij zijn menigmaal verwonderd, hoezeer langgerekte en ingewikkelde verzierde verhalen aanprijzing vinden, vooral van den kant hunner dikwijls schrale zedeleer, terwijl men dezelfde lessen oneindig duidelijker, roerender en krachtiger ter gezegde plaatse vinden kan.
Dit geschrift, intusschen, leest onderhoudend; het verdichte is niet overdreven, en het romantisch kleed niet onaangenaam. Dat het den vervaardiger veel arbeids gekost hebbe, gelooven wij niet; hij gaf zich althans geene moeite, om de bron, waaruit hij putte, te verdonkeren; geheel de Apokryphe suzanna blijft kenbaar genoeg.


{==104==} {>>pagina-aanduiding<<}

De Liefde. Voor Vrienden van het edele en goede, ter bevordering van duurzaam Huwelijksgeluk. Door Frederik Ehrenberg. II Deelen. Uit het Hoogduitsch. Te Amsterdam, bij J. van der Hey. In gr. 8vo. Te zamen 612 Bl. f 6-10-:

Wie zou niet wenschen, dat het zoo begeerlijk doel, op den titel aangegeven, door dit werk overvloedig bevorderd worde? De Eerw. b. verwey, die hetzelve vertaald heeft, bidt, aan het slot van het voorberigt, en op dat gebed zeggen wij hartelijk amen! ‘God, die zelf de Liefde is, uit wien alle liefde, ook die, welke er tusschen twee geslachten bestaat, voortkomt, wien wij het meest in de liefde kennen, wien wij het best door liefde gelijkvormig worden, zal zijnen zegen willen leggen op dezen arbeid. Zoo Hij dit goedgunstig doet, zal de edele Liefde, welke harten voor de eeuwigheid verbindt, meer en meer op aarde gekend en beoefend, het huwelijksgeluk en de huisselijke zegen uitgebreid of verhoogd worden. Met dien zegen zal ook gepaard gaan, dat van deze liefde gelde, hetgeen de Apostel des Heeren van de Christelijke liefde verzekert, dat zij de meeste is en van alles, wat afwisselt of ophoudt, blijft tot, en gezuiverd overgaat in het eeuwige leven!’ Het werk zelf is zekerlijk in zijne soort nog éénig; want, wat er ook over de liefde, de liefde, die op een huwelijk uitloopt, en de liefde in het huwelijk vooral dan ook, geschreven en gelezen worde, zoo wijsgeerig vonden wij dit onderwerp nergens ontleed of behandeld; maar daarom gelooven wij ook niet, dat het aan de verwachting van de meesten, die over de liefde willen lezen, en die het op den titel en het fraaije vignet af hebben aangekocht, allezins zal voldoen; en wij zelve moeten ook verklaren, dat wij zóó hoog niet loopen met den inhoud en geheel het beloop, als de Eerw. voorredenaar, die ook (hij
vergeve ons deze aanmerking!) zoodanige moeite en zorge aan de vertaling

{==105==} {>>pagina-aanduiding<<}
niet schijnt besteed te hebben, als wel aan andere werken van denzelfden schrijver, welke wij mede van zijne hand ontvingen. Zekere stroefheid en duisterheid in den stijl hinderde ons bij de lezing; b.v. ‘Waar enkel menigvuldigheid en een vrolijk leven, zonder innigheiden berusten, zich in den opslag der oogen en in de uiterlijke beweging openbaren, daar is eene schoonheid vol geest, maar nog geene bevalligheid. - Waar, aan den anderen kant, innigheid en stil berusten niet met de verscheidenheid en een vrolijk leven vereenigd zijn, daar is de schoonheid eene bedaarde en zachte, maar geene bevalligheid. - Met die twee soorten van natuurlijke bevalligheid, van welke in de eene de zachtheid, in de andere de levendigheid ooorstraalt, komen naauwkeurig overeen twee soorten der zedelijke, van welke in de eene de innigheid, in de andere de verscheidenheid en het vrolijk leven de overhand hebben; gene is de lieftaligheid, deze de beminnelijke.’ Wij erkennen gaarne, dat eigen gevoel noch doorzigt, maar alleen de geachte namen van ehrenberg en verwey, bij soortgelijke plaatsen, hoedanige wij hier vele aantroffen, ons voor eenen voortreffelijken zin en heilzame leering moesten waarborgen.
‘Het hart van den manis weeker, dan het hart der vrouw. Zij ondervindt alles met dieper gevoel, omdat zij minder tegenstand bieden en het vermogen der gewaarwording minder door daden matigen kan.’ Deze redenering vatten wij niet, tenzij hier misschien man en vrouw verwisseld zijn. En D. II, bl. 33, lezen wij in éénen adem het volgende: ‘De zinnelijkheid der vrouw is meer verstrooid. Haar verlangen en genot zijn onder eene groote verscheidenheid van voorwerpen verdeeld; hierom is het in de afzonderlijke minder hevig. De zinnelijkheid van den man is meer eenzijdige en uitsluitende hartstogt; hierom in hetgene, waartoe zij zich bepaalt, opbruisend, stormachtig en onverzadelijk.’ En: ‘De zinnelijkheid der vrouw is meer verstrooid. Hare begeerte en genietingen zijn onder eene groote menigvuldigheid

{==106==} {>>pagina-aanduiding<<}
van voorwerpen verdeeld; van hier minder hevig tot enkelen. De zinnelijkheid van den man is een meer eenzijdige en uitsluitende hartstogt; hierom in hetgene, waarop dezelve gerigt is, meer opwellend, stormachtig en onverzadelijk.’ Zoo wij in deze perioden letterlijk hetzelfde lazen, zouden wij gedacht hebben, dat zetter en corrector beiden eene plak verdienden; dan, het kleine verschil spreekt beiden vrij; wij vinden dus hier, of van den schrijver, of van den vertaler, eene in het oog loopende onachtzaamheid.
Dat het werk veel waarheid, veel goeds en schoons bevat, willen wij niet loochenen; maar even weinig ontkennen wij, dat het werk over het geheel ons niet bijzonder bevalt. Onzes inziens wordt in hetzelve te veel ontleed en gesnipperd; en, hoezeer wij, wanneer er over liefde tot en in het huwelijk sprake is, het verstand wel degelijk inzage en stem geven, gelooven wij echter, dat door ehrenberg hier wat al te veel nu uiteengezet en geredeneerd, en, bij gewone lezers voor het minst, de verwachting ook wel eens te hoog gespannen wordt; en vreezen wij, dat daardoor dan, bij teleurstelling, eer verkoeling in, dan wel verhooging van de liefde bij velen zal bewerkt worden.
Ieder deel is in twee boeken gesplitst; ziet hier den inhoud. I. De aard en het wezen der liefde. 1) Wat is liefde? 2) Liefde en eigenbelang. 3) Gezelligheid, welwillendheid, toegenegenheid, behagelijkheid en liefde. 4) De neiging der sympathie. Vriendschap en liefde. 5) Liefde en schoonheid. 6) Liefde en zinnelijkheid. 7) Liefde en ijdelheid. 8) Liefde en verbeeldingskracht. 9) Liefde en deugd. 10) Liefde en verliefdheid. 11) Het karakter en de verschijnselen der liefde. - II. 1) Zinnelijke en geestelijke liefde. 2) Het geluk der liefde. 3) Weldadige invloed der liefde. 4) Vereischten der liefde. 5) Sterkte en moed der liefde. - III. Regelen tot bestuur der liefde. 1) Natuurlijke geschiedenis der liefde. 2) Trekken, welke de liefde des mans en der vrouw onderscheiden. 3) Waardoor wordt liefde verworven? (a) Aan jongelingen. (b)

{==107==} {>>pagina-aanduiding<<}
Aan meisjes. 4) Waarop moet men bij den geliefden zien? 5) Verkeering der geliefden. 6) Nog eenige regelen voor de onderlinge verkeering der geliefden. 7) Veredeling der geliefden. - IV. Huisselijk leven der liefde. 1) Het huwelijk. 2) Hinderpalen tegen het huwelijk. 3) Keuze van eenen echtgenoct. 4) De bruid. 5) Het behouden der liefde in het huwelijk. 6) Ontrouwen ijverzucht. 7) Het huisgezin. 8) Liefde der moeder. 9) Gevaren der liefde.
Het oorspronkelijk werk droeg den naam van euphranor, omdat de schrijver zich iemand onder dien naam voorstelde, die, als een bejaard kenner van het menschelijk hart, voor zijne kweekelinge dat geschrift opstelde en naliet. De vertaler liet dien naam, en hetgeen tot die inkleeding betrekking had, weg, ter bekorting: of het werk daarbij won of verloor, weten wij niet; maar wij vreezen het laatste.
Wij wenschen van de lezing dezes werks de heilzaamste vruchten. Doch, wat men ook spreken of schrijven moge over vrijen en trouwen, het zal in dezen, denken wij, wel gaan, zoo als het ging van de schepping der wereld af tot op dezen dag: ongelukkige, dragelijke, gelukkige, gelukkigere, en zeer gelukkige huwelijken. Door deze blijft de wereld in stand!




Leerboek der Heelkundige Verbanden van J.C. Starck, vrij vertaald, verbeterd en aanmerkelijk vermeerderd door A. van der Hout, Heel- en Vroedmeester te Amsterdam, enz. III Deelen. Met Platen. Te Amsterdam, bij C.G. Sulpke. In gr. 8vo. Te zamen 672 Bl. Bij Inteekening f 7-10-:

Een van de gewigtigste deelen, voorzeker, der Heelkunde is het leerstuk der Verbanden, hetwelk dan ook, bij de groote vorderingen, door deze kunst in de laatste jaren gemaakt, niet ten achtere is gebleven. Dit maakte, voor onze Nederlandsche Heelkundigen, die zich met het werk van bass moeten behelpen, een Leerboek der Heel-
{==108==} {>>pagina-aanduiding<<}
kundige Verbanden noodzakelijk; en aan deze behoefte heeft de verdienstelijke van der hout, op eene uitmuntende wijze, voldaan. Wij vinden toch in dit werk niet alleen eene vertaling van dat van starck, in Duitschland met veel roem bekend, maar die vertaling door de beschrijving van een aantal later uitgevondene verbanden, zoo door in- als uitlandsche Heelkundigen, en door vele oordeelkundige aanmerkingen van den Vertaler aanmerkelijk vermeerderd. Wij hebben dan ook met genoegen gezien, dat de Uitgever een' verdienden bijval bij onze Genees- en Heelkundigen heeft gevonden; doch dit is tevens oorzaak geweest, dat wij de aankondiging van een werk, hetwelk wij reeds als in bijna elks handen beschouwden, telkens verschoven. Wij achten het ongepast, er nu nog, in dit Tijdschrift, hetwelk niet bij uitsluiting voor Geneeskundigen bestemd is, breedvoerig van te spreken. Hen, die tot dusverre verzuimden, zich met hetzelve nader bekend te maken, willen wij er alleen opmerkzaam op maken, en hen opwekken, het zich aan te schaffen. Zij zullen er, na eene beknopte ontwikkeling der grondbeginselen van de Verbandsleer in 't algemeen, waarin de stoffen, tot de verbanden benoodigd, en de verschillende stukken, tot allerlei verbanden behoorende, verhandeld worden, in eene geleidelijke orde, alle verbanden van eenig aanbelang beschreven, afgebeeld, in derzelver voor- en nadeelen overwogen, en de regelen, bij derzelver aanwending in acht te nemen, duidelijk voorgedragen vinden; zoodat zij dit werk, in de meeste gevallen, als een' veiligen gids, zullen kunnen
volgen.





{==109==} {>>pagina-aanduiding<<}

Handboek over de kennis en genezing der Ziekten van het Vrouwelijk Geslacht. Door E. von Siebold, Consulterenden Arts en Hoogleer ar te Berlijn. Uit het Hoogduitsch, naar de tweede vermeerderde en verbeterde Uitgave, door J.J. Gaaswijck, Practizerenden Arts te Amsterdam. Isten Deels 1ste Stuk. Te Amsterdam, bij C.L. Schleijer. 1821. In gr. 8vo. X en 173 Bl. f 1-10-:

De schrijver van dit werk is, vooral in dat gedeelte onzer kunst, hetwelk zich voornamelijk met de andere helft van het menscheijk geslacht bezig houdt, met te veel roem bekend, om niet met genoegen de vertaling te zien van een zijner geschriften, hetwelk zich door zijne nuttige strekking aanbeveelt. De ziekten der vrouwen geven den arts doorgaans veel te doen; niet alleen de behandeling der gewone ziekten bij vrouwen, maar inzonderheid dezulke, welke aan de vrouwen eigen zijn. De schrijver heeft zijne taak in twee deelen gesplitst, waarvan het eerste over de ziekten handelt, welke niet in bijzonder verband met de geslachtswerkingen der vrouw staan, het tweede over die der zwangere, barende en kraamvrouwen. Het verwondert ons, dat hier die der zogende vrouwen niet zijn bijgevoegd. Vooraf gaat eene inleiding, bestaande uit vier afdeelingen, waarvan de eerste loopt over de ligchaamsgesteldheid, de tweede over de zielsgesteldheid, en de derde over de algemeene manier om zieke vrouwen te behandelen. (De vertaler noemt dit de levenswijsheid (sçavoir faire) van den arts bij vrouwen. Dit woord is echter hier niet zeer gelukkig gekozen. Ook bevat deze afdeeling niet alleen de regelen van dit zoogenaamd sçavoir faire, maar inderdaad de grondtrekken van de semiotica der vrouwelijke ziekten, of de kunst, om de ziekten der vrouwen, door het geneeskundig onderzoek, volgens bepaalde regelen, te leeren kennen. Nieuwe waarnemingen of gezigtpunten bevatten an-
{==110==} {>>pagina-aanduiding<<}
ders deze afdeelingen niet; hier en daar zien wij oude dingen met nieuwe namen uitgedost.) De vierde afdeeling levert eene genoegzaam volledige litteratuur van dezen tak der geneeskunde, waarbij dan de waarde van de meeste schrijvers in korte aanteekeningen wordt opgegeven. - Men moet eigenlijk deze inleiding, of dit eerste stukje, als eene proeve aanmerken van het geheele
werk, tot welks uitgave, in onze moedertaal eene inteekening geopend wordt, waarin wij wenschen, dat vertaler en uitgever wèl zullen slagen. Over het geheel schijnt de eerste zijne taak met ijver aangegrepen en wèl volvoerd te hebben, zoo wij eenige taalkundige feilen, b.v. handboek over, maan-stonden, stoffelijk (tomatisch), uitzonderen.





Algemeen Aardrijkskundig Woordenboek, naar de nieuwste berigten en landverdeelingen. Door G. Bruining. Isten Deels 1ste Stuk. A-C. Te Rotterdam, bij Arbon en Krap. 1821. In gr. 8vo. 406 Bl. Bij Inteekening. f 4-16-:

Algemeen Aardrijkskundig Woordenboek, volgens de nie uwste slaatkundige veranderingen, en de laatste, beste en zekersteberigten. Door J. van Wijk, Roelandsz., onder medewerking van onderscheidene vaderlandsche Aardrijkskundigen. Iste Deel. A-BI. Te Dordrecht, bij J. de Vos en Comp. en J. Pluim de Jaager. 1821. In gr. 8vo. 384 Bl. Bij Inteekening. f 4-10-:

Wij ontvangen hier, gelijk de titels aanwijzen, gelijktijdig twee Aardrijkskundige Woordenboeken, het eene door den Heer bruining, bekend door allerlei geschriften van geschied- en staatkundigen aard, het andere door den Heer van wijk, die zich, als Aardrijkskundige, door eene vertaling van fabri en eene omwerking van cannabich heeft onderscheiden. Het schijnt het lot van den eersten dier Schrijveren te zijn, dat hij in zijne ondernemingen gedurig in collisie komt, gelijk

{==111==} {>>pagina-aanduiding<<}
nog onlangs omtrent de Nederlandsche Synonyma heeft plaats gehad. Hoe het zij, onze Letterkunde is daardoor met twee werken vermeerderd, die beide, elk in zijne soort, goed zijn, en eene behoefte vervullen, waaraan de hoogstgebrekkige, met verkeerde opgaven geheel vervulde, Fransche Dictionnaire Géographique de vosgien nog niet eens ter helfte voldeed.
Eene naauwkeurige vergelijking der beide Woordenboeken zal men ons niet vergen. Geen van beiden is, uit den aard der zake, tot eene gezette doorlezing geschikt; waardoor men dus ook niet wel Artikel voor Artikel kan vergelijken. Over het algemeen merken wij op, dat bruining's werk eene oordeelkundige verkorting is van het Engelsche werk. Edinburgh Gazetteer genaamd, (doch met vele andere artikelen en bijvoegselen vermeerderd) en dat dit eerste Stuk een vierde des geheels bevatten zal; dat, daarentegen, de arbeid van van wijk, meer oorspronkelijk, zich van uitheemsche Woordenboeken slechts als hulpbronnen bedient, zonder één derzelven bij voorkeur te volgen; dat hij, in bijna hetzelfde getal van bladen als bruining, de letter B slechts ter helfte brengt; en dat men dus, om billijk te zijn, dit in het oog moet houden, wanneer men zijne Artikelen vollediger vindt, dan die van zijn' mededinger.
Om nu eenigermate eene vergelijking te maken, lazen wij eerst de vier Werelddeelen (buiten Europa allen op A uitgaande) en eenige meer bekende of beroemde Landen en Steden, zoo als: Abyssiniën, Amsterdam, Athenc, Batavia, Berlijn, enz. En, na deze naauwkeurig te hebben vergeleken, moeten wij bekennen, dat, zelfs het minder uitgebreide plan van den Heer bruining in aanmerking genomen zijnde, de Heer van wijk ons in alle die Artikelen - alleen Abyssiniën uitgezonderd - zeer veel beter voldaan, en, onzes inziens, aan de vereischten van een Aardrijkskundig Woordenboek beter beantwoord heeft. Men raadpleegt dit toch niet om enkele opgave van bijzonderheden, maar om eene, zoo veel mogelijk, (al is het dan ook in gedrongene kortheid) volle-
{==112==} {>>pagina-aanduiding<<}
dige kennis van het opgezochte land te bekomen. Om ons gevoelen met een voorbeeld te staven, zullen wij het Artikel Antilles nemen. Bij bruining is het zoo kort, dat wij het geheel kunnen overnemen: ‘Antilles, eilanden voor en in de Westind. of Karaïben-zee en golf van Mexico, die in groote en kleine Antilles verdeeld worden, terwijl men de kleine wederom in Lucaische eil. of Bahamas, H. Maagden eil., Leewards- en Windwards verdeelt, of de twee laatste onderdeelen te zamen onder den naam van Karaïbische eil. omvat.’ - Het Artikel bij van wijk vult bijna twee kolommen, en is dus veel te lang ter overneming. Hij beschrijft eerst naauwkeurig de ligging dier eilanden, tusschen de zuidpunt van Oost-Florida en den mond van den
Orinoco, dan de lands- en luchtsgesteldheid, de orkanen, spreekt van de inwoners, de hoegrootheid der bevolking, de taal, den Godsdienst, de bezigheden der Negers, de fabrijken, voortbrengselen, (deze orde kon omgekeerd zijn) den handel, en dan van de groote en kleine Antilles, welke ieder afzonderlijk opgenoemd worden. Mogen wij nu niet met regt zeggen, dat men uit het eerste dier Artikelen deze eilanden niet, uit het tweede die wel leert kennen?
Wil men een ander voorbeeld? Wij behoeven niet verre te gaan, maar zullen ons tot Amsterdam bepalen. Bruining doet ons Amsterdam uit het IJ, en dus van verre, beschouwen; zegt, welke gebouwen van daar in het oog vallen, meer dan voorheen, toen de laag schepen dikker was; geeft eene lijst der in- en uitgegane schepen van 1816 tot 1818, waarbij echter voor het jaar 1817 eene drukfout moet wezen: immers er zullen toen geene 1884 schepen ingeklaard, en 2951, dus bijna elfhonderd meer, uitgezeild zijn. Wij meenen, dat er juist in 1817 wel drieduizend schepen (door den korenhandel) zijn binnengeloopen. De inkomende bodems in 1816 worden op 2801, bij van wijk, meer naar waarheid, op 2563 begroot. Bruining spreekt vervolgens van het fabrijkwezen, de molens, den handel, de beurs en het paleis, (dit laatste wordt slechts opgenoemd) andere

{==113==} {>>pagina-aanduiding<<}
aanzienlijke gebouwen, boekerijen, (de Nieuwe Stads Herberg wordt naar evenredigheid vrij breed vermeld) het getal der inwoners naar de onderscheidene Godsdiensten, en de bepaling der lengte. - Van wijk, daarentegen, noemt den tijd der stichting, de bouwing op palen, de grootte van den omtrek, de haven, het aantal der bruggen, pleinen, huizen en inwoners. Daarna worden de Nieuwe en Oude Kerk kortelijk beschreven, een woord gezegd de liefdedige gestichten, en van het Paleis, (de schilderijen, echter, zijn niet meer dáár, maar in het Trippenhuis) verder de voornaamste gebouwen, inrigtingen en Maatschappijen opgenoemd, (wij merken hier aan, dat Concordiâ et Libertate reeds sedert lang niet meer als letterkundig Genootschap bestaat) vervolgens de fabrijken en trafijken, de in 1816 ingekomene schepen, eenige voorname Artikelen van in- en uitvoer, de wisselkoers, en enkele voorname mannen. - Bruining heeft negen, van wijk twaalf buitenlandsche plaatsen, eilanden enz., die den naam van Amsterdam en den roem der Hollandsche ontdekkingen in alle vijf Werelddeelen herinneren.
Slaan wij het oog op Amerika, zoo is op dat woord het verschil der beide Woordenboeken nog aanmerkelijker. Bruining heeft niets dan algemeenheden: van de groote bergen en rivieren wordt bijkans niets gezegd; zelfs worden de Amazonen- en Plata-rivieren, de grootste des aardbodems, niet eens genoemd; immers men zegt alleen: ‘De Portugesche vastigheden aldaar (in Zuid-Amerika) hebben aan elken kant van zich eene van de grootste rivieren des Aardbodems.’ Van de voortbrengselen worden alleen de ratelslangen, paarden, rundvee, koortsbast, aardappelen, goud, zilver en diamanten met name opgenoemd. Men noemt de bezittingen der Europeërs, maar niet de landverdeelingen. - Van wijk geeft lengte, breedte, vlakken inhoud, tijd der ontdekking, en hetgeen latere Aardrijkskundigen de physionomie des lands noemen, de luchtsgesteldheid, bergen, kapen, rivieren, meren, de voornaamste voortbrengselen uit alle de drie Rijken, de onderscheidene opgaven van het getal der in-
{==114==} {>>pagina-aanduiding<<}
woners, de waarschijnlijke afkomst der inboorlingen, de verdeeling der landen, en een kort overzigt der voornaamste reizen, ter zee en te lande derwaarts gedaan. Dit is te belangrijker, daar de aandacht der Europeërs zich thans zoo bijzonder op de Nieuwe Wereld vestigt, welke nu grootendeels hare onafhankelijkheid heeft bevochten, en een onuitputtelijk veld voor de berekeningen van den Wijsgeer en Staatkundigen opent. (Bruining doet het voorkomen, alsof die pogingen het werk der Mistijzen zijn, of welke namen dat verbasterd geslacht neg al meer voert. Indien het eene verbastering is, in Amerika geboren te zijn, dan komt deze benaming te pas; want de hoofden en de kern der opstandelingen zijn Kreolen, d.i. in
Amerika geborene Spanjaarden.)
Eindelijk zullen wij Azië tot voorwerp onzer vergelijking nemen, en, om het verschil in de wijze van voordragt en voorstelling te doen zien, het begin dezer Artikels bij beide Schrijvers mededeelen; na te hebben opgemerkt, dat hetzelve bij bruining ruim 3, bij van wijk 6½ kolom beslaat.
Bruining. - ‘Azië, werelddeel, dat eene door den Archipel, de Zee van Marmara, de Zwarte Zee en die van Asof getrokkene linie aan dien kant van Europa scheidt. Verderheen strekt de Don ter scheidslinie, tot daar hij den Wolga het digtste nadert. Langs deze laatste rivier kan de scheidslinie wederom zuidwaartsaan naar de Casp. Zee getrokken worden, waarbij men het in den Wolga gelegene Astrakan onder Europa, of, zoo men wil, onder het Caucasische Azië brengen kan. Langs den oever der Casp. Zee loopt de scheidslinie alsdan naar den Ural, en voorts langs deze rivier en de Uralsche bergketen, bij de Tartaren wereldgordel geheeten, naar de IJszee. Of men zou de tegenwoordige grenslinie van het Rus. gebied tusschen de Zwarte en Casp. Zee tot scheiding van Europa en Azië aan die zijde kunnen nemen, de scheidslinie voorts van den Kur, of door de Casp. Zee henen naar den Ural leidende, en dus, behalve het thans Rus. Schirwan, Daghestan, enz. ook

{==115==} {>>pagina-aanduiding<<}
nog een deel der laatstgenoemde Zee tot Europa betrekkende, dat den ontzaggelijken omvang, dien Azië steeds heeft, weinig deren zal. - Meer afbreuk doet men aan dit laatstgenoemde werelddeel, door het ten Z. van den Grooten Aziatischen Archipel gelegene Nieuw-Holland, somwijlen Zuidelijk of Austral-Azië genoemd, bij Nieuw-Guinee enz. in het onderdeel van Oceanië, dat wij Australië noemen, te voegen: maar ook dan nog blijft Azië verbazend wijd uitgestrekt, en rijk in eilanden, van welke Borneo, Sumatra, Java, Celebes, Gilolo Mindanao, Luçorica, met een geweldig aantal kleinere, den gezegden Grooten Aziatischen Archipel vormen, terwijl er zich van deszelfs N.O. einde tot aan den N.O. hoek van dit werelddeel eene lange eilandenketen uitstrekt, in welker midden het Japansche Niphon het voornaamste Ind. eiland Ceylon in belangrijkheid nog ver te boven gaat.’ - Tot volkomen verstand van dit Artikel dient men te weten, dat bruining, in zijn Artikel Aarde, (hetwelk van wijk niet heeft) aan het vijfde Werelddeel den naam Oceanië, aan de gezamenlijke eilanden diens Werelddeels den naam van Zuidelijk en Noordelijk Polynesiën, en aan de eilandsgroep ten Zuiden van Azië (Nieuw-Holland, Nieuw-Zeeland, Nieuw-Guinee, Nieuw-Caledonië enz.) dien van Australië geeft; op het Art. Australië stelt hij ook voor, hetzelve Papuanië te noemen, naar het ras der inwoners.
Hooren wij nu van wijk. - ‘Azië of Azia, een der vijf Werelddeelen, de wieg en bakermat van het menschelijke geslacht, van volken, godsdiensten en staten, van spraken, kunsten en wetenschappen, van de oudste en rijkste oorkonde der natuur en der geschiedenis, de levendige schouwplaats der oudheid, welke zich aldaar nog tegenwoordig in onderscheidene graden van hare ontwikkeling vertoont. Het grenst ten N. aan de IJszee, ten O. aan de 14 mijlen breede Cooks- of Berings-straat, (mogelijk Golf) welke het van Amerika scheidt, en den stillen Oceaan, ten Z. aan den Indischen

{==116==} {>>pagina-aanduiding<<}
Oceaan, en ten W. aan de Roode Zee, die het van Afrika scheidt, aan de Middellandsche Zee, de straat der Dardanellen, de Zee van Marmora, de straat van Konstantinopel, de Zwarte en Azofsche Zeeën en Europa, tusschen hetwelk [en Azië] het Uralische gebergte gedeeltelijk de natuurlijke grensscheiding uitmaakt. Het strekt zich uit van 43o 33 tot 207o 4′ L. en van 10o Z.B. tot 78o N.B.; de grootste breedte is 900, en de grootste lengte 1750 mijlen, terwijl het eene oppervlakte van 768,060 vierkante mijlen beslaat. Het midden van dit werelddeel, waarschijnlijk de aloude aardrug van onzen aardbol, wordt Hoog-Azië genoemd. Hier vormt de Bogolo-Oola (de majestueuze hoogte van den Altaî) het middelpunt van alle bergen; hier vindt men de dorre en woeste bergvlakte Kobi of Gobi aan de Noordelijke grenzen van China, welke 400 uren lang en 180 breed is, niet dan woestijnrivieren en groote meren, gelijk de Kaspische Zee en de meren Aval (Aral) en Baikal heeft, en nu door brandende winden, dan door winterstormen, zelfs in den zomer, gekweld wordt. Van den Noordelijken en Zuidelijken rand van dit grootste en hoogste binnenland des aardbols trokken de eerste stammen der menschen, den loop der rivieren in vier voorname afhellingen volgende, naar alle oorden der wereld heen; ten minste wijst ons de oorspronkelijke verwantschap der Indische, Medische, Perzische, Slavonische, Grieksche en Germaansche talen naar Hoog-Azië of
Perzië heen.’
Men zal hier geene meer deftige voordragt en belangrijker zaken miskennen. Alleen merken wij op, dat het nu den schijn heeft, als zeide de Heer van wijk, dat de Kaspische zee en de beide overige genoemde meren in de woestijn Kobi lagen, hetwelk toch geenszins het geval is, daar de eerste in Wester-Azië, de tweede niet verre van daar in Tartarije, en de derde in Siberië ligt. Maar de Schrijver bedoelt zekerlijk het vroeger genoemde Hoog-Azië. Zoo wordt ook beneden in dit Art. gezegd, dat de Euphraat en Tigris van de zuidelijke rij der Indische

{==117==} {>>pagina-aanduiding<<}
Alpen afvloeijen; schoon iets lager erkend wordt, dat dezelve van den Armenischen Ararat afstroomen. Doch dit zijn vergissingen van minder belang.
Australië is zoo aanmerkelijk veel vollediger bij van wijk dan bij bruining, dat de vergelijking overtollig is; doch bruining verstaat daaronder, gelijk wij gezien hebben, ook slechts het westelijke gedeelte van dat werelddeel Op het Art. Afrika heeft van wijk ook boven bruining de verdeeling, en eene korte schets van 's lands bewoners, vooruit; echter is hier het verschil minder groot dan bij Australië. In kleinere Nederlandsche plaatsen, zelfs zulke, die buiten den gewonen weg liggen, en met welke wij toevallig bekend zijn, hebben wij ook bij van wijk verwonderlijke naauwkeurigheid, bij bruining oppervlakkigheid gevonden.
Het gezegde zal genoeg zijn, om ons gevoelen nopens deze twee gelijksoortige werken te doen blijken. Wij ontzeggen den Heere bruining geene verdiensten; wij erkennen in hem aardrijkskundige bekwaamheid, en zien duidelijk, dat hij veel meer gedaan heeft, dan den Edinburgschen Courantentolk eenvoudig te verkorten; doch, onzes inziens, is het werk van van wijk, wel is waar uitvoeriger, maar ook merkelijk beter. Ook de letter is eenigzins kleiner, en de druk meer ineengedrongen, dan bij bruining.






Kortbegrip der Algemeene Geschiedenis, van de schepping der Wereld af, tot op de ontruiming van Frankrijk in 1818. Door Ijsbrand van Hamelsveld. Tweede, veel verbeterde en vermeerderde Druk. Met Platen. Te Haarlem, bij de Erven F. Bohn. 1820. In gr. 8vo. 564 Bl. f 4-18-:

Hoezeer de Geschiedenis, met het oog en tot het doel van den menschenkenner en wijsgeer beschouwd, buiten twijfel den lezer het nuttigst en aangenaamst bezig houdt, is dezelve, echter, ook als bloote herinnering aan de wisseling der tijden en volken, en aan de voorvallen en daadzaken in de

{==118==} {>>pagina-aanduiding<<}
wereld, altijd belangrijk, en moet alzoo de bouwstoffen leveren tot menschenkennis en die soort van wijsgeerte. Het is daarenboven onmogelijk, dat de gewone lezer toegang hebbe tot de oude oorkonden en echte bronnen. Die alzoo oordeelkundig de daadzaken verzamelt en bijeenvoegt, doet wezenlijk nut; en, daar men zeer uitvoerige werken niet zoo gemakkelijk en bij herhaling ter noodige herinnering lezen kan, moet zoodanig Kortbegrip, als wij nu voor ons hebben, welkom zijn, niet alleen visor de jeugd, maar ook voor den volwassenen. Het bevreemdt ons dan ook niet, dat deze arbeid van den geletterden van hamelsveld (die den naam van eenen Polyhistor buiten twijfel verdiende) zoo veel bijval vond, dat deze tweede uitgave noodig werd. Natuurlijk is de behandeling kort; hoezeer de bijzonder compresse druk ons hier meer geeft, dan men in een enkel boekdeel kon verwachten, en men den Schrijver grootelijks zou verongelijken, zoo men meende, dat hij niets meer dan eene dorre Kronijk geleverd had. - Dan, wij zouden bijna vergeten, dat wij hier den tweeden druk ontvangen van een werk, dat sinds lang in vele handen is, en van 't welk alzoo geene eigenlijk gezegde beoordeeling verlangd wordt. De goede aftrek heeft dan ook reeds genoegzaam het bruikbare en aangename van dit werk beslist. Men kent dus ook de waarde der Platen reeds, die wij in een Kortbegrip overbodig achten, ten zij hetzelve ook voor kinderlecture was bestemd. Zij zijn hier twintig in getal: meerder of minder, dan bij de eerste uitgave, weten wij niet, daar wij die nu juist niet bij de hand hebben; waarom wij dan ook de waarde der verbeteringen en vermeerderingen niet kunnen beoordeelen. De laatste zullen zich denkelijk vooral bepalen tot de latere jaren, door den Schrijver niet beleefd; en, hoe kort ook alles zij aangestipt, voor een Kortbegrip vonden wij hier
hetgeen wij verlangen. De eerste (de verbeteringen) mogen zich vooral uitstrekken tot de geschiedenissen van Europa en ons vaderland van 1780 en vervolgens. De loop der volgende tijden, immers, gaf nog al andere oogpunten; en, bij het bekoelen der verdeeldheden en partijschappen, zou van hamelsveld ook wel zelf het een en ander hebben verbeterd en anders gewijzigd. Hoe dit zij, wij roemen de onpartijdigheid. Maar, gelijk wij zeiden, wij konden niet vergelijken. Dit, evenwel, mogen wij gerust verzekeren, dat de verklaring van de Uitgevers in het Voorbe-
{==119==} {>>pagina-aanduiding<<}
rigt, dat zij de herziening, verbetering en vermeerdering van dit werk aan eenen in dit vak ervaren' man hebben toevertrouwd, nergens vonden gelogenstraft; weshalve wij dan ook dit Kortbegrip op nieuw eenen goeden aftrek wenschen.





Waarnemingen op Reizen in en buiten Duitschland, met Herinneringen van merk ardige Levensgevallen en Tijdgenooten in de laafte vijftig jaren; door Dr. A.H. Niemeijer. Uit het Hoogduitsch. Iste Deel. Te Haarlem, bij de Wed. A. Loosjes, Pz. 1821. In gr 8vo. XXIV, 381 Bl. f 3-12-:

Wij bedanken den eerw. vertaler voor dit lettergeschenk aan onze natie. Schoon geene voorstanders van dien ijver, welken de heer niemeijer zelf wel eens min kiesch noemt, om allerlei Duitsche voortbrengsels op onzen bodem over te brengen, ontmoeten wij echter den genoemden hoogleeraar, als een oud vriend, gaarne eens weder; inzonderheid daar hij ook over ons land spreekt, en nog breeder spreken zal, en wij toch durven hoopen, dat dit steeds met meerdere billijkheid zal geschieden, dan wij van zoo vele napraters en zwervende betweters gewoon zijn, welke hunne landgenooten, te onzen koste, met sprookjes, als van 't rood kousje, plegen bezig te houden. Het weinige, dat hier voorkomt, strijdt daarmede althans niet zeer; schoon hij ook met sommige namen van plaatsen deerlijk in de war is, en de vertaler zelf deze Egyptische duisternis maar gedeeltelijk opheldert. De gedachte, daarentegen, dat de heer de raadt, na gemaakte vergelijking in Duitschland, wel zou inzien, dat goede openbare scholen boven de beste bijzondere instituten te verkiezen zijn, trok, wij bekennen het, onze gunstige aandacht.
Het is waar, alle dingen hebben twee handvatsels, als het spreekwoord zegt; en zoo zou men derhalve ook deze onderneming van den heer niemeijer als eene speculatie kunnen beschouwen, om, onder aanbeveling van zijnen naam, eenige boekdeelen in de wereld te zenden, die eigenlijk zeer weinig nieuws of bijzonders bevatten, en aldus uit de herinneringen en verstrooide aanteekeningen van een aantal reisjes, gedurende zijn leven gedaan, ten minste de gemaakte kosten te halen; maar dit zij al eens zoo, dan waarborgt die

{==120==} {>>pagina-aanduiding<<}
naam, en 's mans billijke zorg voor denzelven, ons toch wel, dat wij geen' laffen en ongesausten kost door hem zullen zien opgedischt, maar veeleer zulken, dien wij, op deze wijze toebereid, met genoegen bij herhaling nuttigen. En hierin worden wij bij de lectuur niet te leur gesteld.
Vooreerst krijgen wij nog al het een en ander, dat 's mans eigen leven en lotgevallen betreft, daarna belangrijke uitweidingen over de geschiedenis van zijnen tijd, en eindelijk inzonderheid (in dit deel) eene reis, over Brunswijk, Bremen, Holland, naar Engeland, in den jare 1816 In dit laatste rijk houdt hij zich eene poos op, en drie vierde gedeelten van het boek loopen er over. Dit is zeker bijna eene locus communis, eene afgezaagde stof, inzonderheid voor de Duitschers, geworden, die, over het geheel genomen, tot dweepens toe met Albion zijn ingenomen, en elkander dikwijls al meer en meer opwinden door brommende verhalen, die zij weten, dat des te vlijtiger gekocht en gelezen worden. Maar het is toch ook eene rijke en belangrijke stof, uitwelke een goede kijker telkens nog wel wat nieuws kan halen. Over het geheel mogen wij de schoonheid en de welvaart van dat land, de kolossale grootheid, volkrijkheid en woeligheid van deszelfs hoofdstad, de menigte, uitgebreidheid en voortreffelijkheid der liefdadige gestichten, de vrijheid en stoutheid der natie, de hoogte en wijdte van de St. Pauluskerk en de onbeduidendheid der koninklijke paleizen, de vreesselijke brouwerijen, de treffende zindelijkheid, en nog honderd andere dingen, al zoo tamelijk van buiten kennen, - niemeijer is vooreerst wijs genoeg, om niet alles, maar inzonderheid slechts datgene te willen zien, wat hij eenigzins beoordeelen kan, en ten andere heeft hij dan ook inderdaad zelf geoordeeld, en ons zijn gevoel, zijne gedachten (dikwijls zeer in het breede) over de beschouwde voorwerpen medegedeeld. Nu eens verdiept hij zich, daarbij, in de geschiedenis; dan redeneert hij tamelijk uitvoerig over - het bijbelgenootschap b.v., over Botanijbaai en andere inrigtingen; zijnde ook nog bijlagen, hiertoe betrekkelijk, achteraan medegedeeld. Bij het einde des boeks is de man nog te Londen, en dus krijgen wij hierover meer.
Het aangestipte zal intusschen genoeg zijn, om te doen zien, dat het werk eene zeer afwisselende en inderdaad leerzame lectuur oplevert. De hoogleeraar weet zeer goed met de pen om te gaan, en menschen en zaken op hunnen prijs

{==121==} {>>pagina-aanduiding<<}
te schatte. Ook heerscht er vele gematigdheid en onpartijdgheid in de voortgebragte gevoelens omtrent godsdienstige en soortgelijke onderwerpen; zoodat wij zelfs de aanmerkingen, welke de eerw. vertaler hieromtrent maakt, niet noodzakelijk of ten volle gegrond kunnen keuren. Met bevreemding en beklag zagen wij, niet slechts door den schrijver, maar ook door meer zaakkundigen, bij hem aangehaald, een zeer ongunstig vonnis strijken over de deportatie naar Botanijbaai; om welke reden dan ook reeds een nieuw huis, tot het bepaalde einde der verbetering van misdadigers ingerigt, aan de oevers van den Teems was verrezen. Doch, zijn dat dan radikale gebreken, welke hier worden bijgebragt? En kan ooit de opsluiting die vruchten voor ziel en ligchaam voortbrengen, welke werkzaamheid in de vrije lucht, onder betere menschen; en met uitzigt op loon der deugd en duurzame eigene verzorging, geschikt is te dragen?
Daar de heer rusburg zich de moeite getroost heeft, om hier en daar een woord, ter opheldering, bevestiging of wijziging, onder den tekst te plaatsen, hadden wij wel gewenscht, hier en daar iets te vinden, dat den Hollander deed kennen, en de eer onzer natie handhaafde. Om slechts iets te noemen: gaf niet de vermelding van het Duitsche gezelschap te Bremen eene bijna onmiskenbare aanleiding om van Felix Meritis te spreken, dat belangrijk en even vereerend gesticht voor onzen handelstand? En, als niemeijer zoo wel de Duitsche als Engelsche dichters noemt, die de drie ongelukkige koninginnen, binnen een kort tijdsbestek op het schavot gestorven, in treurspelen bezongen hebben, hoe kan hij dan de Johanna Gray van onzen puikpoëet, Mr. r. feith, onvermeld laten? Doch, ik beken, dit stond aan hem; en, dankbaar voor het ontvangene, zouden wij zeker deze gedachte niet hebben geopenbaard, zoo er niet meer deelen volgden, en dus deze wenk nog kon van nut zijn. Het ontbreekt toch den kundigen man gewis aan het vermogen niet. En hoewel de stijl van niemeijer, zoo als van vele Duitschers, hier en daar wel eens wat gerekt en donker is, ja hoezeer ook de vertaler ons toeschijnt niet geheel vrij gebleven te zijn van die besmetting met Duitsche woordvoegingen, welke de gemeenzaamheid met deze zustertaal, vooral bij het overbrengen van eenig werk uit dezelve, ligt aanbrengt, zoo aarzelen wij echter niet, straks

{==122==} {>>pagina-aanduiding<<}
een staal aan te halen, hetgeen inzonderheid om den stijl belangrijk is.
Doch vooraf dit nog. Onlangs verhaalde ons een reiziger, dat het bekende grafschrift op wren in de St. Pauluskerk niet bestond; hier vinden wij het nu weêr ipsissimis verbis aangehaald. Wie heeft gelijk? Voor het overige meent niemeijer, dat er maar ééne stem is over de schoonheid van dit gebouw; maar zijn gevoel noopt hem toch om aanmerkingen te maken, en onder anderen deze, dat men zich bij het binnentreden, ja op den duur, zoo het schijnt, meer neêrgedrukt dan opgebeurd voelt door dit verbazende gebouw. Bij het gevoel van het verhevene grijpt, ja, wel eene zekere vernietiging als van onszelven plaats; maar deze is toch, dunkt ons, geene neêrdrukking, daar het ons veeleer teffens, of althans straks weêr, verheft, en dus het verhevene inwendig doet smaken. Eindelijk vermeldt hij nog veel belangrijks en loffelijks van den bouwmeester zelven.
‘Welk een tijd is er niet over het geheel, reeds met betrekking tot de geschiedenis der wereld, voor een' iegelijk voorbijgegaan, die de vijf, ja zelfs de vier laatste tientallen van jaren kan herdenken! Hoe heeft hem, als hij oplettend het groote schouwtooneel gadesloeg, elk jaar, dikwijls elke maand, van de beschouwing van de eene groote gebeurtenis tot eene nog grootere voortgesleept! Ligt niet binnen de grenzen dezer veertig jaren - een tijdvak, dat in andere tijdvakken der geschiedenis dikwerf zoo ledig verschijnt - eene gansche wereldgeschiedenis vol loutere onvoorziene gebeurtenissen? - De strijd voor vrijheid in Amerika - het laatste bedrijf in het leven van frederik - de gansche gelukkige en ongelukkige, schier meer verwoestende dan heilbevorderende werkzaamheid van joseph - het groote tooneel der Fransche omwenteling - de hoogste luister en diepste val van den gelukkigsten veroveraar, sedert alexander en timurbeg - Frankrijks, Duitschlands, Hollands, Italiës overheersching - eene reeks van keizers, koningen en koninginnen, paussen en vorsten, heden in purper, morgen voor het geregt, in gevangenis, als ballingen rondzwervende, krankzinnig, door verraderlijken moord omgebragt, hun leven eindigende op het schavot - de oude kracht van ons volk, de ontzettende ketenen verbrekende, ontwaakt, in eenen slag van volken, gelijk naauwelijks eenig tijdvak kan aantoonen, met zege bekroond - na vijf en twintig bloe-
{==123==} {>>pagina-aanduiding<<}
dige jaren een algemeene vrede - te midden des vredes oude staatsvormen vernietigd, en nieuwe ingevoerd -regenten, behoorende tot drie onderscheidene kerken, tot een heilig verbond vereenigd! Doch - waar zal men beginnen, waar eindigen?’
‘Ik reken het onder de vele voorregten, welke ik gedurende mijn leven aan de Goddelijke Voorzienigheid heb te danken, dat ik mij onder de dit alles overlevenden kan rangschikken. Een zeer groot getal van de merkwaardigste menschen van onzen leeftijd, natuurlijk de meesten op vaderlandschen bodem, heb ik persoonlijk, en toen zij door woorden en daden hebben gewerkt, naauwkeuriger leeren kennen. Ik zag, voornamelijk in de fraaije letteren, de wijsgeerte en de godgeleerdheid, vele scholen ontstaan en ondergaan, en veel, wat men als het eenige, hoogste, laatste aankondigde, en van ons helaas! maar al te modezuchtig vaderland als zoodanig bewonderd en aangekweekt werd, na verloop van korten tijd, in volledige vergetelheid geraken. Ik was getuige van de - vaak maar al te onverstandige en onverdraagzame - zucht om te hervormen in de godgeleerdheid, welke juist, uit hoofde zij niet binnen de behoorlijke palen bleef, eenen teruggang in alles, wat slechts den stempel der oudheid draagt, doet schromen. Ik was aanschouwer van die onrustige, alleen van bespiegelende ontwerpen uitgaande proeven in het gebied der opvoedingkunde, in stede dat men zich had gehouden aan de ondervinding en het gezond menschenverstand, als de veiligste leidslieden. Ook de uiterlijke afwisselingen des tijds lieten mij in den mij aangewezenen werkkring niet ongemoeid, en als zulks niet altijd bleef zonder smartelijke gewaarwordingen, kon ik nogtans ook daar den stillen gang der Voorzienigheid, die zoo dikwijls uit duisternis licht, en uit ongeluk zegen doet voortspruiten, niet voorbijzien.’




Gedichten van Bd. Klijn, bz. IIde Deel. Te Amsterdam, bij J. van der Hey. 1821. In gr. 8vo. 223 Bl. f 3-12-:

Poëzij is lekkernij. Zij moge zoo voedzaam zijn, als men wil; zij moge de eerste en éénige kost onzer vroege voorvaderen zijn geweest; sedert het dagelijksch brood der gezonde

{==124==} {>>pagina-aanduiding<<}
proza is uitgevonden, behoeft men van louter wild of baars en oesters niet te leven, maar spaart ezen edelen kost liever voor eene, hetzij dan meer of min zeldzame, extra-gelegenheid. Om deze reden denken wij ook onzen recensentenpligt, ten aanzien van het onderhavige werk, op ons gemak en bij poozen te verrigten, en vatten wij reeds de pen op, om ons respective oordeel neêr te schrijven, schoon er nog maar één stuk door ons gelezen is.
De naam, Geluksbedoeling, behaagt ons wel haast het minst. Zonder te willen bepalen, of hij taalkundig juist zij, of de s er niet uit moest, en of het geluk nu niet de handelende persoon wordt, is het ten minst eene compositie, dien stempel van echtheid en eenvoudigheid missende, welken wij in ieder opschrift verlangen. Dan, de naam doe al of niet ter zake, die zaak zelve blijft toch zeker het hoofd; en wij moeten bekennen, het vers met uitstekend genoegen te hebben gelezen. Schoon het, in zekeren zin, tot de poëtische verhandelingen behoort, tegen welke wij ons wel eens hebben verklaard; schoon het geheel van wijsgeerigen inhoud is, eene moeijelijke stof voor den dichter; schoon het in de woordvoeging en stijl eigenaardigheden heeft behouden, welke (als bijzondere afwijkingen van het ideaal) meest altijd gebreken zijn, hier inzonderheid hinderlijk voor de klaarheid en naauwkeurigheid der uitdrukking - zoo rangschikken wij het echter onder de voortreffelijke voortbrengsels van onzen tijd. De denkbeelden, derzelver schikking en opklimming, zoo wel als de inkleeding, maken het tot een schoon geheel, dat 's dichters geoefenden geest, levendig vernuft en regtschapen hart teffens eere aandoet. Het zal ons regt lief zijn, zoo de voortzetting aan dit begin beantwoordt.
Aan Lijdenden heet het tweede stuk, dat echter spoedig blijkt, voor eene bijzondere gelegenheid en bepaalde personen vervaardigd te zijn. En deze omstandigheden zouden genoeg zijn, om onze kritiek te doen verstommen. Doch dit behoeft niet; het is voortreffelijk, ten uiterste vloeijend van versisicatie, vol ware en schoone gedachten, vol waarachtig en ongekunsteld gevoel, en een zoo goed geheel, als men wenschen kan. Inderdaad, wij willen juist niet opzettelijk vergelijken; maar het komt ons voor, dat klijn veel gevorderd is. Hij toont hier het werk meester te zijn, te kunnen zeggen, wat hij meent, en zoo als hij het meent; iets, waarop wij grooten prijs stellen. Het laatste, uitvoerige beeld,

{==125==} {>>pagina-aanduiding<<}
van den slapeloozen nacht ontleend, is keurig uitgewerkt, en het slotzangetje regt faai.
De bestemming van den Mensch. Veel hadden wij tot lof van dit vers gehoord, meer bijkans dan wij aannemen of gelooven konden. Immers, het onderwerp is volkomen wijsgeerig, zelfs voor eene gewone verhandeling van een uur sprekens te belangrijk, te groot. En dit stuk wordt door den dichter gekozen tot eene gelegenheidsstof, in eenen vriendenkring of klein genootschapje, zekerlijk aan schoone bedoelingen gewijd! Ja, zoo die toegezwaaide lof geheel gegrond was, dan hielden alle aanmerkingen tegen poëtische verhandelingen op. Klijn had zich dan met kinker en de kruyff vereenigd, om dezelve voor altijd te weêrleggen. Doch, ruiterlijk gesproken, de zaak is ons zoodanig niet voorgekomen. Wel kunnen wij begrijpen, dat het stuk bij elke voorlezing groot genoegen heeft gegeven. Wel bekennen wij, dat er doorgaans een poëtische toon in heerscht; dat er een aantal voortreffelijke, schilderachtige brokken in voorkomen, die ook het verstand en hart des dichters tot hooge eer verstrekken. Maar, noch het algemeen beloop, noch de uitdrukking van alle afzonderlijke denkbeelden is ons ten volle helder voorgekomen. Wat wil de dichter hiermede zeggen? dachten wij somtijds. En bij het slot weten wij, ja, dat hij geluk voor het doel van ons bestaan houdt. Maar loopt het geheele betoog daarover en daarop uit? Is dat betoog ook altijd bondig; b.v. wanneer hij, in het begin, over het bestaan van een Opperwezen, als ware het ter inleiding, redeneert? Het zij verre van ons, te beweren, dat dit eene gemakkelijke zaak zij, en dus den heer klijnvan gebrek aan bekwaamheid te beschuldigen. Slechts de keuze van het onderwerp, de liefde tot deze soort van stoffen, welke hem steeds bijzonder schijnt bij te blijven, kan ons minder behagen. De echte paarlen, welke in dit kleed geweven zijn, waren even goed aan een eenvoudig snoer of hoofdsieraad, ter bekrooning van
vriendschap en deugd of dergelijke, te rijgen geweest. Dit althans is ons gevoelen, hetgeen vrienden misschien niet zoo openlijk zouden zeggen als wij hier, en dat ons niet belet, nogmaals te erkennen, dat vele schoonheden van den eersten rang in dit stuk gevonden worden.
Zelfbeproeving. Wij kunnen bij alles niet even lang ver-
{==126==} {>>pagina-aanduiding<<}
toeven. Het is ons meestal waar, altijd stichtelijk, en somtijds schoon voorgekomen.
Weldadigheid. Heel lief! In het eerste couplet mishaagt ons: ‘Wie bleef gezeteld in het bloed?’ omdat men hier nog aan eene persoon denkt, die wij ons nooit gaarne als gezeteld in bloed voorstellen. Desgelijks moeten wij in het óde afkeuren, hoedanig iets wij ook in het vorige vers vonden: ‘'t Gemoed zijn waarde schenden.’ Het is waar, deze constructie zou verdedigd kunnen worden, wanneer gemoed als derde naamval wordt aangemerkt. Doch zijn luidt te plat. Dit is Hendrik zijn boet, zeggen de kinderen, zeer zeker onjuist.
Aan mijne Vrouw. In dit hartelijke, godsdienstige versje moet bl. 104, reg. 3, zeker Dat voor En staan, en bl. 105, reg. 12, de laatste letter wegvallen.
Het zou misschien naar vitterij gelijken, indien wij eene menigte volgende stukjes, meest aan eene of andere gelegenheid toegewijd, aldus met de pen in de hand wilden nagaan. Zij zijn alle verdienstelijk, eigenaardig, wel eens een weinig zonderling, maar ook menigmaal uitnemend fraai. Zij heeten: Gedachten bij het vijfentwintigjarig Echtfeest, enz.; Opwekking tot vreugde; Vertrouwen; Een Aalmoezeniers weesje aan zijne broeders, enz.; Aan mijn' Vriend, op zijn' verjaardag; Aan mijne Dochter, op den verjaardag harer Moeder; Aan mijn' Broeder E.; Mijn Jaardag; Aan H.H. Klijn, over zijne uit te gevene gedichten; Berusting; Geduld; Ter jaarlijksche Vergadering der Maatschappij Tot Nut van 't Algemeen; Bij het sterfbed mijner Moeder; Aan mijn' Schoonvader. Wij recenseren wel geene personen of hunne hartsgevoelens, maar kunnen toch niet nalaten op te merken, dat een zedelijke en godsdienstige toon, een zachte ernst en gevoel, eene gehechtheid aan betrekkingen, en vooral eene moederliefde in deze stukjes doorstralen, welke dezelve bij welgestemde harten altijd welkom zullen maken. Eere den zoon, die zoo mag spreken aan het sterfbed zijner moeder! Eere der moeder, die zoodanige gevoelens, ook tusschen spruiten uit eenen verschillenden echt, en in weerwil der gewone bezwaren van een tweede huwelijk voor de kinderen uit het eerste, weet in te boezemen! En eere nog eenmaal den zanger, die dit gevoel niet kan verzwijgen, hetzij de gelegenheid daartoe meer of minder uitlokke!
Thans volgt eene bijzondere asdeeling van Vaderlandsche

{==127==} {>>pagina-aanduiding<<}
Gezangen en in dezelve bekleedt De Veldslag van Waterloo de eerste plaats. Wij kunnen niet bepalen, of dit stuk mede naar den prijs heeft gedongen, door den heer w. messchert voorheen bij de Maatschappij van Fraaije Kunsten en Wetenschappen behaald. Doch, zoo veel wij ons herinneren, is er eene mate van overeenkomst tusschen beide, wat den vorm en bouw der verzen betreft. Wij twijfelen, in allen gevalle, niet, of de Maatschappij zou het, op zichzelve beschouwd, eene medaille waardig hebben geacht. Het moge al niet overrijk van denkbeelden noch volgepropt zijn met onweêrstaanbaar gevoel, vloeijend, vol gang, en ten uiterste gepast van inhoud, zal het altijd met genoegen worden gelezen. Geenerlei donkerheid of stroefheid, hoegenaamd, hebben ons in hetzelve gehinderd. Trouwens, het onderwerp alleen kan eenen dichter als klijn hierin doen vervallen.
De drie laatste zijn: Aan mijne Landgenooten (1817); Het vaderlandsche Lied, en Aan de vaderlandsche Jongelingen; alle zoowel het ware patriottische hart van den dichter, als zijner bekwaamheden waardig; doch inzonderheid het laatste van dien aard, dat alle ouders van den beschaafden en aanzienlijken stand het in eene gouden lijst op de kamers hunner aankomende zonen behoorden te hangen, het hen althans van buiten te doen leeren, en, al ware het tot oefening in deze schoone kunst, dagelijks te laten opzeggen. Wij zouden het hier laten volgen, maar achten ons aan De bestemming van den Mensch verpligt, daaruit liever een staaltje te verkiezen.

De bloesemrijke boom, in Perzië's vruchtbre landen 
Ontsproten, en herteelt(d) in onze lustwaranden, 
Ontwikkelt aan den tak een' groen bewassen steen 
Van 't koel en saprijk ooft, de nederige keen. 
De lente kleinst den grond, en warmer zonnestralen 
Doen ras de teedre vrucht in schooner omvang pralen; 
Zij groeit en zet zich uit, krijgt eedler vorm en dos; 
Het jeugdig groen versmelt in d' aangenamen blos 
Van 't zachte purper, 't welk, met donzig wit doortogen, 
De pracht van 't rijpend ooft doet schittren en verhoogen; 
Het gluurt in vollen gloed van onder 't groenend blad; 
't Is 't sieraad van den hof, des kweekers eêlsten schat; 

{==128==} {>>pagina-aanduiding<<}

Het lokt den gragen mond tot vriendelijk genieten 
En koelt den bloedstroom af, en doet hem kalmer vlieten. 
Doch als de worm zich zet en vasthecht aan de keen, 
Door de eêlste veeslen boort van d' onvolwassen steen, 
En daar zich nestelt, zich vertalrijkt en blijft knagen, 
Dan moog' de lentegloed of warme zomerdagen 
De vrucht doen wassen, of met gadelooze pracht 
Haar tooijen, - wreed bedrog, die van haar laafnis wacht. 
Uitwendig lokt zij 't oog door schoonheid, blos en verwen, 
Inwendig is haar sap ter prooije van 't verderven. 
De wansmaak, dien zij geeft, trekt mond en lippen zaam, 
En wat haar' bloei nog rest, is slechts een ijdle naam. 
Zoo kan de wijsheid ook met schat en gaven pronken, 
En 't opgeklaard gemoed in eedlen lust ontvonken; 
Zoo kan zij 't sieraad zijn van 't menschelijk verstand; 
De bron van eeuwig heil, der englen aanverwant. 
Maar als 't inwendig woelt, en snoode driften blaken, 
De geest zich schittrend tooit, doch 't hart zich blijft verzaken, 
Als dan de kiem der deugd versterft in 't boos gemoed, 
Het flikkrend gruis der eer slechts de aandrift sterkt en voedt; 
Dan moog' 't uitwendig schoon nog lof en roem verwerven: 
Waar 't hart verdorven is, zal 't ooft der wijsheid sterven. 





Rijmen van J.C. Pruimers. Te Amsterdam, bij J. van der Hey. In kl. 8vo. 103 Bladz. f 1-16-:

Dit nette bundeltje, reeds door den Recensent ook der Recensenten (XIVde D. No. 5.) aangeprezen, naar wiens raad wij, om tijd en plaats te winnen, den jongen Dichter voorts wijzen, was ons zeer welkom, en zal het zeker aan die allen zijn, die in vrolijke en satyrische poëzij behagen scheppen, en, zoo veel zij dit nog niet deden, op onze aanbeveling nu dit stukje, tot hun onschuldig en nuttig vermaak, zich zullen aanschaffen. Intusschen men vindt hier ook andere poëzij; als de verzen, getiteld: Verbeeldingskracht; Kindermin en Ouderliefde; Bij een Ziekbed; Hertog Karel van Egmond gevangen; maar de genoemde dichtsoort is hier de meeste, en in dezelve is pruimers regt t' huis. Het is waar, dat hij in de voorrede zegt: ‘Sommige voortbrengselen van mijne lier mogen hier en daar vrolijk en luchtig

{==129==} {>>pagina-aanduiding<<}
zijn, geen derzelven zal negtans om wulpsche dartelheid berispelijk wezen.’ Hoe veel dit zij, - en het is zeer veel, - van hem, die als Dichter optreedt, al noemt hij zijne lier ruw en zijne zangen rijmen, wordt meer geëischt, vooral nu Apollo Kapitein is, zoo als pruimers in het laatste stukje tot zijne lezers praat; doch, zonder vleijerij! (wij hebben den Student nooit gezien, en kennen nu eerst zijn' naam) het volgende, in dat laatste stukje, is niet waar:

Schoon men (zegt hij) in dees blaadjes 
Soms iets goeds ook vinden moog, 
Zijn er nogtans duizend vlekken, 
Zigtbaar voor 't geoefend oog. 

Zoo scherp kunnen wij althans niet zien; en die dit zoude willen meenen, dien verdenken we zelfs van blindheid. Zoo schoon aan pruimers de nederigheid staat, met welke hij in de voorrede een onbevooroordeeld antwoord verzoekt op de vraag, of het hem geraden zij de Poëzij te beoefenen, dan wel of het beter zij geene verdere stappen tewagen? ezv. zoo opregt is onze wensch, dat niets hem hindere in de ontwikkeling en volmaking van dien aanleg, dien wij hem toekennen, om eenmaal met roem in onzer Dichteren rij eenen voornamen rang te bekleeden. Hij ga dus voort, zijne ledige snipperuren der Zanggodinnen te wijden, met dezelfde nederigheid! Hier sta nu nog, uit het drieëndertigtal, een stukje ter voorbeelde. Ons oog valt op Het Rijm:

Een rijmelaar moest op zijn vrouw, 
Naar haar gebod, een klinkdicht maken; 
Maar 't was, of 't hoofd hem barsten zou, 
Hij kon maar aan geen rijm geraken. 
Hoe, riep hij uit, op vrouw, vrouw, vrouw, 
Zou daar niet op te rijmen wezen? - 
Ik heb 't! op vrouw rijmt: steeds getrouw. 
Een vers behoeft niet waar te wezen. 

Wordt niet boos, getrouwe Lezeressen! Die Rijmelaar was immers de uwe niet. Gij hebt u over pruimers niet te beklagen. Maar - wij mogen nu niet meer afschrijven.

{==130==} {>>pagina-aanduiding<<}

Toen het bovenstaande reeds was verzonden, ontving de Recensent de hem bedroevende tijding, dat dezen jongen Dichter, van wien zoo veel had kunnen worden, reeds door den dood het zwijgen opgelegd was. Met wat aandoening zal men nu zijn vers: Kindermin en Ouderliefde, lezen! Trooste zijne bedrukte ouders de deelneming der verstandigen en braven, die zijne nagedachtenis vereeren, zijne kleine nalatenschap dierbaar schatten, en hulde aan zijne verdiensten doen! Trooste hen vooral de overtuiging, dat hun zoon niet te vergeefs geleefd heeft, en, in betere wereld, niets der volmaking van zijnen geest in den weg staat!





Leerrede, ter godsdienstige viering des vijftigjarigen bestaans van het Diaconie Wees- oude Mannen- en Vrouwenhuis der Luthersche Gemeente te Amsterdam, den 15 van Louwmaand 1822, door J.M.L. Roll, Predikant bij gemelde Gemeente. Gevolgd van een Verslag, en van Gedichten. Te Amsterdam, bij ten Brink en de Vries. In gr. 8vo. VIII, 108 Bl. f 1-:-:

Gewis zal dit boeksken met de uiterste graagte ontvangen en gelezen worden. Het is een aangenaam bewijs van alles, wat den mensch, als Christen en Nederlander, tot eer verstrekt. Stoffe en vorm dragen daartoe bij. Een broederfeest der liefde, met smaak en overvloedig talent gevierd.
De heer roll, wien deze taak bij het lot te beurt viel, sta aan het hoofd. Zijn tekst (een nieuw gebod geef ik u, enz.) is gelukkig gekozen en wèl uitgewerkt. Wij lazen deze leerrede met veel genoegen, als een geleidelijk en goed geschreven opstel. In het bijzonder behaagden ons de veelvuldige aanspraken, die, zij mogen dan naderhand bij het schrijven iets van den gloed hebben verloren, welken zij, uit het hart gesproken zijnde, eerst bezaten, nog altijd vol warmte, leven en gepaste afwisseling zijn gebleven.
De heeren klijn (h.h. en b.) en th. kerkhoven doorvlochten, hiertoe verzocht, 's mans redevoering met verzen, welke de ouden en de weezen beurtelings opzongen; en deden dit, hunnen verworven' roem waardig.
Dezelfde heeren, benevens eyben en horstman, als ook loots, schoon geen deelgenoot, luisterden den maal-
{==131==} {>>pagina-aanduiding<<}
tijd op, die 's donderdags onder Regenten enz. benevens derzelver vrouwen plaats had: en waarlijk het zijn schoone verzen, het is warme hartetaal, het zijn gewigtige, troostrijke waarheden, welke zij ons bij deze gelegenheid doen hooren. Wij willen niet gaarne iemand door stilzwijgen beleedigen; h.h. klijn heeft ons getroffen door zijne mannentaal; zijn broeder heeft ons diep geroerd; allen hebben ons voldaan en verrast; maar niet het minste welkom was ons toch het ingezonden stuk van den zanger, die op verre na niet zoo zeer dichter zou moeten zijn, om te kunnen woord houden, ten aanzien der voorgenomene stilzwijgendheid. Keere hij vrij den stroom; dezelve vindt hier of daar, nu of dan, een' uit gang, en breekt met te meer kracht en te schooner bruising uit. Men zie slecht dit Vondeliaansch meesterstukje. - Wij hebben westerman vergeten, die ook een keurig versje ter voorlezing inzond. En bovendien vindt nog een ander plaats, dat echter deze bestemming niet had, maar door den vriendelijken drang des Eerw. roll hiertoe werd verkregen, van den uitgever, ten brink.
Van dit alles, en den geheelen loop des feestes, ontvangen wij verslag door de pen des eerw. predikers, dien wij hartelijk dank zeggen voor zijne uitnemend volbragte taak. Indien het ons vrijsta op een werk van dusdanigen aard aanmerkingen te maken, het zal niet zijn op de beschrijving, maar op de inrigting zelve van het eerste en voornaamste gedeelte dezer eeuwviering. Wij hadden, namelijk, zoo gaarne gezien, dat het een algemeen Christelijk liefdefeest ware geweest; dat alle weldadige gestichten, en dus ook armenverzorgers van alle gemeenten (ten minste voor zoo ver zij Jezus belijden) waren genoodigd geworden. Het komt ons voor, dat deze daar ruim zoo wèl pasten als de leden van de regtbank of de plaatselijke schoolcommissie, en er zelfs een' meer eigenaardigen en treffenden luister aan zouden hebben bijgezet. En echter merke men dit als geene regtstreeksche berisping van die mannen aan, welke anders, bij de geheele inrigting, zoo veel oordeel en smaak hebben aan den dag gelegd, veel min van den geest der gemeente, die hier, in gebonden' en ongebonden' stijl, doorgaans geheel anders spreekt. Maar, waarschijnlijk hebben zij hierin zwarigheid gevonden, onaangenaamheid, of wie weet wat? gevreesd; en zou ons deze vreeze dan niet bedroeven? Ja, het zij zoo, als h.h. klijn zingt:

{==132==} {>>pagina-aanduiding<<}


Zinloos, die zich, (rijp voor 't dwalen) 
Aan geen eigen kerkband bindt. 
 
Neen, hij kent den kamp om waarheid, 
Kent haar heilge worstling niet, 
Noch wat stroom van licht en klaarheid, 
Uit die eeuwge wrijving schiet: 
Die in ijdlen waan blijft dweepen, 
Van één kerk, - één wil, - één wet; 
En ons in 't gareel wil slepen, 
Dat der geestkracht grenzen zet. 
 
'k Juich verrukt met hart en woorden, 
Bij de heilge broedermin. 

Hetgeen hierop volgt, moet vooral niet vergeten worden:

En ik sluit in de eigen koorden, 
Al wat mensch heet, hartlijk in. 

Den mensch, en den Christen nog in het bijzonder. Ja - elk zijn smaak! - maar gaarne hadden wij, in sommige dichtstukjes, Luthers volgelingen door Jezus navolgers vervangen gezien.





Christelijk Maandschrift voor Armen en voor Zondagsscholen. Voor het Jaar 1820. Door A. Verwijs, Predikant te Deventer. Te Groningen, bij R.J. Schierbeek. In kl. 8vo. 447 Bl. f 1-4-:

Toen de Schrijver van dit stukje, ten gevalle van hetwelk wij, schoon dan ook spade, gaarne door onze vermelding eene uitzondering maken, Predikant te Dokkum was, gaf hem tot hetzelve eene preek voor Armen de eerste aanleiding. Van maand tot maand verscheen een Nommer ten jare 1820, na eene Inleiding over: den Armen wordt het Evangelie verkondigd, als No. 1, 2. Jezus Christus is in de wereld gekomen, om Zondaren zalig te maken. 2, 3. Het Lijden van Jezus Christus. 3. De Opstanding van Jezus. 4. De Hemelvaarssdag en het Pinksterfeest. 5. Gesprek over de Ar-
{==133==} {>>pagina-aanduiding<<}
beidzaamheid. 6. Over Geloof en Bekeering. 7. Over de Christelijke Deugd. 8. Over Doop en Avondmaal. 9. Gesprek, over de wijze, waarop ook arbeidende menschen naar het hoogste Goed streven kunnen en moeten. 10. Over het Kerkgaan. 11. Over het danken en bidden. 12. Over de Geboorte van Jezus, en het besluit des Jaars.
De Eerw. verwijs heeft regt goed den toon getroffen, die tot zulk onderwijs vereischt wordt; hij schrijft eenvoudig en verstaanbaar, maar niet plat, en niet beleedigend voor het gezond menschenverstand, dat men wel eens te weinig schat bij geringe lieden, die toch ook weten, dat zij het bezitten; hij schrijft gemoedelijk, vroom, maar geene dweepzucht wawelt hier; de hartelijke en verlichte godsvrucht spreekt tot verstand en hart beide. Dat de Gereformeerde Kerkleeraar, zijner overtuiging getrouw, de waarheid des Evangelies zóó voorstelt, dat anderen, hier en daar, van zijne voorstelling nog al meenen te mogen afwijken, zal hem niet ligt iemand kwalijk nemen: hij ergert geene andersdenkenden. Men ontvangt hier, en de prijs is matig genoeg, een regt Christelijk boekje, dat, tot leering, verbetering en troost, dáár toch kome, waar het behoort! Het is waardig, dat er den armen Christen een geschenk van gemaakt worde, en dat het in de Huizen der Weldadigheid worde gebruikt. Die Godsdienstleeraars, die geroepen zijn, om den Armen afzonderlijk te dienen met het Evangelie, zullen van hetzelve mede nuts genoeg kunnen trekken; waarom Recensent het algemeen aanprijst. Het is op zichzelve volledig; maar het was gebrek aan debiet, dat den Uitgever afschrikte om voort te gaan. Dit is waarlijk jammer, en - wij begrijpen het niet. Het Maandschrift is zeker niet genoeg bekend geweest. Mogt Recensent den lust hebben opgewekt om het te leeren kennen, en zoo zal wel een tweede jaargang volgen, zoo wij hopen, in denzelfden geest en stijl!
Wij hebben geene belangrijke aanmerkingen. Alleen vragen wij aan verwijs, of het niet beter geweest ware, dat wij bl. 429 eenvoudig lazen: ‘Gij zoudt dit woord verkeerd verstaan, als gij het liet beteekenen, dat God hen goedkeurt.’? Nu geeft het aanleiding tot misverstand en verwarring. Hier en daar wenschten wij ook wel wat meerdere naauwkeurigheid, vooral daar men leerstukken aanroert, waar, onzes inziens, bijzonder in soortgelijke schriften, de taal des

{==134==} {>>pagina-aanduiding<<}
Bijbels de bruikbaarste is, zoo als bl. 76, waar in onze plaats niet noodig was. Dan, genoeg! Verwijs heeft eere van, en hebbe zegen op dit zijn werk!

Galerij van Boosdoeners, of Levensgeschiedenissen van Misdadigers. Naar het Hoogduitsch. Te Amsterdam, bij J.C. van Kesteren. 1821. In gr. 8vo. V en 238 Bl. f 2-8-:

Hier hebt ge, Lezers! die nog niet genoeg te lezen hebt, 10 Levensgeschiedenissen van Misdadigers, de eene akeliger dan de andere, en van onwaarschijnlijkheden, zoo als de traag-geloovigen zullen zeggen, of van wonderbare toevalligheden, meer of min voorzien. Waartoe ze vertaald zijn, bevat Recensent nog niet. J. de q. had zijn' tijd wel nuttiger kunnen besteden. De Voorrede van dien Vertaler is misschien nog het beste van het geheele boek, om de aanspraak aan de Jongelingen en Meisjes, met welke in zonderlinge wederspraak is, onder anderen, bl. 111, de vraag: ‘Wie zal toch het onervaren meisje als misdadig beschouwen, dat zij den schoonen, vriendelijken man, die zich voor eenen welgestelden koopman uitgaf, en haar beloofde te huwen, in den aanvang eenige vrijheden toeliet, en zich eindelijk geheel in zijne armen wierp?’ Ei, ei! geeft men zulke boeken ter lezing aan hen, die men zoo vroom waarschuwt tegen de verleiding? Het NB., dat ons zegt: Met dit deel is dit werk compleet, verheugt ons, om des Vertalers en Uitgevers wille; want - ohe! jam sat est. Het akelige boek krielt van fouten, en laat zich, op verscheidene plaatsen, zeer ongemakkelijk lezen. Doch, het moest ook naar zijn!

Reisje rondom de Wereld; geschikt om jonge lieden tot de Aardrijkskunde op te leiden. Naar het Fransch van P. Blanchard. Met Platen. Te Rotterdam, bij J. Immerzeel, Jun. 1821. In kl. 8vo. 201 Bl. f 2-8-:

Wij raden iederen vader en onderwijzer wel zeer, dit reisje eens, en bij herhaling, met zijne leerlingen te doen. Hij

{==135==} {>>pagina-aanduiding<<}
legge de kaart op tafel, en volge het boekje. Het algemeene en meer drooge (ligging van landen en volken) wordt den jongelieden veraangenaamd door de vermelding van een en ander, tot land- en volkkunde, voortbrengselen van den grond, landaard en geschiedenis betrekkelijk. Bijzonder belaaagt ons de kortheid van iedere afdeeling. Zoo blijft niet alleen, hetgeen bij dit onderwijs hoofdzaak wezen moet, wezenlijk de hoofdzaak, en wordt niet, gelijk anders wel eens het geval is, te zeer over het hoofd gezien door den leerling, maar heest de onderwijzer ook gelegenheid, terwijl hij langzaam voortgaat, om mondeling het onderwijs nog meer te veraangenamen door bijverhalen, waartoe het eenen eenigzins kundigen man aan geene stof ter afwisseling kan ontbreken, en met welke al meer on meer uitvoerige verhalen hij zijne kweekelingen beloonen kan, en hunnen leerlust tevens opwekken tot andere vakken van wetenschap. Hetgeen het boekje bevat, en alzoo ieder kind zich eigen maken kan, zorge hij maar, dat blijke het geheugen te zijn ingeprent; daaraan worde telkens voldaan, eer hij door meer onderhoudende verhalen beloonen wil. De plaatjes dienen ter opheldering, en zijn voldoende; men heeft er slechts eene goede landkaart bij te voegen.




De kleine Zimmerman, of de Aarde en hare Bewoners; een Leesboek voor de beschaafde Jeugd. Door P.G. Witsen Geysbeek. Iste Deel. Met Platen. Te Amsterdam, bij G. Portielje. 1821. In kl. 8vo. 160 Bl. f 1-14-:

Wij wenschen de voortzetting van dit nuttig en onderhoudend werkje voor de jeugd, welke van de goedkeuring, waarmede het ontvangen wordt, zal afhangen, en waarop wij alzoo goede hoop hebben. Het is geenszins een uittreksel of verkorting van het op den titel genoemde boek van zimmerman, maar slechts eene voorbereidende lecture tot het voortreffelijk werk van dien schrijver. Het bedoelt de veraangenaming van het onderwijs bij de aardrijkskundige lessen. Het is eene bijdrage tot de kennis van volken en landen, en zal tot het verder onderzoek daarvan, en van geschiedenis en oudheid, uitlokken. De schrijver stelt zich tot zijne lezers jongelieden van 12 tot 15 jaren voor. De hier

{==136==} {>>pagina-aanduiding<<}
voorkomende stukjes, van meerdere of mindere uitgebreidheid, staan ieder op zichzelve; en bindt zich de schrijver bij dezelve juist niet aan eene geographische volgörde. Ziet hier den inhoud: 1) Portugal, Lissabon, Brazilië. 2) Eene groote Moskee in Alexandrië (waarvan ook eene afbeelding gegeven wordt.) 3) De Zoutwerken van Wielitzka. 4) Bijzonderheden wegens eenige wilde Volken in Noord-Amerika. 5) Het Eiland Madera. 6) Het Rijtuig der Kamschatdalen. 7) Athene, in Griekenland (mede hier afgebeeld.) 8) Bijzonderheden wegens Archangel, in Rusland. 9) Het Eiland St. Helena (met een aardig plaatje.) 10) Het Eiland St. Kilda. 11) De Houtvlotten. Deplaatjes bevallen ons; behalve de genoemde, zien wij den Koning der Semiolen tegenover den titel, en het Opperhoofd der Nadowessirës in No. 4; deze beide gekleurd. Het werkje zal inderdaad onze jongelieden leerzaam onderhouden.

Amsterdamsche Almanak, tot Nut en Vermaak. 1822. Te Amsterdam, bij Gebroeders van Arum. f 1-2-:

Komen wij wat laat met onze aanmelding, het boekje is ons ook niet vroeg ter hand gekomen. - Wij vinden den inval onaardig noch onbelangrijk, een Jaarboekje te leveren, voornamelijk aan de afbeelding (de beschrijvingen zijn, in dit, wat al te oppervlakkig) der voornaamste nieuwe Gebouwen, zoo in deze als andere Steden, gewijd. Het zijn hier slechts losse, doch niet onbevallige of onnaauwkeurige schetsjes. (Het boekje is ook niet zeer hoog in prijs.) Zij bepalen zich tot Amsterdam, en wel tot het nieuwe Lokaal, voor het Leesmuseum bestemd, het Stadhuis, de R.K. Kerk op den Singel, en het Park. (Er is ook nog een Mengelwerk bijgevoegd, en aan den Reiswijzer is inderdaad bijzondere oplettendheid besteed.) Mogt deze Stad alleen (de Lezer vergeve eenen Amsterdammer dien wensch!) bij voortduring overvloedige stoffe opleveren voor vele jaren!


{==137==} {>>pagina-aanduiding<<}

Boekbeschouwing.

Leerredenen, over de Lijdensgeschiedenis van onzen Heer, Jezus Christus; met Aanmerkingen van G.C.B. Mosche. Uit het Hoogduitsch. Iste en IIde Deel. Te Amsterdam, bij ten Brink en de Vries. 1820, 1821. In gr. 8vo. Te zamen X, 868 Bl. f 6-10-:

De titel van dit werk (van hetwelk het derde deel, waarmede het zal geëindigd zijn nog niet te onzer kennisse kwam) leert hetzelve niet volkomen kennen. Het bestaat uit Leerredenen, overgenomen, maar met zamentrekking en verandering van het noodige, uit de Predigten über die Leidensgeschichie Jezu Christi, aus dem Werken verschiedener Verfasser gesammelt, en ook uit andere werken van voorname Duitsche Schriivers: de Aanmerkingen zijn niet alleen die van mosche, (in zijne, zoo wij hopen, meer en meer gebruikt wordende Erklärung der Leidensgeschichte) maar ook, zegt de Voorrede, van andere groote Uitleggers. Men ontdekt echter niet, wie deze anderen, behalve schlegel, zijn.
Deze beide deelen behelzen 25 leerredenen, als: 1. Over de beste wijze, om de Lijdensgeschiedenis van Jezus met nut te overdenken. 2. Over de aanslagen van den Joodschen Raad tegen Jezus. 3. Het Avondmaal van onzen Heer Jezus Christus. 4. Over de oogmerken der voetwassching, door Jezus aan zijne jongeren (leerlingen) verrigt. 5. Over het met den Joodschen Raad afgesproken verraad van Judas. 6. Over de ontdekking van den verrader. 7. Over de voorspelling van Jezus aan zijne Discipelen, gedaan bij zijn heengaan naar den Olijfberg. 8. Over Jezus, als, in zijnen doodsangst, niet slechts een martelaar der deugd, maar ook een offer voor onze zonden, en een voorbeeld van broederliefde. 9. Over Jezus ware grootheid, bij zijne gevangenneming. 10. Over de schandelijke vlugt der Discipelen, ezv. Eene waarschuwing

{==138==} {>>pagina-aanduiding<<}
voor de Christenen, om hunnen Heer nooit te verlaten. 11. Over de misdaad van den grooten Raad te Jeruzalem. 12. Over de verloochening van Jezus door Petrus. 13. Over het navolgingwaardig berouw van Petrus. 14. Over het verslandig gedrag, dat een Christen behoort te houden, bij de drieste aanvallen op zijn geloof. 15. Over de ijsselijke gevolgen der zonden, blijkbaar uit de wanhoop van Judas. 16. Over de beschuldigingen tegen Jezus, bij den Romeinschen Landvoogd ingebragt. 17. Over de goede belijdenis van Jezus voor Pilatus. 18. Over het misdadige der ijdele wereldsgezindheid. 19. Over de vruchtelooze pogingen van Pilatus, om Jezus van de doodstraf te bevrijden. 20. Over den grooten smaad van den Koning der Eere, die zelfs een' Heiden trof. 21. Over de verwerping van Jezus door de Joden. 22. Over het heengaan van Jezus naar Golgotha. 23. Over de aandoenlijke aanspraak van Jezus, op den weg naar de strafplaats. 24. Over de oogmerken van den smadelijken en smartelijken kruisdood van Jezus. 25. Over het opschrift, boven het kruis van Jezus geplaatst.
Vreemd mag de rangschikking van sommige leerredenen schijnen (men zie de derde tot de zesde); en dat ook hier weder de afscheidsrede en bede van Jezus niet voorkomen, is een waar gebrek, waarop in de koning's Dagelijksche Oefeningen en Handleiding niet te vergeefs behoorde opmerkzaam gemaakt te zijn. In geene bijzonderheden kunnende treden, uit hoofde der ons vergunde ruimte, verklaren wij alleen, deze Leerredenen, over het geheel, met genoegen doorlezen te hebben, en niet te twijfelen, of ze zullen hun tot een nuttig huisboek verstrekken kunnen, die in het lijden van Jezus eene verzoening onzer zonden zoo wel, als het verhevenste voorbeeld der godsvrucht en deugd eerbiedigen, en zich hier in hun geloof sterken, en in hunnen ijver tot de deugd aanmoedigen kunnen. Wij zouden ons echter anders hierover meenen te moeten uitdrukken, dan b.v. geschiedt, I. 57. De Regter der geheele aarde zoude hem onmogelijk hebben kunnen straffen - indien hij niet vrijwillig het

{==139==} {>>pagina-aanduiding<<}
lijden op zich genomen had. En, nu dit het geval is, heeft dan die Regter Hem gestraft? De Bijbel, in welken wij ook niet van de voldoening voor onze zonden lezen, zoo als hier II. 409, geeft waarlijk geene vrijheid tot zoodanige regtzinnigheid. Dat Psalm LXIX zoo, zonder eenige bedenking, Messiaansch gemaakt wordt, (ald. 408) zal ook wel geene goedkeuring vinden bij hen, die op uitlegging der H. Schrift zich toeleggen. Ook zouden wij analogisch anders meenen te moeten voorstellen, dan (I. 66) geschiedt: In Christus naam wordt eerst de boete, en dan de vergeving der zonde gepredikt. Doch, het is hier de plaats niet voor uitweidingen. - Hoezeer de leerredenen, over het geheel, in een' gepasten stijl zijn voorgedragen, hadden wij hier meer en daar minder verheffing van denzelven gewenscht; en van langdradigheid is althans dit werk niet wel vrij te pleiten, die, immers ons, de lezing wel eens deed vervelen. - Van onderscheiden aard zijn de aanmerkingen aan den voet der bladzijden. Aan sommige opheldering bestaat nog behoefte. Sommige aanmoerkingen zijn of geheel onnoodig, of tamelijk onbewezen. Niet weinige zijn der behartiginge hoogstwaardig en zeer lichtgevend; enkele zijn verrassend. Ziehier eene, waar ons het boek openvalt, (II. 360) niet omdat dezelve nieuw is, of omdat zij onze gave toestemming heeft, maar tot een proefje: Men verstaat (Luk. XXIII:31) door het groene hout ja wel doorgaans den Heiland en zijne ware belijders, en door het dorre, de ongeloovige en hardnekkige Joden; maar de geheele zamenhang bewijst, dat deze woorden, (vs. 31) als door de ongelukkige Joden uitgesproken wordende, moeten beschouwd worden. En deze erkenden toch Jezus niet voor een' groenen, en zich voor dorre boomen. Werden ook bovendien bij het onheil,
dat Jezus voorspelde, zijne aanhangers niet uit het gevaar gered? Elk gevoelt echter, dat dit laatste alleen bewijst, zoo het eerste mag gelden, en - ieder zoekt niet op dezelfde wijze den zamenhang.
De vertaling van dit werk is in goede handen gevallen. Op geene feilen van aanbelang stieten wij, behalve op

{==140==} {>>pagina-aanduiding<<}
zich herinneren aan, voor iets aan zich, eene modefout, en laten wij, voor laat ons, in het gebruik waarvan de Vertaler zich niet gelijk is.
Dat dit werk voor onze natie behoefte was, gelooven wij volstrekt niet; maar even zoo gereed onderschrijven wij, voor het overige, het oordeel dier kundige mannen, die de Vertaler zegt omtrent de uitgave dezer Leerredenen geraadpleegd te hebben: dat, namelijk, dit werk een zeer nuttig huisboek zijn kan voor godsdienstminnende huisgezinnen, en jonge Christenleeraars hier nog wel iets zullen vinden, waarvan zij met vrucht gebruik kunnen maken. Maar, maar - het kost alweêr zoo veel geld!




Leerredenen ter Christelijke viering van den Kinderdoop, plegtige toediening van den Doop aan Bejaarden, en openbare bevestiging en inzegening van nieuwe Leden der Kerk, door F. van Teutem, Christenleeraar te Utrecht. Aldaar, bij O.J. van Paddenburg en O.J. van Dijk. 1821. In gr. 8vo. XII, 226 Bl. f 1-16-:

Gelijk de heer van teutem een der genen was, welke zich, naar aanleiding van zekere prijsvraag, als verstandige ijveraars voor eene verbeterde, meer treffende en hartroerende inrigting der openbare godsdienstoefening bij de Protestanten, al vroeg deden kennen, en hij, hetgeen hij te dezen opzigte had geleer, ook zocht in praktijk te brengen, den kinderdoop aan zijn eigen kroost in het bijzonder op eene geheel opzettelijke en plegtstatige wijze met leerrede en aanspraken vierende, welke hij daarna ook soms in het licht gaf; gelijk hij, bovendien, door zijne bijbelsche tafereelen, in twee bundels uitgekomen, toen reeds krachtig medewerkte tot eene losser en smakelijker behandeling van vele bijbelteksten, en alzoo tot verbetering van den kanselstijl niet alleen, maar ook tot opwekking van de zucht voor het genoemde heilige boek; zoo is hij, bij de latere groote vorde-
{==141==} {>>pagina-aanduiding<<}
ringen in de geestelijke welsprekendheid, en den overvloed van schoone voorbeelden, in openbaren druk uitgekomen, voortgegaan, van tijd tot tijd leerredenen en andere Godverheerlijkende stukken, bij onderscheidene gelegenheden gebezigd, aan het godsdienstig publiek te schenken, en ontvangen wij ook nu wederom een boekje uit zijne hand, dat ons 's mans behandeling van den doop, hetzij aan kinderen of bejaarden, als ook van de openbare bevestiging der aannemelingen, in vroegeren leeftijd reeds met het teeken des doops begunstigd, doet kennen. Hij maakt, trouwens, van de schikkingen, omtrent een en ander, door de hooge kerkvergadering der bijzonder zoo genoemde Hervormden, een dankbaar en roemrijk gewag in zijne voorrede, die ons tevens leert, welke bepaaldelijk de kinderen of jonge lieden waren, aan wier heiliging in het openbaar elk dezer slukken was toegewijd. En, gelijk dit over het geheel weinigen zijn, de gemeente te Utrecht, zoo als meest alle die van 's mans kerkgenootschap, slechts kleine uitgebreidheid bezittende, zoo vinden wij daaronder niet min dan vier eigene
kinderen van den prediker, allen, zoo het schijnt, naar ligchaam en geest zoo gelukkig opgegroeid, dat zij het ouderhart tot ware vreugde mogen verstrekken. Het behoeft naauwelijks aangemerkt te worden, dat dit een en ander een' verhoogden gloed, en teffens eene eigenaardige kleur, aan deze stukken geeft, die ze misschien wel niet geschikt maken om algemeen en zonder geest der onderscheiding te worden nagevolgd, maar die echter der lecture, voor velen, een nieuw belang en genot zullen bijzetten. De heer van teutem spreekt gewoonlijk als in een' vriendenkring, ja in zijne eigene familie; en somtijds dachten wij hierbij wezenlijk aan een' of anderen Aartsvader, die zijne kinderen zegent, vermaant en voorgaat, bij het offer of de plegtige gelofte aan Jehova. Men weet, dat de Remonstranten in het stuk van den doop (om die, namelijk, reeds in de kindschheid of eerst in volwassen' ouderdom toe te dienen) geene partij gekozen, maar, naar hunne algemeene beginselen, aan ieder vrijheid ge-
{==142==} {>>pagina-aanduiding<<}
laten hebben, om hierin te handelen naar overtuiging. Geheel in dezen geest, verbindt van teutem dan ook menigmaal de openbare bevestiging zonder doop met den doop der bejaarden zelven, jonge lieden van beide soort teffens aannemende, en, onder eene kleine wijziging, met dezelfde aanspraken en gebeden der gemeente als binnenleidende.
Ziehier den inhoud, zoo veel mogelijk bekort. I. Algemeen overzigt der reine vreugde, welke wij aan en in onze kinderen kunnen hebben. Luk. I:57, 58. II. De godsdienstige verpligting der ouderen, in verband met de waarde en bestemming van hun kind, enz. Luk. I:66. Beide bij gelegenheid van kinderdoop. III. De Christelijke doop aan onze opregte hartsverbetering en onzen zedelijken wasdom geheiligd. Hand. XXII:16. Voor den doop der bejaarden. IV. Aanneming en belijdenis van het Christendom, als een beslissend scheidpunt voor ons volgend leven. Joan. VI:67-69. Doop en bevestiging. V. De heilzame invloed der godsdienstige waarheden, enz. Joan. IV:13, 14. Bevestiging. VI. Jezus, Leeraar, Voorbeeld, en Behouder. Joan. I:46. Doop en bevestiging. VII. Belang der vroege godsvrucht, enz. Pred. XII:1. Bevestiging.
Elk zal de gepastheid dezer onderwerpen en, althans doorgaans, ook der teksten erkennen. De behandeling van dezelve in het algemeen behoeft hier niet beoordeeld te worden, omdat de prediker als zoodanig bekend genoeg is, en stukken als deze ook geenen maatstaf voor iemands gewone predikwijze kunnen opleveren. Trouwens, elk heeft gemeenlijk al iets, dat hem onderscheidt, en bij dezen bijzonder geliefd, bij dien min gezocht maakt, vooral in een kerkgenootschap, waar niet slechts de denkwijze allerlei vrijheid geniet, maar ook de leeraars meer op zichzelve staan, hier en daar verstrooid zijnde, en maar zelden in de gelegenheid, anderen te hooren, met hen om te gaan, of zelfs uit aanhoudend verschijnende geschriften te leeren, welke thans de meer bijzondere denk- en zeggingstrant hunner naaste broederen is. Zoo wij te dezen aanzien eene aanmerking moes-
{==143==} {>>pagina-aanduiding<<}
ten maken, het zou zijn, dat die stukken in dezen bundel ons wel het meest behaagden, die de afdeeling van het behandelde onderwerp het meest naauwkeurig opgeven. Zonder dat vloeijen de deelen misschien wel een weinig te zeer in elkander, en de toehoorder weet niet zoo bepaald, waarop de spreker nu juist doelt.
Nergens hapert het aan schoone gedachten, in eenen vloeijenden stijl gekleed. Veel mensch- en wereldkunde, maar inzonderheid vele warmte, stralen in leerredenen en aanspraken door. Veel beleid en smaak heerschen in de gansche behandeling der plegtigheid. Veel blijk van hartelijke en opregte verkleefdheid aan den geopenbaarden godsdienst van Jezus is overal zigtbaar. Met de belijdenis, die hij in het openbaar van zijne aannemelingen vordert, zal ook wel niemand ontevreden zijn; inzonderheid wanneer hij in aanmerking neemt, dat het den Remonstrantschen leeraar, natuurlijk, zelfs niet vrijstaat, eenige bijzondere bepaling van betwiste leerstukken als geloofsbelijdenis te vorderen. Er is, in het bijzonder, een ruim en gepast gebruik van de taal der H. schrift in dit kanselwerk gemaakt. En de voorstelling van Jezus, als Gods beeld op aarde, heeft ons, op meer dan ééne plaats, regt getroffen.
Ten slotte blijft ons niets over, dan eene kleine aanhaling, waartoe wij, zonder veel zoekens, het volgende, uit het midden der laatste leerrede, bestemmen: ‘Wanneer wij, gelijk ons dit het naaste dient en betaamt, ons onderzoek met de kennis van onszelven aanvangen, dan vinden wij, als ware het, twee naturen in ons, met elkander in gedurigen strijd. Immers, zijn wij, naar onzen aanleg en onze bestemming, zedelijke - wij zijn niet minder, naar onze behoefte en ons belang, zinnelijke wezens. Het evenwigt in ons bestaan wordt daarbij ligt verbroken, en wat wij dan aan ons hooger deel gemakkelijk missen, wordt ook niet zelden nimmer weer geheel hersteld of vergoed. Daarom ontvangt het menschelijke verstand zoo gereedelijk het begrip van eenen Hoogeren, en heeft de Eeuwige zelf zijne wet, die ons eenvoudig

{==144==} {>>pagina-aanduiding<<}
gebiedt het goede te doen en het kwade na te laten, met zoo onuitwischbare letteren in ons hart geschreven. Naarmate dit begrip van eenen Hoogeren meer regtstreeks ontwikkeld en ons gevoel van verpligting aan de zedelijke wet levendiger wordt opgewekt, loopen onze voeten minder gevaar van uit te wijken, en ontvangt de inwendige mensch meer kracht en leven tot eigen beheer, vrije wilsbepaling, zedelijke verheffing en ware volkomenheid. Maar zietdaar dan ook aanstonds het wezenlijke belang der tijdig aangebragte en vroeg gevatte begrippen en beseffen van god en Godsdienst in het gemeen! De ontwaakte lust wordt daarbij aan erkend gezag geboeid, en ook de neiging voor het Heiligst Voorwerp is weldra te zeer ontgloeid, om geheel en alleen, zonder wederhouding, gevangen en verward te kunnen raken in den strik der lagere begeerlijkheid. Hoe verrassend en bedwelmend is ook anders de op eens ontlokene bloei der jeugdige zinnen! Alles ademt genot, en de bevallige levensroos, die het meest schittert en bekoort, verbergt welligt onder hare gevaarlijke struiken de kwaadaardige adder, die onvoorzien het hart doorboort. Maar gij wandelt, vurige jongeling en teedere maagd, niet slechts in het licht van den god der Natuur, die, daar Hij u overal zegenend ontmoet, uwe dankbaarheid bezielt tot het zoeken van zijn welbehagen. Gij ook wandelt aan de hand van den god van uw hart, die, terwijl Hij te gelijk waarschuwt en vermaant, beveelt en bestuurt, zijne gebiedende en rigtende stem in uw binnenste uitbreidt en verheft. Wat gij in het duistere bezint of poogt, gij verbergt voor zijn heilig aanschijn uwe geheimste gedachte niet, en met bezoedelde handen kunt gij in zijn rijk niet komen. Door zintuigelijk gevoel en genot wil Hij ook wel uw tegenwoordig bestaan verzadigen en verkwikken; maar toch het ligchaam, waarin hier de onsterfelijke ziel voor eenen tijd mag wonen, heeft Hij zich
tot eenen Tempel van matigheid, kuischheid, zedigheid, ingetogenheid, ootmoed en zelfbeheer verkoren. “Het stof keert ook eerlang weder tot de aarde, waaruit het genomen is;

{==145==} {>>pagina-aanduiding<<}
maar de geest gaat tot god, zijnen maker. - Wat baat het u dan, o mensch! de geheele wereld te gewinnen, en gij lijdt schade aan uweziele? - Zoek eerst het koningrijk gods en zijne geregtigheid - geenen schat, dien de mot verderft en de roest verteert. Uw schat is in den Hemel. Waar uw schat is, daar moet ook uw hart zijn.” Wie is in staat, met deze begrippen en beseffen, levendig in den geest en in het hart geprent, roekeloos te zondigen, en tegen god en zijn geweten vermetel op te staan? Wie zou daarbij ook geene ligtzinnige dwaasheid en jeugdige afdwaling met ware schaamte en hartgrondig berouw gaarne boeten en vergoeden? Maar werkt dan ook de vroege godsvrucht, uit den grond van haar bestaan, niet als een wezenlijk tegengif tegen de driften van het hart en de uitspattingen der zinnelijkheid, en is zij niet tevens in die gemeene en bepaalde strekking het krachtigste behoedmiddel tegen de gewone verleidingen der jeugd?’

Vijf Leerredenen, over Romeinen IX, door P.J. van der Woude, Leeraar bij de Doopsgezinden te Oldeboorn in het Oude Huis. Te Heerenveen, bij F. Hessel. 1821. In gr. 8vo. VI en 98 Bl. f :-18-:

Men zal wel op nog niet honderd bladzijden, en die niet eens zeer bezet zijn, van een zoo gewigtig gedeelte van den Brief aan de Romeinen, waarbij twee volgende Hoofdstukken behoorden gevoegd te zijn, geene volledige behandeling verwachten. Nu, men bedriegt zich niet. Schoon van der woude vertrouwde, dat hij de rede van Paulus in een klaar en duidelijk licht had voorgesteld, (bl. 49 en elders) begrijpen wij zeer wel, dat zijne hoorders meerder licht en klaarheid van het lezen zijner Leerredenen hoopten. (Voorb. bl. IV.) Wij twijfelen echter, of derzulker verwachting zich hierbij zal voldaan vinden. Aan bosveld's verklaring zullen ze meer, en genoeg hebben. Hier wordt over niet weinig,

{==146==} {>>pagina-aanduiding<<}
dat toch wel een ophelderend woord behoefde, of geheel gezwegen, b.v. over de woorden, ‘Jakob heb ik lief gehad’ ezv., of moeijelijke en gewigtige plaatsen zoo levi manu behandeld, alsof ze niets te beduiden hadden, b.v. Paulus betuiging, ‘ik wenschte wel verbannen te zijn van Christus,’ en, ‘dewelke is God, boven allen te prijzen,’ ezv. Tot opheldering van deze en soortgelijke plaatsen is, bij den kortheidlievenden Prediker, geene meerdere ruimte noodig, dan b.v. in deze aanhaling, bl. 69. ‘In het zevenentwintigste, achtentwintigste, en negenentwintigste vers.’ Blijkbaar verkeerd is niet zelden de gegevene verklaring; en dat vander woude althans de man niet is, om hen, die dit behoeven, duidelijk, grondig en consequent over des Apostels vertoog te leeren denken, ziet elk, die wat zien kan, terstond, als hij, om maar iets te noemen, leest, dat de woorden, ‘in Isaak zal u het zaad genaamd worden,’ dus zijn te verstaan: ‘daardoor (waardoor?) zult gij (NB.) naar den geest, ware nakomelingen hebben, die aan u in Godsvrucht gelijkvormig zullen zijn, en tot wien mijne beloften behooren.’ Zou den man bosveld's arbeid onbekend zijn? en hoe is het anders mogelijk, niet te gevoelen, dat men zoo niet opheldert, maar verbijstert! ‘Het is niet des genen, die wil, noch des genen, die loopt, maar des ontfermenden Gods;’ dit moet beduiden: ‘Het baat niemand, die naar zijn eigen wil, en naar zijn eigen
welgevallen (hoe juiste onderscheiding!) de middels (middelen) en de wijze zijner behoudenis verkiest, en daardoor ijvert om zich bij God aangenaam te maken; maar die eerbiedig met een Godvruchtig oogmerk zich tot God bekeert en toevlugt neemt tot zijne ontferming, welke hij door zijne barmhartigheid heeft bekend gemaakt. Dit wilde Paulus zeggen,’ zegt Do. van der woude. Non credo, bone! Van der kemp heeft het in zijne Theodicee beter geraden, verklarende vs. 16: ‘'t Was niet het werk van een' willekeurigen, of zich overijlenden, maar van een' genadigen God.’
Als Leerredenen lust het Recensent niet, deze opstel-
{==147==} {>>pagina-aanduiding<<}
len te beoordeelen. Men zoeke ten minste geene eenheid in dezelve, en de stijl is althans niet onderhoudend, veel minder verheft dezelve de aandacht, noch beweegt hij het harte. Licht en warmte ontbreekt; en Recensent verlangt niet, dat meer Leerredenen van deze soort, door van der woude gehouden, buiten het Oude Huis mogen komen: want - wat heeft men er aan?






Gedenkstuk voor de Christelijke Protestantsche Gemeente te Antwerpen; opgerigt in eene Leerrede over Psalm LXXXIV:1-5, uitgesproken den 1 Julij 1821, bij de eerste en plegtige opening der nieuwe, voor haren Eerdienst bestemde, Kerk, door C.P. Winckel, Predikant bij genoemde Gemeente. Te Rotterdam, bij J. van Baalen. 1821. In gr. 8vo. 40 Bl. f :-8-:

‘Kunstregters,’ zoo schrijft Do. winckel, in zijn voorberigt, ‘zullen in mijne redevoering veel gebrekkigs in vorm, ontwikkeling, en stijl ontwaren; maar ik houde mij overtuigd, dat zij mijn doel liefderijk zullen beoordeelen, en in aanmerking nemen, dat ik een grijsaard ben, en van geboorte een Hoogduitscher, die in die betrekking nog gedurig prediken moet.’ Wie zoude hier nog op kleinigheden, met name op een geijkt woord, dat in deze preek niet wèl staat (bl. 39), vitten durven, of liever willen? Maar, geenerlei soort van medelijden behoeft de pen der kritiek hier te besturen. Winckel heeft, onzes oordeels, gesproken, zoo als het hem, zoo als het hem toen paste, en geleidelijk en con amore heeft hij woorden van waarheid en gezond verstand, die den steller dezes verslags meer dan eens bewogen, voorgedragen. Vreemd is het verschijnsel, bl. 35-37: eene Hoogduitsche aanspraak aan de leden zijner gemeente staat tusschen de zoogenoemde pligtplegingen, in de Nederlandsche spraak gedaan; maar dit verwekt, in plaats van hinder, naar des Recensents gevoel, geene

{==148==} {>>pagina-aanduiding<<}
geringe aandoening van deelneming in de taal des hartelijken sprekers. Die taal is voorts zoo min als de stijl gebrekkig, en beider zuiverheid strekt den grijsaard, en die in die taal niet gewoon is te prediken, tot geene geringe eer. Het voorberigt is lezenswaardig, en om hetgene men er historisch vindt aangaande het kerkgebouw der Protestanten te Antwerpen, en om de betuigingen van winckel's verdraagzame denkwijze, en van zijne vijfjarige ondervinding van de verdraagzaamheid van andersdenkenden. Wie leest dit zonder genoegen? Het worde hier niet nedergeschreven, opdat men deze leerrede zelve moge lezen. Aangenaam is, na dit voorberigt, de naamlijst van inteekenaren binnen Antwerpen, op welke men niet weinige krijgslieden genoemd vindt.
Een en andermaal leest men hier van Katholieke Medechristenen; dit zij toch voortaan, als ze in zulke onderscheiding voorkomen, Roomsch-Katholieken, voor welken de dienst der echt-Evangelische Christenleeraars tot veel zegen verstrekken moge, en wel verstrekken zal, wanneer men slechts de verlichting des verstands haren gang laat gaan; en, wie zal haren voortgang stuiten?




De Venerische Ziekte, in al hare wijzigingen en gedaanten, door Johann Wendt, praktiserend Geneesheer, gewoon Hoogleeraar te Breslau, enz. Naar het Hoogduitsch, door G.J. Pool, Doctor en praktiserend Chirurgijn te Moordrecht. Te Rotterdam, bij J. Hendriksen. 1821. In gr. 8vo. XVI en 332 Bl. f 3-6-:

Dit werk verdient, naast dat van swediaur, eene gunstige onderscheiding onder die geschriften, welke er over de Venusziekte in onze taal bekend zijn. In den grond is er tusschen beide werken weinig verschil, dan dat swediaur zijn onderwerp met meer uitvoerigheid en oorspronkelijkheid behandelt. Hij heeft, zoo wel in

{==149==} {>>pagina-aanduiding<<}
de beschouwing als in de behandeling der kwaal, zijne hem eigene manier; wendt volgt meer de algemeene grondregelen der kunst, en ontleent voor de bijzondere gevallen van dezen dit, van genen dat. Uit een wetenschappelijk oogpunt geven wij daarom den eersten verre de voorkeur; terwijl wij den laatsten, daarentegen, beter keuren tot een handboek voor den Genees- en Heelmeester ten platten lande, voornamelijk zoo als het nu vermeerderd is met aanmerkingen van den ervaren' Goudaschen Geneesheer buchner, welke inderdaad de waarde van dit werk zeer vermeerderen.
Wat de orde der behandeling aangaat, na eenige voorafgaande aanmerkingen over den naam, den oorsprong en de geschiedenis der kwaal, treedt de Schrijver eerst in eene nadere beschouwing der primitive Venusziekte, waarvan hij de voornaamste wijzigingen, naar gelange van de verschillende plaats des gebreks, in derzelver loop en gevolgen naspoort, en de onderscheidene geneeswijzen opgeeft en overweegt; hierbij, althans bij de meest gewone vormen, b.v. den druiper, in vele bijzonderheden, vooral wat de manier van behandeling aangaat, tredende. Vervolgens tot de secundaire of algemeene Venusziekte overgaande, spreekt hij eerst over dezelve in 't algemeen, daarna over derzelver behandeling met het kwik, waarbij hij dan de voornaamste bereidingen van dat metaal doorloopt; hierop volgt eene meer afzonderlijke beschouwing der voornaamste wijzigingen of gedaanten der algemeene Venusziekte; waarna hij wederom tot het kwik terugkomt, en de voorzorgen leert kennen, bij deszelfs gebruik in acht te nemen; eindelijk besluitende met een enkel woord over de Venerische ziekte bij jonggeborenen, en over de genezing dier ziekte zonder kwik. Men ziet uit deze opgave, dat de orde der behandeling in het laatste gedeelte niet geheel is goed te keuren.
Om nu ook in eene enkele bijzonderheid te treden, en den geest van het werk daardoor wat nader te leeren kennen: ten aanzien van den oorsprong der ziekte schijnt

{==150==} {>>pagina-aanduiding<<}
de Schrijver het meest met hen te houden, die haar met de ontdekking van Amerika in verband beschouwen. Zoo ons voorkomt zeer ten onregte; en wie van het tegendeel overtuigd wil zijn, behoeft swediaur op dit stuk slechts na te lezen. Ook is het wat erg, te zeggen, dat hensler en gruner het gevoelen, omtrent de verspreiding der Venusziekte door de Maranen, inzonderheid door hun gezag hebben getracht te bewijzen. De zaak zelve daargelaten, hebben die verdienstelijke Geleerden voor hun gevoelen goede gronden aangevoerd, en niet als ex tripode gesproken. - Wat den aard en de ontwikkeling der kwaal betreft, wendt beschouwt, te regt, de eigenlijke Venusziekte als een gevolg der plaatselijke, en den druiper als van dien laatsten aard zijnde. Hierin schijnt de Vertaler, en ook Dr. buchner, van hem te verschillen, en druiper- en chankergift als van onderscheiden aard aan te merken. Wat zij bijbrengen, heeft Recensent echter niet overtuigd. Dat chankers het halve roedehoofd kunnen wegvreten, zonder dat daaruit een druiper ontsta, bewijst niets. Allerlei prikkels kunnen druipers verwekken, dus ook het chankergift, hetzij het dan van denzelfden of van een' anderen aard zij als het druipergift. Geschiedt het dus niet, zoo moet dit van de gesteldheid der pisbuis afhangen. Even zwak is het bewijs, ontleend uit het niet krijgen van Venusziekte, na eenen herhaalden, door gewone middelen, zonder kwik, behandelden druiper. Hoe zeldzaam is de druiper venerisch! en, zulks zijnde, hoe dikwijls wordt dan het gift nog vernietigd en ontlast door den loop dier ziekte zelve! - Bij de behandeling van den druiper vindt wendt slechts zelden plaats voor de inspuitingen. Hierin zijn wij volkomen met hem van eenerlei gevoelen. Zij zullen dikwijls de prikkeling en ontsteking eer vermeerderen dan
verminderen, en kunnen, zoo 't ons voorkomt, naauwelijks zijn aangewezen, dan, ter verzachting, van olie en slijmachtige middelen, of ter bestrijding van het gift.
Bij de geneeswijze van de bindvlies-ontsteking uit opgestopten druiper wordt aan de manier van spangen-
{==151==} {>>pagina-aanduiding<<}
berg, met regt, de voorkeur gegeven; hierbij moet men echter aanmerken, dat swediaur omtrent dezelfde behandeling voorslaat.
Bij de beschouwing van de gene wijze der algemeene Syphilis worden de bijzondere aanwijzingen tot de verschillende behandelingen met het kwik zeer naauwkeurig en oordeelkundig uiteengezet, en inzonderheid aangetoond, dat geene in alle gevallen de voorkeur verdient; hetwelk ten aanzien van de nu, door verscheidene Fransche en Duitsche Artsen, zoo verhevene kwijl- en hongercuur een woordje op zijn pas is. Drie waarnemingen van Dr. buchner toonen intusschen het nut dier geneeswijze in verouderde gevallen.
Over het geheel is de vertaling wèl, schoon niet vrij van taalgebreken.




Algemeene Geschiedenis, in vier-en-twintig Boeken, ontworpen door J. von Müller, na deszelfs dood uitgegeven door deszelfs Broeder J.G. Müller. Naar den derden Druk uit het Hoogduitsch vertaald, met Bijvoegselen en Aanteekeningen, door N.G. van Kampen. Iste Deel. Oude Geschiedenis. Te Haarlem, bij de Erven F. Bohn. 1820 In gr. 8vo. 598 Bl. f 4-18-:

Hoe zeer de werkzame van kampen zegt, dat zijne aan deze vertaling bestede moeite slechts door hen kan gewaardeerd worden, die het oorspronkelijke kennen, en wij niet in dat geval zijn, zoo meenen wij toch eenigermate althans te gevoelen, dat deze arbeid niet gering was, en met smaak en zaakkennis is uitgevoerd; wij zijn den bekwamen Vertaler dank schuldig, en twijfelen niet, of het genoegen van ons publiek en een ruime aftrek van dit werk zullen hem aanzetten, om de volgende deelen, (de geschiedenis der Middeleeuwen en de nieuwe geschiedenis behelzende) zoo spoedig doenlijk, en op dezelfde wijze bearbeid, te leveren.

{==152==} {>>pagina-aanduiding<<}

Het werk is beknopt; en dit reeds doet ons zien, dat het geenszins geschreven is voor een' in de geschiedenis geheel onkundigen lezer, ofschoon ook zoodanig een hetzelve met belangstelling lezen zal, en zich opgewekt gevoelen, om ook andere Geschiedschrijvers (die eigenaardig hier magazijnen van bouwstoffen genoemd worden, en als zoodanig waarde behouden) met gezette vlijt te lezen, waarbij dan de herinneringen en het inzigt, hem door müller aangebragt, voortreffelijke diensten zullen doen, en de beoefening der geschiedkunde tot eene even aangename als nuttige bezigheid zullen maken. De wereldgebeurtenissen, van den aanvang des menschdoms, tot op den te Parijs geslotenen Amerikaanschen Vrede, worden hier in 24 boeken verhandeld, waarvan het tiende met den ondergang van het Westersche Keizerrijk gesloten wordt. Tot zoo ver loopt dit eerste deel.
Men moet de geschiedenis niet kronijkswijze, maar wijsgeerig, als eene geschiedenis der menschheid, behandelen: hier is door hume en robertson het ijs gebroken. Eene algemeene geschiedenis in dezen geest - niet te uitgebreid, om ook den onderwijzer eenige ruimte te laten, en den kooper niet af te schrikken; maar ook niet te beknopt, om aan gewigtige gebeurtenissen de vereischte ruimte te kunnen geven, de zeden en letterkunde der Volken, in verband met hunne omwentelingen, te kunnen beschouwen, ook andere werelddeelen behoorlijk, in zoo verre zulks mogelijk is, met het geheel in zamenhang te brengen, en daarbij in eene voordragt gesteld, die aan het gewigt der zaken beantwoordt, - bezaten wij, zegt van kampen, nog niet. De zorg van den Heer dorn seiffen gaf ons wel het Handboek der oude Geschiedenis van heeren in onze taal; maar heeren behandelt alleen de oude geschiedenis. Hij had daarbij een verschillend doel. Uit een staatkundig oogpunt beschouwt hij de verschillende Volken: zeden, gewoonten, wetten, letterkunde, en derzelver invloed op de lotgevallen, vielen zoo zeer niet in zijn plan. Müller, daarentegen, had al dit genoem-
{==153==} {>>pagina-aanduiding<<}
de meer bijzonder ten doel: veel gaat hij daarom voorbij, maar is veelal zeer uitvoerig bij die instellingen, waardoor de Staten geworden zijn hetgeen zij waren; zeden, wetten, en krijgswezen vooral. Ten aanzien der Aardrijkskunde is hij mede breeder; ook laat hij hier en daar zijn gevoel zich ruimer lucht maken. Heeren sprak van den Godsdienst niet, dan met de Staatkunde ineengevlochten; müller, integendeel, wijdt daaraan een geheel afzonderlijk boek. Omtrent de Grieken is heeren uitvoeriger, omdat
dit met zijn plan overeenkwam. Beide die Geschiedschrijvers alzoo hebben hunne eigene, zeer groote verdiensten; en niemand zal zich beklagen, dat hij heeren bij müller, of müller bij heeren voege. De bijvoegsels en belangrijke uitbreidingen van onzen geleerden Vertaler zijn aan den voet der bladzijden geplaatst, of in den tekst met haken gekenmerkt. Bijzonder maakt hij er zijn werk van, om de te groote vooringenomenheid van den Schrijver met de oude Romeinen te doen opmerken en te temperen.
De geleerde müller, de groote Geschiedschrijver van Zwitserland, in Duitschland, wat kracht van stijl en gewigt van verhaalde zaken betreft, in de algemeene schatting aan thucydides en tacitus geplaatst in den naasten rang, en die zijn geheele leven aan de Geschiedenis wijdde, kon wel niet anders dan een zeer voortreffelijk werk leveren, hetwelk wij ons verheugen, dat bij ons eenen zoo waardigen Vertaler heeft gevonden. De grondslag van dit werk zijn uittreksels uit meer dan zeventienhonderd Schrijvers van ouden en nieuwen tijd, vooral die men eigenlijk bronnen kan noemen, in 1772 begonnen, en tot dertien dagen vóór zijnen dood, in 1809, voortgezet. Hieruit maakte hij eene Algemeene Geschiedenis op, na de eerste uitgave viermaal nog door hemzelven omgewerkt, tot voorlezingen, als Hoogleeraar in dit vak te Kassel en daarna te Bern. In 1796 en 1797 werkte hij zijn handschrift nogmaals om, en meende dit in 1802 nog al eens te doen, en het dan uit te geven. Hij werd inmiddels tot hooge posten geroepen, en alzoo

{==154==} {>>pagina-aanduiding<<}
dit werk, eerst na zijnen dood, door zijnen waardigen Broeder (den ook bij ons bekenden verdienstelijken Schrijver der Geschied undige Bijzonderheden der Hervorming) gedrukt. Het werk is alzoo uit talrijke en de beste bronnen, met onvermoeiden langdurigen arbeid, geput door eenen geleerden en waardigen man, wien in dit vak de pen, meer dan iemand anders, volkomen was toevertrouwd. Het IIIde en het Vde Boek zijn geheel aan de opgave en beschouwing der bronnen van de Grieksche en Romeinsche geschiedenis gewijd, hetwelk eene bijzondere waarde geeft aan dit werk, en het gemis van korte aanhalingen bij iedere bijzonderheid rijkelijk vergoedt. De Inleiding geeft een algemeen overzigt, zegt een woord over Europa, en beschouwt de Staatsregelingen. Daarop begint de eigenlijke Geschiedenis: I. Van den oorsprong der menschen tot den Trojaanschen oorlog. II. De oorsprong der vrije Staten tot op solon. IV. Omwentelingen in Griekenland, van solon's tijd tot op de veroveringen der Romeinen in Azië. VI. De Romeinsche Republiek. VII. Het Romeinsche Rijk onder Keizers, zoo lang de vormen der Republiek in stand bleven. VIII. Schildering van het oude Romeinsche Rijk, van het begin der volksverhuizing, en verscheidene inwendige veranderingen. IX. Geschiedenis van den Godsdienst. X. De laatste tijden van het Romeinsche Rijk, tot deszelfs ondergang te Rome.
Uit deze opgave zal, vertrouwen wij, de lezer genoegzaam zijn ingelicht nopens den gang des werks, en uit het vroeger gezegde nopens deszelfs uitnemende waarde. Tot eene proeve van den stijl kiezen wij het volgende uit de Inleiding, waarbij men onder 't oog houde, dat müller schreef, eer nog Europa van den Napoleontischen geesel verlost was: ‘De voorstelling van eenige oorzaken der tegenwoordige algemeene verwarring hebben wij ondernomen: vooreerst, om de menschen van bijgeloovige vrees voor een blind noodlot tot heilzame beschouwing op te leiden van hetgeen van hun voortkomt, en 't geen zij veranderen kunnen; ten andere,

{==155==} {>>pagina-aanduiding<<}
om van eene ijdele hoop op gebeurtenissen, die of nooit zullen komen, of toch de verwachte werking niet doen, tot het gevoel der noodzakelijl neid eener andere grondige herstelling te geleiden; ten derde, om, wanneer aan grootere Maatschappijen hiertoe het vermogen ontbreken mogt, aan kleinere gemeenten of enkele huisgezinnen, van welke alles toch uitgaat, en waartoe alles terugkeert, in den duisteren storm eenige weldadige denkbeelden ter afbakening van hunnen weg op te geven; ten vierde, om de jeugd van het denkbeeld af te brengen, waartoe het gewoel der gebeurtenissen, die elkander verdringen, haar zoo ligt kon doen vervallen, dat stoutheid en ligchaamskracht alles vermogen, terwijl veeleer dwaasheid en zwakheid zoo veel te weeg gebragt hebben. Eindelijk, (wanneer de Schrijver van zichzelven mag spreken) daar het aandoenlijke gezigt van het instortend Europa hem het stilzwijgen onmogelijk, doch zijne betrekkingen hem het spreken, zoo al niet gevaarlijk, toch nutteloos maakten, zoo besloot hij zijnen kommer in den boezem van vertrouwde vrienden te ontlasten, door met de braven en edelen van zijnen en toekomstige tijden over onderwerpen te spreken, die hunne deelneming, gelijk de zijne, zoolang er menschen zijn, zullen opwekken. - Het vuur, dat de Staten verteert, is in het verwaarloosde binnenste van hun staatsgebouw ontstaan: niet slechts zijn de zigtbare pilaren (de staande legers en de ingewikkelde geldmiddelen) door de magt der vlammen gesprongen: tot in de diepste grondvesten, Godsdienst en zedelijke gewoonten, is alles verbrijzeld en afgebrand; iets, waartegen alle hulpmiddelen zoo weinig vermogten als water tegen het Grieksche vuur: veel meer is door de ondoelmatigheid zelve, of de verkeerde toepassing dier middelen, aan de vlam nog meer voedsel en ruimere werking gegeven; zoodat de heerlijkste, verbazendste gestichten, die vijf, ja tien Eeuwen en langer
alle stormen en schokken, ja den tand des tijds trotseerden, die eerbied wekten en onvernielbaar schenen, als broze baksteen plotselijk tot puin ter neder vielen, en dat alle nog staande gebouwen, reeds

{==156==} {>>pagina-aanduiding<<}
vreesselijk verhit, bij de eerste draaijing van den wind in eenen algemeenen gloed dreigen te vergaan.’
Wij schreven dit weinige af, niet alleen ter proeve, maar bijzonder ook om van den geest dezes werks een juister inzigt te geven. Laten wij er de aanteekening van den Vertaler te dezer plaatse nog bijvoegen; dezelve bewijze, dat de gelukkige verandering in Europa, na den leeftijd des Schrijvers, het doel dezes werks ook ten dezen niet nutteloos maakt: ‘Gelukkig is de wind anders gedraaid, en er is nog iets van het oude staande gebleven; dan, de grondvesten zijn eenmaal geschokt; het onderling vertrouwen tusschen Regenten en Burgers is hier en daar weg; en de heillooze scheidsmuren tusschen Staten en Staten - de tolliniën en verbodswetten - zijn ongeschonden gebleven.’





Mnemosyne. Mengelingen voor Wetenschappen en Fraaije Letteren: verzameld door Mr. H.W. Tydeman en N.G. van Kampen. VIIde, VIIIste, IXde en Xde Stuk. Te Dordrecht, bij Blussé en van Braam. 1819-21. In gr. 8vo. Te zamen 1515 Bl. f 14-10-:

Vier boekdeelen in ééns van een zoo voortreffelijk werk, van hetwelk nagenoeg iedere verhandeling eene niet slechts afzonderlijke, maar ook uitvoerige aanmelding met regt verlangen kon? - Het is zoo, Lezer! maar menschlievendheid geeft ons nu de pen in de hand. Deden wij, wat wij anders gaarne zouden doen, dan moest het laatst genoemde boekdeel nog eenen geruimen tijd zijne beurt wachten; en in dat laatste deel juist vonden wij een treurig bewijs, zoo wij ons niet bedriegen, van de beginselen eener droevige kwaal bij den Hooggeleerden, op den titel het eerst genoemden Verzamelaar, die der Leidsche Akademie, welke reeds zoo veel verloren heeft, eenen nieuwen slag schijnt te dreigen; en daar wij meenen een heilzaam geneesmiddel te kunnen aan de

{==157==} {>>pagina-aanduiding<<}
hand geven, zoo mogen wij hetzelve geen oogenblik verzwijgen. De ongesteldheid van den geleerden man (onze gansche rede berust op de onderstelling, dat de letters h.w.t. zijnen naam aanduiden; en niets zou ons, en gewis ook onzen Lezeren, aangenamer zijn, dan de verzekering te mogen openbaar maken, dat wij ons hierin hadden bedrogen.) De ongesteldheid, dan, van den geleerden man komt ons kennelijk voor, haren zetel te hebben in de hersenen, en nog maar te zijn in de beginselen; en, zoolang dezelve slechts het hoofd aandoet, en het hart nog niet aantast, houden wij haar niet voor ongeneeslijk. Zij ontdekt zich duidelijk in het gezegde deel van deze Mnemosyne, bl. 71 en eenige volgende, waar de Hoogleeraar zijnen medeverzamelaar en vriend van kampen te regt wil wijzen, omdat deze, in zeker voorafgaand stukje, den wensch had geuit, dat het oldenbarneveld, de witt en van de spiegel geoorloofd mogt geweest zijn, om onder de beschouwing (bescherming?) der wetten hungedragin het openbaar te verdedigen. Reeds het nemen van ergernis aan dit onschuldig gezegde door eenen Professor Juris is bedenkelijk, en moet den onpartijdigen uitlokken, om hem eens quid juris te leeren. Maar als de Professor in de Regten goedvindt ter neder te schrijven, dat de eigenlijke veroordeeling (en tevens de executie) der de witten geschied is ‘door het vrije volk van 's Gravenhage, (als men in 1795 plagt te zeggen) de gewapende Burgermagt,’ dan ziet men duidelijk de aangewezene kwaal; en als hij zijnen vriend van kampen eenen veeg geeft, wegens verwarrende vermenging van oude en nieuwe namen,
omdat hij van de spiegel in éénen adem met de witt en oldenbarneveld noemt, en hij zelf dan kort daarop tevens met deze mannen van wibmer en wallez melding maakt, en den eerbiedwaardigen naam van den onsterfelijken huig de groot almede niet ongemoeid laat, (hoewel van kampen dezen volstrekt niet genoemd had) alleen omdat het hem onbegrijpelijk is, dat van kampen dezen kon vergeten, dan is er

{==158==} {>>pagina-aanduiding<<}
wel bij ons geen twijfel meer over, of het scheelt den Professor daar, waar men de osjes kolt. In waarheid, nu, nadat onze geliefde en geëerbiedigde willem in Nederland den troon beklom, nadat het geschil over een Stadhouderlijk of Stadhouderloos bestuur voor altijd onzin geworden is, - nu de treurige Godsdienstgeschillen, op welke de Staatkunde zoo veel invloeds had, en ook omgekeerd, niet slechts gestild zijn, maar volkomen opgelost door de wederzijdsche overtuiging van nietigheid, en het ‘Hiacos intra muros peccatur et extra,’ - nu, in eene Mnemosyne, die toch wel enkel door het meest verlichte en beschaafde gedeelte der natie gelezen wordt, te gaan spreken van eene Loevesteinsche factie, en, terwijl men wederzijds de vroegere partijschappen en dwalingen betreurt, en den Staatsdienaren (en deze buiten twijfel zich zelve) de altijd en bij allen geëer biedigde deugden der waardige mannen, door van kampen genoemd, toewenscht, te willen stuiten den edelen geest van bezadigdheid, verbroedering, wederzijdsche hoogachting en waardering, en edelmoedige erkentenis van wederzijdsche dwaling, - dit levert, onzes inziens, zoo iets, bewijs op van gevaarlijke verwarring in de gesteldheid der hersenen, die allezins de opmerkzaamheid tot zich trekken moet, spoedige hulp vereischt, en die wij niet hopen, dat den ernstigen Geneesheer te zeer aan het lagchen zal helpen, dan dat hij den patiënt de beste geneesmiddelen kan toedienen. Koddiger intusschen, dan in dit geval, hebben wij zoodanig eene ziekte in de hersenen zich maar zelden zien aanmelden. De Heer Professor is dan zonderling belust op ellendige twistschriftjes, en deelt den lezeren der Mnemosyne een Fragment mede van een stukje uit den treurigen tijd onzer burgertwisten van 1783 en 1784 en vervolgens, van 't welk hij slechts ettelijke bladzijden kon
magtig worden; en hij zou zich gelukkig achten, zoo hij ook het begin en het slot konde opsporen. De aanvang van het Fragment is: ‘en de gryze verraders lieten onthalzen?’ en het slot: ‘de geheime bestellers van Leyeester....’ Het is in klein

{==159==} {>>pagina-aanduiding<<}
folio gedrukt, en loopt van bladz. 9 tot .... ja, dat weten wij niet; want, hetgeen na de aanwijzing van bl. 11: ‘Weeran roepen de Matroosen,’ nog volgt, schijnt ons te veel voor ééne enkele bladzijde. Het heeft hier, gelijk men begrijpt, kop noch staart, zoodat men het stukje niet regt beoordeelen kan; waarbij het ons echter voorkomt, dat wij weinig verliezen, daar zoo veel althans schijnt te blijken, dat de vervaardiger in de opinie was, dat de toenmalige burgertwisten voornamelijk, zoo niet eeniglijk, ontstonden en gevoed werden uit wraakzucht en eenen gevloekten haat over gebeurtenissen van vroegeren tijd, waaraan het Edel onnozel (Oranje) Bloed geen deel had of hebben kon, en waaraan de wanden van eene kuische baarmoeder, en de rommelende ngewanden der Edele Prinsesse Moeder niet schuldig konden zijn; en dat het afkeuren van den moord van de de witten, en het leedwezen over de onthoofding van oldenbarneveld, niet kon zamengaan met opregte liefde voor willem den V en zijn Huis, en de dankbare waardering der dapperheid en groote verdiensten van maurits en frederik hendrik. Wij hopen echter, dat dit zonderling geschrift nog in deszelfs geheel zal worden opgespoord, en dat, die het vindt, hetzelve dadelijk den Heere Prosessor zal toezenden. Op dit ééne punt toch schijnt zijn Hooggel. vooralsnog maar te malen; en wij hebben meermalen gemerkt, dat zoo iets zich eindelijk nog wel herstelde, wanneer men, namelijk, vooral maar niet tegenspreekt, en zoodanig driftig verlangen, hetgeen de aanleiding tot de kwaal werd, bevredigd wordt; na welke bevrediging een verstandig Geneesheer dan gemakkelijk de aandacht van den lijder op andere voorwerpen kan asleiden; en wij vertrouwen, dat op deze wijze voor het minst zou worden voorgekomen, dat
de ongesteldheid niet in eene volslagene mania eindige, en alzoo van den Professor nog zou kunnen gered worden, wat te redden is. Het smart ons, dat wij, eenigen tijd geleden, de vlug- en prulschriften van den toenmaligen tijd, die zich in eene vervaarlijke me-
{==160==} {>>pagina-aanduiding<<}
nigte hadden opgehoopt, hebben opgeruimd en vernietigd; anders hadden wij gaarne den Hoogleeraar eenige baliemanden toegezonden, in welke hij dan welligt ook zijn kleinood gevonden had. Misschien, dit hopen wij, is iemand onzer lezeren in dezen niet zoo haastig te werk gegaan als wij, en zou dan, ook al vond hij juist het eigenlijk bedoelde niet, den lijder, meenen wij, geenen ondienst doen, zoo hij hem met soortgelijke schriftjes wilde gerijven, van welke, zoo wij meenen, de zoodanige, in welke niet alleen oldenbarneveld en de Gebroeders de witt, maar vooral ook grotius geveegd worden, den meesten dienst zouden doen.
Hetgeen ons de hoop op het herstel van den Heer t. nog niet doet opgeven, en hetzelve te meer nog verlangen doet, is, dat wij, voor het overige, bij alles, wat van zijne hand is in deze boekdeelen, voldoende bewijzen aantreffen van helder inzigt en gezond verstand. Eene bijzondere proeve hiervan levert eene soort van Voorberigt op (bij hetwelk immers de letters h.w.t. hem wederom als steller aanduiden?) voor den in dat zelfde deel geplaatsten Rederijkers-Redetwist over den afval der Nederlandsche Gewesten van Spanje; welke merkwaardige stukken van het einde der zestiende Eeuw hier nogmaals worden uitgegeven, ten einde men de Monarchale redekaveling der Spaanschgezinden beantwoord zie door zoodanige redeneringen van algemeen Staatsregt, als velen wel gaarne zouden willen beweren, dat eerst in lateren tijd uit het Contract Social van rousseau zouden geput zijn; en waarbij de Hoogleeraar, zoo omtrent de Sainte Ligue van den vroegeren, als omtrent het Heilig Verbond van den tegenwoordigen tijd, gezond en rondborstig zijn gevoelen zegt. En welke uitgave van oude Refereinen, met gezegd Voorberigt vooral, dienen moet, om des Heeren tydeman's afkeuring te bewijzen van de beginselen van algemeen Staatsregt, welke Mr. bilderdijk voordraagt, in zijne drie Verhandelingen over de Gronden van het Natuurregt, geplaatst in deze Mnemosyne, deel V en IX, en van welke het derde en, zoo

{==161==} {>>pagina-aanduiding<<}
wij vertrouwen, laatste Vertoog nu in dit Xde deel, onmiddellijk vóór gezegde oude stukjes van omtrent het jaar 1598, te lezen is. Beide Verhandelingen van bilderdijk (de eerste is reeds vroeger ook door ons beoordeeld) kenmerken - bilderdijk. Wij gelooven, dat niet alle lezers den man zullen vatten, en dat de meesten der genen, die hem vatten, meer, gelijk wij, met Professor tydeman dan met hem zullen instemmen. Bij hem is de Rede het vermogen van klare en geduurzaam erkenbare erkentenis der afspiegeling en invloeijing der Godheid, waardoor wij beheerscht moesten zijn, en dat alle onze vermogens moest regelen. En deze Rede is bij ons verduisterd. De eigenlijke leer des Natuurregts is, volgens hem, niet in tegenstelling met het Burgerlijk Regt te beschouwen, maar dit laatste integendeel als een voortdurend Natuurregt. Geheel de Burgerstaat is, volgens hem, niet anders dan eene voortduring bij uitbreiding, of wel een herstel van de zamenleving onder het vaderlijk gezag, dat óf door een' algemeenen Vader geoefend, óf, waar deze ontbreekt, ondersteld wordt, en dat niet anders bevatten kan dan dit gezag. In de Mona rchij stelt men dien Vader des huisgezins. In de Aristocratie (d.i., in haren eigenlijken aard, eene regering van beambten) onderstelt men hem, als waarde hij onzigtbaar om, en werkte door hen, wien hij de verschillende waarnemingen van het bestuur had toevertrouwd. Alleen de Volksregering is een misgeboorte van het menschelijk onverstand, eene brou van al wat ommenschelijk is, en heeft de Godslasterlijke en hersenschimmige afgod van Volksmajesteit voortgebragt. Er zijn wettige despotieke regeringen, alhoewel zeldzamer misschien dan de eindelooze onwettige, door Ministeriéle regeringen (als die der Maires du Palais onder de Rois fainéans)
ingedrongen. Het oorspronkelijk bestaan der menschen onafhankelijk van elkander, en hunne gelijkheid, zijn de allerverderfelijkste grondstellingen, uit welke, naar bilderdijk's bewering, voortvloeijen moet het uitroeijen van alle zedelijkheid in den mensch, het omkeeren van de Burgerstaten, en het invoeren van de volstrektste dwingelandij. - Wij wenschen regt hartelijk nogmaals onzen Professor een spoedig herstel, en vertrouwen, dat hij alsdan niet alleen nog nader zijne afkeuring betuigen zal van de gronden van algemeen Staatsregt, hier met eene zoo triomferende houding ter neder gelegd, maar ook minder op zal zien, om te redetwisten met den grooten bilder-
{==162==} {>>pagina-aanduiding<<}
dijk, of althans (want twisten behoeft juist niet) het oorbaar en pligtelijk zal houden, ons zoodanig vertoog te geven, door 't welk de mindoorzigtige lezer der Mnemosyne nog sterker, dan door de bloote afkeuring des Professors, tegen het napraten van bilderdijk gewaarschuwd en gewapend wordt. Bilderdijk moge groot zijn; (en wie zal hem zijnen roem als Dichter betwisten?) maar zijne geleerdheid en roem stellen hem daarom geenszins boven berisping wegens gebreken en dwalingen; en de man, wiens Ingetogenheid, in het eerste geschrift, dat ons van hem ter hand kwam, Mijne Verlustiging genoemd, zoo veel opspraaks gaf, behoort in het oog gehouden te worden, ook wanneer hem de knien knikken, en hij, als oude suffer en druiloor het leven moê, nog Bruiloftszangen zingt. (Vergel. onze Letteroeff. voor 1821. bl. 673.) Men kan dien zelfden Dichter in deze Ontwikkeling der Gronden van het Natuurregt bezwaarlijk herkennen, als hij hier (Xde deel, bl. 97) van de in de
allergodslasterlijkste ontheiliging overgegane vermenging der kunnen gewaagt. De Dichter d. françois (Xde deel, bl. 375) houde ons dit ééne woord ten goede; wij hadden zijn Loflied bijna over 't hoofd gezien. - Maar stappen wij van dezen bilderdijk af, van wien wij, (indien namelijk, waaraan wij niet twijfelen, Mr. w.b. zijnen naam aanduidt) in de boekdeelen, die thans voor ons liggen, eeniglijk nog eene fraaije vertaling ontvangen der Redevoering van joannes chrysostomus over eutropius, voor welke wij hem dank verschuldigd zijn. (VIIIste deel, bl. 229 en volgg.) Voorts kunnen wij hier niets meer in proza opsporen van zijne hand; over de poëzij zullen wij aan het slot met een enkel woord spreken. Ook van den Hooggeleerden Verzamelaar vinden wij in deze vier deelen nu niets meer, dan een paar bladzijden lezenswaardige aanteekeningen bij het Levensberigt van wijlen Mr. matthias temminck door den Hoogleeraar j.w. te water, hetwelk hulde doet aan de nagedachtenis van eenen achtingwaardigen Geleerde, die echter slechts weinig in het licht gaf, maar van wien een aantal ongedrukte Verhandelingen geroemd worden, van welke ons eene Lofrede op radboud herman scheele, in het jaar 1796 uitgesproken, wordt medegedeeld; welke proeve ons verlangen doet, dat onder 's mans nagelatene papieren nog meer door deze Mnemosyne voor de vergetelheid zal bewaard worden. Mr.

{==163==} {>>pagina-aanduiding<<}
w.b. zal, in hetgeen van dezen voortreffelijken en godvruchtigen Geleerde en Staatsman gezegd wordt, en de werken van dezen, waartoe wij hier worden verwezen, genoegzame gronden van overreding kunnen vinden, dat men den blijvenden roem van geleerdheid, staatkunde en godsvrucht verdienen kan bij geheel andere gevoelens dan de zijne; en, de Hoogleeraar tydeman moge al minder gunstig over eenen jan de witt b.v. denken, dan de waardige Lofredenaar, hij zal zich denkelijk (van zijne zielskrankheid hersteld, of ook wel reeds gedurende dezelve) hier minder opgewekt gevoelen tot tegenspraak, dan bij des Heeren bilderdijk's Korte Ontwikkeling der Gronden van het Natuurregt. - Van den Medeverzamelaar, den geleerden n.g. van kampen, hebben wij, behalve De mededinging der twee grootte Atheensche Redenaren, aeschines en demosthenes, aangetoond in eene schets van hunne twee uitmuntendste Redevoeringen, Xde deel, (in welke de boven aangewezene periode des Professors gevoeligheid opwekte, en die niet nalaten kan, den roem van beide genoemde Redenaren bij ons te bevestigen, en ons met den Schrijver te doen instemmen in de voorkeuze aan demosthenes, maar tevens ons steeds naar meer van den Heer van kampen verlangen doet) in deel IX, Het oud-Duitsch Heldendicht der Nibelungen. Eene, in ons oog, voortreffelijke Verhandeling, die den gang, den geest en de waarde van dit oorspronkelijk Heldendicht van den Teutonischen stam volkomen doe kennen, en welke, alhoewel reeds in 1818 in het Mengelwerk onzer Letteroefeningen geplaatst, waardig geooordeeld werd, ook in deze Mnemosyne opgenomen te worden, en zulks niettegenstaande dit werk mede verfierd wordt door twee
voortreffelijke Voorlezingen, over hetzelfde oude gedenkstuk door den Hoogleeraar siegenbeek, waarvan de eerste in het VIIde en de andere in het IXde deel gegeven wordt, en van welke de eene de ongelukkige liefde en de andere de bloedige wraak van chriemhilde behandelt. De Hoogleeraar siegenbeek heeft gewis iederen lezer hoogelijk verpligt; en de éénige smart, die wij bij deze zijne uitmuntende opstellen gevoelen, is, dat hij zich, alhoewel gelijk hij zegt, met moeite, bedwong, om deze en gene der schoonste en aandoenlijkste plaatsen van het diehtstuk uitvoetriger en in derzelver geheel ons mede te deelen. Dan, wij moeten van deze Voorlezingen afstappen, en de pen hier voor eene poos ne-
{==164==} {>>pagina-aanduiding<<}
derleggen, daar de overige gedeelten der voortreffelijke verzameling, hoezeer wij ons ook mogen bekorten, meerdere ruimte eischen, dan wij aan dezelve in dit stukje van ons Maandwerk kunen verleenen; weshalve wij de voortzetting van ons verslage nu tot ons volgend No. moeten uitstellen.

Beschrijving van de geaardheid, de zeden en de gewoonten van het Indische Volk, en van deszelfs instellingen, zoo godsdienstige als burgerlijke. Door den Abt J.A. Dubois. Uit het Engelsch. III Deelen. Te Dordrecht, bij Blussé en van Braam. In gr. 8vo. Te zamen XXIV, 1026 Bl. f 8-8:

Uit de Voorrede van den Vertaler blijkt ons, van hoe veel belang de Engelsche Regering dit werk heeft geoordeeld, en in welke achting de Schrijver staat. Deze omstandigheid moet voor ons van veel waarde zijn, daar wij hier een werk ontvangen, rakende het in zekeren zin belangrijkste volk van den geheelen aardbol, van hetwelk zelfs de Grieken hunne wijsheid haalden, en waaromtrent nog zoo weinig, waarop men staat kon maken, in het licht kwam. (Zie de Voorrede van den Schrijver.) Deze wil alleenlijk eenige verzamelde opmerkingen mededeelen, belangrijke bijzonderheden, om eenigen lateren Schrijver, die eene meer zamenhangende en bevattelijker geschiedenis der Indische volken mogt beproeven, tot bouwstof te dienen.
Het werk vervalt in drie afdeelingen, met een aanhangfel. De eerste afdeeling benelst eene algemeene beschouwing der maatschappij van Indië.
Het volk van Indië is verdeeld in vier voorname casten, of stammen; der Brahmanen, der Raja's, der kooplieden en landbouwers, of de Vaisya, en die der Sudra's, of ondergeschikte landbouwers. Ondertusschen hebben elke van deze casten wederom zoo vele onderverdeelingen, dat er naauwelijks een oog opte houden is; terwijl ook in sormmige oorden casten gevonden worden, die men aan andere niet kent. Zoo is er, onder anderen, aan gene zijde van Marava eene caste van - roovers. Een lid van dezelve, des gevraagd wordende, antwoordt koeltjes, dat hij een is. In t algemeen heeft elke stam deszelfs bijzonderheden, waaronder zeer walgelijke. - De Hindo's huwen, zoo veel mogelijk, in

{==165==} {>>pagina-aanduiding<<}
hunne familiën, schoon geene kinderen van ééne mannelijke of ééne vrouwelijke lijn onderling mogen trouwen. In geen geval mag de Hindo buiten zijne caste in het huwelijk treden. - Bij allen strijd over den rang der casten, wordt die voor de aanzienlijkste gehouden, die het strengst alle gewoonten betracht. - De twee sekten zijn die van siva en van vischnoe.
De Schrijver is zeer ingenomen ten voordeele van de verdeeling der Hindo's in casten, en schrijft aan dezelve toe, dat zij niet tot onbeschaafdheid zijn vervallen, toen geheel Europa in dezelve lag. - De strengste straf, die eenen Hindo kan worden aangedaan, is, dat hij uit zijne caste gesloten wordt; in zulk een geval neemt zelfs geene mindere hem op, en vrouw en kinderen verzaken hem. Er behoort slechts weinig toe, om tot dit ongeluk te geraken. De verbannene kan echter in sommige gevallen weder in zijne caste worden aangenomen, indien hij zich aan de moeijelijke voorwaarden onderwerpt, onder anderen aan een bewijs van eerbied, bij gelegenheid van welks vermelding de Schrijver aanmerkt, dat het aan verscheidene volken van Azië gemeen is, en hetzelfde, wat in den Bijbel met den naam van aanbidding wordt bestempeld, al geldt het bloot sterfelijke menschen.
De casten der Hindo's schijnen, benevens de tot dezelve behoorende gewoonten, het oudste ter wereld te zijn; en de Hindo's zijn ook zoo aan hunne zeden en gebruiken, tot in kleinigheden toe, gehecht, dat de minste verandering daarin te willen ondernemen iemand voor niet wel bij 't hoofd zou doen doorgaan, en de natie in opstand brengen. Schrijvers zelve, terwijl zij de godsdienstige gewoonten bespotten, bevelen meteen derzelver nakoming ten sterkste aan, en zijn daar voor zich zeer naauwgezet in. De Hindo's weven, ter instandhouding van derzelver gewoonten, deze in sterken indruk makende plegtigheden. Sommige hunner gewigtigste stellingen zijn allen ouden volken gemeen. De Zondvloed, den Hindo's zoo bekend als hij aan mozes geweest is, is het tijdstip, van hetwelk af zij de instelling hunner casten rekenen.
De Brahmanen eigenen zich den hoogsten rang toe. In dezen worden zij echter niet geboren, maar verkrijgen hem door de plegtigheid van de koord. Zij rekenen hunne caste uit het hoofd van brahma voortgekomen, en zich bijzonder af te stammen van de zeven vermaarde boetelingen. Deze

{==166==} {>>pagina-aanduiding<<}
worden gezegd door vischnoe, ten tijde van den algemeenen vloed, te zijn behouden in een schip, op hetwelk deze God zelf als loods diende, en na hun deugdvol leven te zijn opgenomen onder de schitterendste starren. - De Schrijver stelt, dat Indië niet lang na den Zondvloed is bevolkt geweest, en dat de zeven boetelingen de zeven zonen van japhet kunnen zijn. Zoo deelt hij eenige gissingen uit de oude geschiedenis mede, aangaande oudheid en afstamming der Brahmanen, die wel in gewoonten aan hunne voorvaderen zijn gelijk gebleven, maar in zedelijkheid en godsdienstleer van hen ontaard. Wat bij de eerste stichters zinnebeeld was, werd naderhand een voorwerp van aanbidding. De Jaina's verzetten zich tegen deze verbasteringen.
De Brahmanen zijn verdeeld in zeven takken, of ook in vier klassen, behoorende elke van deze tot een der vier Veda's, of heilige boeken, welke zij zorgvuldig voor andere casten verborgen houden. Kort: er zijn Brahmanen van onderscheidene soort. ‘Om zijnen buik te dienen, speelt men alle rollen,’ is het geliefde spreekwoord der Brahmanen. Niettegenstaande er zijn, die vleesch en visch eten, (de Hindo's eten anders niets, wat leven heeft ontvangen) worden zij echter door de anderen, die er zich van onthouden, geduld.
De drie voornaamste Goden des lands zijn: brahma, vischnoe, en siva. De groote hoop vereert alle drie gelijkelijk; toch zijn er onderscheidene aanhangen, welke hier in bijzonderheden beschreven worden.
Priesters heeten Guro's, d.i. Meesters; eene benaming, bijzonder eigen aan hen, die een heilig ambt bekleeden, hetgene hen zoo wel van eene geestelijke als wereldlijke magt voorziet. Zij worden diep vereerd, hun zegen en hun vloek van veel invloeds gehouden. Zij zijn talrijk, en er bestaat opklimming onder hen. De bijzondere Guro's der Vorsten worden door dezen kostelijk gehouden. - Zekere vrouwen worden ook als Priesteressen toegelaten, zijn dan, in naam van den God, wien zij dienen, de bijzitten der Priesters, en worden openlijk bij hare eigene caste in eere gehouden.
Voorspellingen te doen, huizen enz. te zegenen, en aller lei plegtigheden te verrigten, is het werk dier Brahmanen, welke Purohito's heeten, over dezelve zitten moeten om ze te besturen, en de formulieren, daarbij in gebruik, zorgvuldig verbergen, om hun voordeelig monopolie niet te verlie-
{==167==} {>>pagina-aanduiding<<}
zen. Zij geven ook den Hindoschen almanak uit. Een merkwaardig bewijs van de kracht des bijgeloofs is, dat de man, die den almanak bespot, de man zelf, die hem verzonnen en uitgegeven heeft, hem, ter ontdekking van dezen of genen uitslag, zal raadplegen. Zoo weinig wil vaak het vrij denken, en de voorgewende verhevenheid in verlichting boven het gemeen, zeggen - bij de Hindo's en bij ons!
Groot is de kracht der sormulieren, waarvan de Hindo's zich bedienen, om zekere uitwerkselen voort te brengen. Zij heeten mantra's, en sommige kunnen zelfs de Goden in ketenen klinken. Zij worden dus ook door hen, die ze verstaan, zorgvuldig verborgen gehouden. Eene letter, verkeerd uitgesproken, brengt het kwaad, dat de toovenaar inroept, op hemzelven te huis. Alles wordt in Hindostan aan tooverij toegeschreven.
Zeer omslagtig zijn de plegtigheden bij de bevalling van de vrouwen der Brahmanen, en omtrent kleine kinderen; eene, onder anderen, dient ter beveiliging voor den invloed van eenen betooverenden blik.
De tweede afdeeling handelt van de vier staten in het leven van den Brahman. Een jongeling in de caste, die, door de omslagtige en kostbare plegtigheid van het ontvangen der driedubbele koord, in den stand der Brahmans komt, heet Brahmachari; dit is de eerste der vier staten. De tweede is, wanneer hij trouwt. De derde, wanneer hij zich met zijne vrouw in de woestijn afzondert. De vierde, wanneer hij zich, zonder vrouw, in nog grootere aszondering begeeft. In alle deze standen ontvangt hij eenen anderen naam.
De Brahmachari trouwt omstreeks zijn zestiende jaar. De bruid is een kind van vier of vijf jaren. Een huwbaar meisje krijgt bezwaarlijk eenen man. Zoo is zij vaak reeds weduwe vóór haren huwbaren staat, en de Brahman ziet en betreurt alle oneer, die hieruit ontstaat (want eene weduwe mag niet hertrouwen); maar deze ongerijmdheid af te schaffen, komt niet in zijn hoofd op. - Gehoorzaamheid aan alle tuchtregels zijner caste is de groote pligt van den jongen Brahman; maar hij volgt ze slecht op. - Van het ontvangen der koord af aan, deelt hij in al de voorregten van den Brahman.
De Hindo's hebben den meesten afschrik van verontreiniging; en deze kan ligt plaats hebben, naar de denkbeelden, zoo wel de inwendige verontreiniging als de uitwendige; van-
{==168==} {>>pagina-aanduiding<<}
daar tallooze reinigingen en een omslagtig cerimonieel voor den Brahman. Het vleesch der koe is een voorwerp van afschuw; maar de koe zelve wordt voor heilig gehouden. De Europeanen worden door de Hindo's voor een walgelijk morsig volk gehouden, en ook om het eten van koevleesch verfoeid. Maar in 't geheim zijn de Brahmanen zelve de ergste overtreders van hunne reinheidswetten. De Schrijver vindt den oorsprong der Brahmansche reinheidswetten reeds vóór den Zondvloed.
Een man, die niet getrouwd is, wordt bij de Hindo's bijna voor een nutteloos lid der maatschappij gehouden, en zijn toestand voor onnatuurlijk; maar de staat van weduwe zeer veracht, en toch mag zij om geen hertrouwen denken. - Eigenlijk is slechts éêne vrouw den man geoorloofd, en het huwelijk mag niet verbroken worden. De huwelijksplegtigheden zijn zeer omslagtig. - Bijna niet te onthouden zijn de regelen, welke de Brahman in zijn dagelijksch leven heeft te betrachten, gelijk hij ook vele vasten- en feestdagen heeft; maar hij zelf getuigt, dat hij zich ten gevalle der openbare meening uiterlijk aan al die cerimoniën bindt, en hij stelt zich bij geheime en nachtelijke offeranden voor dezen dwang schadeloos.
De Brahmanen zijn zeer verdraagzaam omtrent de onderscheidene Goden des lands, en stellen den eenen niet boven den anderen; maar in den grond verachten zij hunne Afgoden, en hebben denkbeeld van den éénen waren God, wiens volkomenheden zij echter wederom aan hunne Afgoden toekennen. De Christelijke Godsdienst mishaagt hun niet; maar door eigenbelang zijn zij aan den hunnen verbonden. Men zou dus zeggen, dat het bekeeringswerk bij hen ligt zou zijn. Dit, ondertusschen, wordt gehinderd door de onverdraagzame gehechtheid der Brahmanen aan hunne burgerlijke instellingen. De Moorsche overwinnaars hebben alles beproefd, om gene tot de hunne te dwingen; maar alles vruchteloos. Daarom juist zijn nu de Europeanen de bij den Hindo meest verfoeide wezens, omdat zij onhebbelijkheden ten toon spreiden, en hunne zeden (b.v. het dragen van handschoenen en laarzen, de overblijfsels van een kreng) reeds in het oog van den Hindo onhebbelijkheden zijn, die walging en afkeer voor altijd stellen tot een' scheidsmuur tusschen den Europeaan en hem.
De Hindo's zijn dubbelhartig en achterdochtig; maar dit

{==169==} {>>pagina-aanduiding<<}
waarschijnlijk geworden door dwingelandsche regering. - Eerbied der kinderen jegens de ouders bestaat niet; maar wel het tegendeel. Gesprekken en onbetamelijke tooneelen leiden de jeugd vroeg op tot buitensporigheid; daarom kan huisselijke tweedragt niet missen de overhand te hebben. Ontijdige verlossingen veroorzaken verleide vrouwen veel zichzelve. Velen der Hindo's bezitten een verfoeijelijk boek, dat de grootste ontuchtigheid leert. En bij al deze losheid van zeden wordt de uitwendige welvoegelijkheid in Indië zeer in acht genomen, en de Indische vrouwen zijn van nature kuisch. - De Brahmanen zijn wraakzuchtig, en wreken zich door heimelijke maatregelen. - Zelfmoord, niet geheel onbekend, wordt door de hard behandelde vrouwen het meest gepleegd. - De Brahman acht zich verheven boven allen, en zou den ongelukkigen van eene andere caste, die voor zijne deur lag te sterven, geen' druppel waters reiken.
Zekere Europesche ligchaamsgebreken zijn in Indië zeldzaam; maar de blindheid is hier menigvuldiger. - De kleur der Hindo's is verschillend, naar gelange van hunne woonplaats en bezigheden. Enkele menschen zijn onnatuurlijk wit; maar kunnen bijna alles in het donker zien, en zijn diep verachte schepsels. - De Hindo is zwak, en dezelfde zwakheid en geneigdheid om te ontaarden blijkt, van de plant af tot aan den mensch toe. Huisselijke en wilde dieren vindt men, met uitzondering van den elefant en den tijger, hier ook in eenen staat van minheid. De zwakheid van geest bij de Hindo's is evenredig aan die van hun ligchaam. - Eenen Brahman ziet men ligt zijne verhevenheid boven andere casten aan. - Zijne oorspronkelijke kleeding is zeer eenvoudig. Zoo zijn ook hunne woningen. Maar zaamgesteld zijn hunne beleefdheidsbetuigingen, en noodzakelijk onderscheidene zinnebeelden aan het ligchaam.

(Het vervolg en slot hierna.)




Tiberius en Cajus Gracchus. Door A.H.L. Heeren. Vertaald en met eenige Aanmerkingen voorzien door Steenbergen van Goor. Te Leeuwarden, bij Steenbergen van Goor. 1821. In gr. 8vo. 107 Bl. f 1-2-:

Het ongelukkig, maar edel broederpaar t. en c. crac-
{==170==} {>>pagina-aanduiding<<}
chus is in het algemeen meer bekend wegens hun deerlijk uiteinde, dan wegens hunne onbaatzuchtige pogingen, om meer gelijkheid in den Romeinschen staat daar te stellen, en de vrijheid der burgeren tegen de onderdrukking der grooten te verdedigen. Het is, alsof het gezegde van juve nalis: Quis tulerit Gracchos de seditione querentes? ieder, op het hooren noemen dier mannen, voor de aandacht zweeft; ja, er zijn onder de staatkundigen lieden geweest, en ze zullen er zeker nog zijn, die de gracchi gelijk stellen met eenen marat, robespierre en andere gedrogten der Fransche Anarchie. Dat die staatkundigen meer ijver dan historische kennis verraden, is niet twijfelachtig; en wij vermanen dezulken en allen, wien het aangenaam is een allerbelangrijkst tijdvak der Romeinsche Geschiedenis naauwkeurig te leeren kennen, dit voortreffelijk werkje van heeren te lezen. De naam van dezen man is in het vak der geschiedenis zoo groot, dat wij niets middelmatigs van hem verwachten. En ook zijn wij, hoe gespannen onze verwachting ook moge geweest zijn, in dit stukje te dien aanzien niet teleurgesteld geworden. Een onpartijdig oordeel, helder inzien van oorzaken en gevolgen, eene juiste kennis der bronnen, en zoo wel verstand als geleerdheid om ze met elkander te vergelijken, zie daar wat den wijsgeerigen historiekenner, en heeren bijzonder, aanbeveelt. Daarom heeft de Heer van goor, een werkzaam, smaakvol en geleerd boekhandelaar, het publiek zeer verpligt, door het werkje van heeren niet slechts te vertalen, maar ook met eenige aanmerkingen te versieren. Deze aanmerkingen strekken deels tot nadere opheldering van het door den Duitscher gestelde, deels tot eenige teregtwijzing, en doen ons eenen oordeelkundigen en
belezenen man kennen. - Een paar kleinigheden zijn ons onder het lezen van dit schoone werkje voorgekomen. Heeren zegt, bl. 29, dat er tusschen de voorstelling en aanneming eener Romeinsche wet 19 dagen verliepen. Wij meenen, dat het Trinundinum 17 dagen bevatte. - De woorden van Appianus, door den vertaler bijgebragt, bl. 107, beduiden niet, dat men den zoon van Flaccus kiezen liet, hoe hij wilde ten dood gebragt worden; maar dat men hem zeide, dat hij maken moest, dat hij van kant kwam, de wijze natuurlijk aan hemzelven overlatende. Nero en andere Keizers zeiden hunne slagtoffers op die wijze dikwijls den dood aan. - Wij

{==171==} {>>pagina-aanduiding<<}
hopen, dat de vertaler ons spoedig het belangrijke sluk van heeren over de Kruistogten zal geven, gelijk hij in de voorrede belooft. Onze belangstelling in dat werk is vermeerderd, sedert wij het oordeel van Prof. van heusden, in de uitmuntende Levensschets van de rhoer, daarover gelezen hebben.




Prometheus, naar het Grieksch van Eschylus gevolgd door Mr. I. da Costa. Te Amsterdam, bij P. der Hengst en Zoon. 1820. In gr. 8vo. XX, 83 Bl. f 1-16-:

De Heer da costa, die ons vóór eenige jaren vergast heeft op eene uitmuntende dichterlijke navolging van de Perzen van aeschylus, doet ons thans hetzelfde vermaak door het geven van den Prometheus. Hij verklaart zelf, eenen bijzonderen smaak te hebben in het lezen van dien Oudvader des Griekschen Treurspels, die hem dikwijls zulke onbeschrijfelijke aandoeningen veroorzaakte, dat hij zich niet weêrhouden konde, denzelven, zoo als hij hem bevatte, in Nederduitsche dichtmaat uit te drukken. Wanneer nu iemand door zijnen aanleg en aard tot deze soort van studie geleid wordt, die aanleg door den omgang met en de leiding van eenen bilderdijk nog meer tot het waarlijk schoone en verhevene gevormd is, en hij zijnen arbeid met die liefde verrigt, dan laat het zich bijna van voren begrijpen, dat wij ook in het vertalen van dit Treurspel veel voortreffeiijks te wachten hebben. En na de lezing zijn wij voor ons ten volle overtuigd, dat dit werk niet alleen voor hen, die het oorspronkelijke kunnen lezen en verstaan, maar ook voor die het kunnen lezen en niet verstaan, en voor die geen van beide kunnen, zeer welkom is. De Heer da costa geeft in de voorrede eene korte herinnering aan den oorsprong en voortgang van het Grieksche Treurspel. Dat hij te veel vooringenomen is voor aeschylus, bijzonder ten koste van euripides, zal menig lezer, der zaken kundig, gelooven wij, ons toestemmen. AEschylus, sophocles en euripides zijn zoo dikwijls, door menschen van zoo verschillende tijden, oordeel, geleerdheid en smaak vergeleken, dat men met die beoordeelingen meer dan een lijvig

{==172==} {>>pagina-aanduiding<<}
boekdeel zoude kunnen vullen. Ons oordeel bestaat altijd in dezen regel:
Spectetur meritis quisque poëta suis.
Vervolgens wijst da costa zijnen lezer het standpunt aan, uit welk hij den Prometheus beschouwen moet. Eene allernuttigste zaak! Trouwens daardoor leest men het gansche stuk met veel meer genoegen, en kan beter doordringen tot den geest van hetzelve. Wij hebben gemerkt, en de Dichter bekent dat ook zelf, dat deze vertaling of navolging vrijer is uitgevallen, dan de Perzen. Wij gunnen eenen Dichter zoodanige vrijheid gaarne, indien het geheel in den geest van het modèl blijft, gelijk hier doorgaans het geval is. Over 't algemeen, echter, zijn wij meer voor de meestmogelijke getrouwheid, hetwelk eenen da costa niet moeijelijk kan vallen. Wij hebben ons ook in dit opzigt dikwijls verwonderd over de gemakkelijkheid, waarmede bilderdijk b.v. de OEdipussen van sophocles, het Epithalamium van catullus op Peleus en Thetis zóó teruggeeft, dat hij het oorspronkelijke bewaart, het meestal in kracht en naïveteit op zijde streeft, en meermalen overtreft. - De dichterlijke talenten van da costa zijn dikwijls, ook in ons Maandschrift, naar waarde geschat en geprezen; zoodat wij, daar hij zich ook hier gelijk blijft, daarover niet behoeven te spreken. Tot eene kleine proeve schrijven wij deze regels as:

Met regt, o sterveling, met regt 
Schuwt gij een' ongelijken echt! 
De liefde stort in onafzienbre rampen, 
Als zij verbinden wil, hetgeen het noodlot scheidt. 
Ge erkent u magteloos om tegen dit te kampen, 
En, wien bij u zijn gunst een troon heeft toegezeid, 
Slaat op geen herdersmaagd een' blik van teederheid. 

In het oorspronkelijke staat: ‘Wijs, ja waarlijk wijs was hij, die dit het eerst in zijn hart droeg, en het met de tong uitsprak, dat het trouwen naar zijnen stand verreweg het beste is. En dat niemand, door rijkdom aan een weelderig leven gewend, of door geslacht verheven, handwerksters beminnen moet.’ Men ziet hieruit de keurigheid en kieschheid van den vertaler. En, daar wij meer plaatsen bij het oor-
{==173==} {>>pagina-aanduiding<<}
spronkelijke vergeleken, en daarin dezelfde manier bespeurd hebben, dunkt ons, dat wij het overige naar dit voorbeeld wel mogen beoordeelen. De Heer da costa heeft het Treurspel geopend door eene uitmuntende, Het Treurspel getiteld, en besloten door eene dichterlijke navolging van Cassandra's Voorzegging, een heerlijke brok uit den Agamemnon van aeschylus. Ten laatste vindt de lezer aanteekeningen, door welke eenige toespelingen van aeschylus, eenige zaken uit de geschiedenis en sabelkunde doelmatig worden opgehelderd. Wij hopen meer stukken van aeschylus, door eene zoo bekwame hand bearbeid, te mogen ontvangen.




Epigrammatische Anthologie, of Keur van Puntdichten, uit de voornaamste en beste Nederlandsche Dichters bijeenverzameld en uitgegeven door P.G. Witsen Geysbeek. Te Amsterdam, bij Geysbeek en Zoon. 1821. In gr. 8vo. XII, 170 Bl. f 3-15-:

De titel van dit boek is zoo duidelijk, dat het bijna onnoodig zij, den lezer te zeggen, wat er al in te vinden is. Het is wel waar, dat de waardij eener Bloemlezing veel afhangt van de kunde en den smaak des verzamelaars. Maar de roem, door geysbeek in dit vak verkregen, staat ons reeds borg, dat deze Bloemlezing in waarheid eene Bloemlezing zijn moet. De uitgave van dit boek was ons in een dubbel opzigt aangenaam. Vooreerst, (en hier spreekt natuurlijk het eigenbelang) wij zijn groote beminnaars, en gelooven, alle menschen, die eenige aanspraak maken op gezond verstand, zijn het met ons, van een goed Puntdicht. Nu geschiedt ons groote dienst, wanneer wij, die toch al die Dichters niet bezitten, en, bij den besten wil, thans, in de regtmatige achting voor vaderlandsche oude Letterkunde, dikwijls niet bezitten kunnen, eene keurige verzameling dier Puntdichten mogen ontvangen. Ten andere zijn wij er trotsch op, dat ook ons Vaderland in dit opzigt voor geene andere natie behoeft te wijken. Het is waar, dat wij ook in deze verzameling vele oude kennissen ontmoetten; dezulke namelijk, die uit het Grieksch en Latijn, bijzonder uit martialis, genomen zijn. Maar dit hebben alle Epigrammatisten van den

{==174==} {>>pagina-aanduiding<<}
nieuwen tijd met elkander gemeen, en bewijst, dat zij, bij gebrek van eigene stof, niets beters vonden, dan de met regt zeer hoog geroemde oude Schrijvers. Voor 't overige kunnen onze Vaderlanders zich met glans laten zien; en, gelijk zij nu dikwijls een' inval van den Griek of Romein ontleenden, zoo zouden Griek en Romein, als 't mogelijk geweest was, dikwijls gaarne iets van hen ontleend hebben. De inkleeding van het puntige is natuurlijk in deze verzameling verschillende, en staat gelijk met den trap der beschaving, welken de Dichtkunst op verschillende tijden in ons Vaderland bereikt heeft. Daarom heeft de verzamelaar zeer wèl gedaan, de Dichters in eene Doodörde te plaatsen, beginnende met spieghel, overleden in 1612, eindigende met strick van linschoten, overleden in 1819. Dat de uitgever de oorspronkelijke spelling der vervaardigers behouden heeft, is te prijzen, en, om de waarheid te zeggen, wij hadden dat ook niet anders verwacht: want die oude spelling heeft zoo veel eigendommelijks, dat men, met het verlies van dezelve, veel meer dan dat alleen zoude verliezen. Maar dat de uitgever met de spelling van den tegenwoordigen tijd den draak steekt, en van het juk van een Siegenbekianismus en eenen Orthographischen Lycurgus spreekt, dat hadden wij eigenlijk niet verwacht. Waarom kromt hij zijnen hals onder dat juk, als hij zoo zeer voor vrijheid is? Intusschen vergeven wij hem dezen uitval even gaarne, als de Heer siegenbeek over deze en dergelijke uitvallen lacht, en bedanken hem voor zijn aangenaam geschenk. Wij bezaten in onze taal reeds twee dergelijke Bloemlezingen, schoon het eerste door ons te noemen stuk dien naam naauwelijks verdient; het is getiteld: Hemichilias, of halfduizend Vaarsen, uit verscheide Latijnsche en Nederduytsche Digters versamelt, in 't jaar 1725. Dit stukje is een wonderlijk mengelmoes van de
tegenstrijdigste zaken door elkander. Zoo vindt men b.v. op de eene bladzijde een in al te vrije taal uitgedrukt puntdicht op Jan en Trijn, op de andere een zeer zedig versje op het Christelijk geduld. Het andere werk, hetwelk meer aanspraak maakt op eene Bloemlezing, is genaamd: De vrolijke Zanggodinnen, of Mengelwerk van Vernuft, II Deelen in 8vo. 1781, waarin men ook de beste puntdichten uit onze voorname Dichters in groot aantal bijeenvindt. Maar, tot ons leedwezen, betuigen de verzamelaars, of verzamelaar, (wij meenen wel eens den naam van

{==175==} {>>pagina-aanduiding<<}
stijl hier te hebben hooren noemen) dat zij de meeste stukken zeer merkelijk veranderd en verbeterd hebben. ‘Genoegzaam alles, wat zij vonden, moesten zij van kunst- en taalfouten zuiveren.’ Hoe gering intusschen die zuiveringen dikwijls zijn, willen wij met een voorbeeld bevestigen. Geysbeek heeft, bl. 64, dit puntdicht uit antonides:

Tree zachtjes, wandelaer; neen, tree vrijmoedig aen. 
Gij hebt geen nood van hem te wekken: 
Want of hij schoon u hoorde op zijne grafstee gaen, 
Hij zou het doch in twijffel trekken. 

In De vrolijke Zanggodinnen, Iste D. bl. 87, vindt men ook dit, aldus veranderd:

Treed zagtjes Wandelaar: neen: treed vrijmoedig aan: 
Gij hebt geen nood van hem, wiens lijk hier legt, te wekken: 
Want schoon hij u al hoorde op zijne Grafstee gaan, 
Hij zou het nog in twijffel trekken. 

Intusschen hebben zij het in andere Epigrammâs erger gemaakt, welke de nieuwsgierige lezer op beide plaatsen kan vergelijken.




Verhandeling over de behandeling van Kinderen van zwakke zielsvermogens, met betrekking tot derzelver verscheidenheid, grondöorzaken, kenmerken, en de middelen, om hen op de gemakkelijkste wijze, door onderrigt, te hulp te komen, bijzonder met opzigt tot de Pestalozzische leerwijze voor het rekenen; van T. Weisse. Vertaald en met eenige Aanmerkingen vermeerderd, door H.W.C.A. Visser, Schoolopziener, enz. Te Amsterdam, bij G.J.A. Beijerinck. 1821. In kl. 8vo. 55 Bl. f :-9-:

Menschenliefde! (zeggen wij met den schrijver, en dit denkbeeld maakt ons het boekje zeer gewigtig) gij hebt het noodig gevonden, voor doofstommen scholen op te rigten; neem u dan ook hen aan, die zwak van ziel zijn, en wier menschheid dikwerf met voeten wordt getreden. Een stukje, dat

{==176==} {>>pagina-aanduiding<<}
de Heer visser zijne moeite van vertaling en het bijvoegen zijner aanmerkingen waardig hield, behoeft slechts aanmelding, en geenszins aanprijzing. Ieder waardig onderwijzer en ieder opvoeder zal het zich zekerlijk aanschaffen, en, hoe kort het ook zij, voor de verstandige aanwijzingen en schrandere wenken den schrijver en vertaler dankbaar zijn. Den kundigen onderwijzer laat het zeker niet veel te wenschen meer overig; doch de vader en moeder, met de leerwijze van pestalozzi, nieuwold, de vormleer en het boek der moeders, door den eerstgenoemden, minder bekend, zouden wel, bij eene tweede uitgave, ten dezen meerdere uitgebreidheid en aanwijzing wenschen.




De Kasteelen in Zwitserland, of oude Overleveringen uit den Riddertijd, door Mevr. De Montolieu. Uit het Fransch vertaald. Te Amsterdam, bij J.C. van Kesteren. 1820. In gr. 8vo. 260 Bl. f 2-16-:

De gemeene man leest deze soort van geschriften niet, en, sinds wij hier te lande de eer hadden eener personele nadere kennismaking (de vroegere was vergeten!) met het Fransche volkje, behoort waarschijnlijk de Fransche taal niet meer tot een der eerste vereischten van eene beschaafde opvoeding bij den deftigen burgerstand! Deze verandering ware in ons belang en prijsselijk, meenen wij. Dan, of dezelve werkelijk reeds besta, is ons echter nog twijfelachtig. De vertaler en uitgever schijnen voor het minst op eenen goeden aftrek van dezen hunnen uit het Fransch vertaalden arbeid te rekenen. Als dan maar het uit het Fransch op den titel geen nadeel doet; want het is inderdaad meer het Fransch produkt, dan eigenlijk de Fransche taal, hetwelk den regtgeaarden, door ondervinding wijs gewordenen, Nederlander doet huiveren. Wij verklaren inmiddels, en dit moge (in zoo verre men op onze goedkeuring eenigen prijs stelt) vertalers en uitgevers ter waarschuwing zijn, dat wij bij hetgene uit Frankrijk komt meer angstvallig toezien, en het latet anguis in herba ons als 't ware onwillekeurig wordt ingefluisterd, als wij zoodanig boek ontvangen. In meer dan één opzigt letten wij daarom op ieder uit het Fransch vertaald geschrift; en, daar zoodanige angstvalligheid ons lastig is, hopen wij, dat

{==177==} {>>pagina-aanduiding<<}
meer nog een genoegzame voorraad van goede oorsponkelijke Noord-Nederlandsche geschriften, ook in het vak der Romans, dan de ijver van boekdrukkers en vertalers, onze beschaafde jonge lieden overtuigen zal, dat, om hunne ledige uren aangenaam door te brengen, en hun verstand en hart te beschaven, he aanleeren der Fransche taal juist geene volstrekte behoefte is. Uit een wetenschappelijk oogpunt laten wij het aanleeren van het Fransch even zeer, maar vooral niet meer dan van iedere andere taal, nogtans gelden. - De Lezer verschoone dezen, misschien nog wat te voorbarigen, uitval! Recensent heeft wel iets van cato, die daar, waar het te pas kwam, en ook al kwam het zoo zeer niet te pas, zijn gevoelen omtrent Carthago moeijelijk terughouden kon. (*)
Wat deze Kasteelen betreft, men kan dezelve aan de hand van Mevr. de montolieu veilig bezoeken; wij hebben dezelve gelezen met een nog al scherpziend oog, en zagen niets, dat de zedigheid blozen doet; wij vonden het voorberigt bevestigd, hetwelk zegt: De geest der voormalige Zwitsersche tijden is hier zoo wèl bewaard, de karakters zijn zoo overeenkomstig met den aard van dat vrijheidlievende heldenvolk geschetst, dat men zich werkelijk in die dagen verplaatst, en met de personen waant te verkeeren, welke de Schrijfster met zooveel kracht ten tooneele voert. Ook hebben wij op de taal en den stijl des Vertalers niets te berispen. De Plaat tegenover den titel (het Kasteel van Hallwijl afbeeldende) is aardig genoeg. De Kasteelen, of Verhalen, zijn vier in getal, en zijn alle uit den ouden Riddertijd, welken onze Dames hier zeker niet leeren terugwenschen. Liefde en trouwen is, gelijk van zelve spreekt, de schering en inslag. Wij mogen het lijden; zoo blijft de wereld in stand; en het zij verre van ons, dat wij de liefde en het huwelijk wilden tegenwerken. Hadden de Franschen ons nooit iets anders dan deugdzame liefde en het wettig huwelijk te eeren geleerd! - Wij beloven der jeugd, bij de lezing van deze fraaije verdichtselen, vermaak. Bevallen dezelve, zoo zal een soortgelijk viertal nog volgen.





{==178==} {>>pagina-aanduiding<<}

De Geschiedenis der Apostelen, in Gesprekken. Door Freerk Hoekstra, Leeraar bij de Doopsgezinden te Harlingen. Te Harlingen, bij M. van der Plaats. In kl. 8vo. 248 Bl. f 1-8-:

Onder de werkjes, waarvan wij nog verslag schuldig zijn, behoort deze Geschiedenis, door den Eerw. Schrijver in gelijken trant bewerkt als zijne Geschiedenis van Jezus, te regt met zoo veel goedkeuring ontvangen. Het gunstig oordeel, daarover door ons gestreken, herhalen wij thans volmondig met opzigt tot deze Gesprekken. Grootvader vertelt zeer onderhoudend, klaar en leerzaan, en de aanmerkingen, door de kinderen gemaakt, zijn niet kinderachtig, maar kinderlijk, gepast en naïf. ‘Ik zou,’ zegt de Heer hoekstra, ‘dit kindergeschrift aan den voet der bladzijden nog wel eenig aanzien van geleerdheid hebben kunnen bijzetten door aanhalingen van Schrijvers, op wier gezag in sommige twijfelachtige en betwiste gedeelten ik mij beroepen kon, of door het opgeven van mijne redenen, waarom ik dus en niet anders geschreven heb. Maar de kleine lezers en lezeressen zouden meestal de geleerde noten overslaan, en voor deskundigen zouden dezelve geen nieuws behelzen.’ Deze denkwijze behaagt ons, en het eenvoudige en bevattelijke, doch tevens zakelijke in de behandeling doet ons zeer gunstige denkbeelden vormen van het oordeel en den smaak des Schrijvers, wien wij tevens van de zijde des vernufts zoo wel, als van de goede gesteldheid des harten, op eene voordeelige wijze leeren kennen. Wij vinden in deze Gesprekken geene vreemde nieuwigheden. Overeenkomstig het duidelijk berigt van de Handelingen der Apostelen, door den H. lukas beschreven, wordt alles geleidelijk voorgesteld, en vooral de hoogere medewerking door teekenen en wonderen, ter vestiging en voortplanting des Christendoms, aangewezen. Stuiteden wij op enkele uitdrukkingen, die, schoon in den mond der kinderen, ons wat te plat voorkwamen, (zoo als het zeggen van een derzelve met opzigt op Rhode, omdat zij
Petrus, dien zij herkende, niet terstond inliet: ‘wat stomme meid was dat!’ bl. 94) dit zijn kleinigheden, die ruimschoots opgewogen worden door het treffende der verhalen van de hoofdgebeurtenissen. Bijzonder fraai kwam ons voor, hetgeen van den stokbewaarder verhaald wordt.

{==179==} {>>pagina-aanduiding<<}
Ware het niet te breedvoerig, wij zouden het, als een staal van den onopgesmukten, maar eenvoudig krachtigen schrijftrant van hoekstra, bijbrengen. Om dezelfde reden moeten wij ook andere proeven laten liggen, en ons bepalen tot het volgende:
‘Van Lydda vertrok Petrus naar Joppe. En hier verrigtte hij nog grooter wonder.
Klaartje. Ik houd daarom zoo veel van Petrus, omdat hij zoo vele wonderen deed.
Grootvader. Zulke wonderen waren in die dagen noodzakelijk, zou het Christendom tot stand komen. Maar indien wij anders weinig belang in de dingen stellen, of er moet zoo iets gebeuren, is het verkeerd. Gij herinnert u nog wel uit de geschiedenis van jezus, hoe deze niet hebben wilde, dat de menschen alleen uit nieuwsgierigheid, om wonderen te zien, Hem naliepen. Dat noemde Hij de spijze, die vergaat; maar de spijze, die blijft in eeuwigheid, was zijne Goddelijke leer. En bij de wonderen der Apostelen moeten wij ook wel in het oog houden, dat ze geschiedden tot bevestiging van die leer.
Te Joppe woonde eene Discipelinne, met name Tabitha Doreas, eene zeer brave, liefdadige vrouw, die heel veel goed aan de armen deed. Deze werd ziek en stierf. Het verlies van zulk eene edele weldoenster werd ongetwijfeld algemeen betreurd. Het gerucht van Petrus wonderdoende magt had zich reeds te Joppe (niet ver van Lydda gelegen) verspreid. Nadat men het lijk reeds had afgelegd,(?) liet men Petrus door twee afgezondene boden verzoeken tot de overkomst, of het ware, dat hij ook, gelijk eertijds zijn Meester, eene doode kon opwekken. Petrus bewilligde terstond in hun verzoek. Te Joppe in het sterfhuis gekomen, bragt men hem in de lijkkamer. En hier was hij getuige van een waarlijk zeer aandoenlijk tooneel. Vele weduwvrouwen, waarschijnlijk arme weduwen, die van de overledene ondersteund waren, stonden schreijende bij hem. Allen roemden al snikkende om strijd het liefdewerk der afgestorvene. “Zie hier (zeide de eene) den rok, dien zij mij gemaakt heeft. Dit geheele kleed, (eene andere) dat ik aan heb, is haar werk. O! die dierbare! hoe veel hebben wij aan haar verloren!”
Klaartje. Ik kon wel met die arme menschen schreijen.
Grootvader. Zoo, mijne kinderen! worden goede men-
{==180==} {>>pagina-aanduiding<<}
schen na hunnen dood betreurd en gezegend; terwijl men zich verheugt bij het sterven van den onbarmhartigen. Schreijende komt de mensch in de wereld, terwijl de omstanders juichen; o! mogten wij zoo leven, dat wij juichende de wereld kunnen verlaten, terwijl de omstanders weenen!
Gelijk voorheen zijn Meester, bij de opwekking van het dochtertje van Jaïrus, de menigte der omstanders verwijderde, zoo deed ook Petrus.
Petrus, alleen zijnde bij het lijk, bad op zijne kniën, en sprak toen het woord der almagt: Tabitha, sta op! Op hetzelfde oogenblik rees de doode overeinde, en vertoonde zich levend aan het binnengeroepen rouwdragend gezelschap.
Guurtje en Klaartje. o, Wat zullen die arme weduwvrouwen nu blijde geweest zijn!
Grootvader. Niet alleen deze, maar allen, die het hoorden in de stad. En het gevolg was ook weder, dat ook velen geloofden in den Heere jezus christus.’
Wij wenschen van harten, dat dit werkje, 't welk met een kort verslag van de lotgevallen der overige Apostelen, behalve Petrus en Paulus, en van de verwoesting der stad Jeruzalem, eindigt, en tevens met een Kaartje, overeenkomstig ons betuigd verlangen, voorzien is, door een uitgebreid gebruik, algemeen nut mag stichten.

Het Huisgezin van Oswald. Een Geschenk voor Kinderen, ter opwekking van hun godsdienstig gevoel. Naar het Hoogduitsch van J.A.C. Löhr. Met Platen. Iste en IIde Deel. Te Amsterdam, bij C. Schaares. 1821. In kl. 8vo. Te zamen 472 Bl. f 3-:-:

In lang kwam ons geen doelmatiger geschrift voor den kinderleeftijd ter hand. Op de meest onderhoudende wijze wordt hier een leven met het oog op God en met God in het hart, als de echte wijsheid en het geluk des levens, der lieve jeugd aanbevolen. Alles geheel naar de vatbaarheid van het kinderlijk verstand, en op zoodanig eene wijze, dat het kinderhart regt getroffen wordt en ten goede bewogen. Wij gelooven, dat er wel weinige kinderen zijn, die dit voortreffelijk werkje niet met het grootste genoegen zullen lezen en herlezen, en durven verzekeren, dat het hun, onder alle onderscheidene omstandigheden van hun volgend leven, en nog in eenen grijzen ouderdom, nut zal doen. Het derde deeitje, hetwelk alleenlijk over jezus handelt, zien wij daarom dan ook met het grootst verlangen te gemoet.





{==181==} {>>pagina-aanduiding<<}

Boekbeschouwing.

Leerredenen van E.A. Borger. IIde Deel. In 's Gravenhage, bij de Wed. J. Allart en Comp. 1821. In gr. 8vo. XVI, 316 Bl. f 3-12-:

Welk een toevloed van gedachten overstroomt ons, natuurlijk, daar wij nederzitten om dit tweede deel der Leerredenen van borger aan te kondigen! Onze beoordeeling van het eerste, met derzelver nasleep, 's mans later zoo hoog geklommen luister en geluk, door even treffende rampen en eenen vroegen, onverwachten dood daarna vergezeld en besloten, de Voorrede, eindelijk, voor dezen bundel geplaatst, en de nieuwe, hoewel dan juist niet bloedige, twisten over borger's kanselärbeid, hier voorondersteld of uitgelokt - ziedaar alwat ons gelijkelijk voor den geest komt en wel moest komen, nu wij ons oordeel, ook over dezen bundel, voor het publiek zullen uitbrengen. Doch, wij vinden geene reden of geene vrijheid, om ons aan dezen drang opzettelijk over te geven. En het zal ons genoeg zijn, zoo wij over dezen arbeid van eenen overledenen, die noch ter wederlegging, noch ter aanwending, tot meerdere volmaaktheid, naar onze aanmerkingen meer kan luisteren, kortelijk ons gevoelen hebben gezegd.
Wij danken dan den beroemden uitgever regt hartelijk voor dit geschenk. Want ook zijne eigene, zoo keurige, zoo rijke en afwisselende Leerredenen maken ons deze stukken geenszins - wij zeggen niet, ontbeerlijk, maar zelfs niets minder aangenaam en nieuw. Er wordt in dezelven een schat van oorspronkelijke denkbeelden gevonden, op even oorspronkelijke en te gelijk dieptreffende, roerende wijze uitgedrukt, waarvan in een zoo klein bestek van dusdanigen populair-stichtelijken arbeid naauwelijks een tweede voorbeeld is aan te wijzen. Wij erkennen, dat de algemeene vorm van borger's Leerrede-
{==182==} {>>pagina-aanduiding<<}
nen, zoo als ook zijn stijl en zeggenstrant, nooit tot een modèl voor anderen kan dienen. Indien ongelukkig die zucht eens mogt veld winnen, dan ware er geen einde aan het ledig gebrom of de barocque overdrijving, en wij weten niet welk wonderlijk mengelmoes al, te zien. Een Genie, een groot en stout Genie, wien welligt bovendien nog een zeker overblijfsel van onbeschaafdheid aankleefde, gaat altijd zijnen eigen' gang, zijnen eigen' moeijelijken weg, op welken geen gewoon mensch hem volgen kan. Doch dit zelfde vreemde, en misschien niet algemee gangbare, zet eene eigene uitlokking aan deze Leerredenen bij. De vernuftige aanwending van eenen tekst boeit uwe aandacht - de zeldzame aanknooping van het discours aan bijzondere omstandigheden wekt uwe uiterste oplettendheid telkens weêr; en de beeldrijke, stoute taal, in welke hij de groote waarheden van den Godsdienst voordraagt, zoo wel als de ronde, menschkundige, somtijds strenge, somtijds zelfs halfschimpende aanmerkingen, met welke hij alles doorzaait en aanvult, laten u, na volbragte lezing, noch het hart en de verbeelding, noch het verstand, tot langdurig nadenken, ooit ledig. Ook bekennen wij, op geene zoo zigtbare afwijkingen van den goeden smaak in den vorm, en van het bondig oordeel in de stoffe en redenering, gestooten te hebben, als ons in het eerste deel
voorkwamen, aan 's mans weelderig vernuft en stouten geest te zijn ontsnapt. Over het geheel kunnen wij ons wel vereenigen met het oordeel des Voorredenaars, dat in borger's Nederduitschen stijl de gebreken en deugden zoo naauw met elkander verbonden zijn, dat men schromen moet voor eene al te volkomene, althans te spoedige en gewelddadige zuivering. En zoo de eerste Leerrede, hier voorkomende, als voor de uitgave toebereid, besnoeid en beschaafd, verdiend heeft, als eene der besten, de reijen jen aan te voeren, dan verheugen wij ons, - de aanleiding hiertoe ter zijde gesteld zijnde - dat de overigen die herziening niet hebben ondergaan. Immers, bijna geene van allen heeft ons minder getroffen, door meer

{==183==} {>>pagina-aanduiding<<}
dan alledaagsche en bekende denkbeelden of gevoelens, dan juist deze. Wij roemon ook in de verdrukking, Rom. V:3, is haar tekst.
De tweede, ‘over het wederzien,’ volgens Joan. XVI:22, de eerste na het overlijden zijner gade, is, natuurlijk, met veel gevoel gesteld.
Doch de derde, ‘de Voorzienigheid,’ volgens Jezaja XL:26 en 27, is, in ons oog, eene der schoonsten. Borger stelt den grootschen, dichterlijken tekst, met deszelfs voorafgaande deelen, inzonderheid in een heerlijk licht. Hij is daar als op eigen' bodem, aan de hand van een' zoo gevoeligen, zoo verhevenen en vromen Godsman als Jezaja. En niet minder gepast is de aanwending. Wij zijn gedeelten van Gods schepping - wij zijn redelijke wezens - wij zijn verordend tot onsterfelijkheid - wij zijn genoemd naar den naam van Christus, Gods Zoon. - Deze verdubbelde betrekking waarborgt ons de gegrondheid van ons geloof, dat eene wakende en zorgende Voorzienigheid ons gadeslaat en niet vergeet.
No. 4, De droefheid naar God werkt eene onberouwelijke bekeering tot zaligheid, 2 Cor. VII:10a., is mede, naar stof en vorm, eene schoone Leerrede, inzonderheid gewigtig, om den mensch aan zichzelven regt bekend te maken. Zelden vonden wij het berouw, het zij dan duurzaam en ter zaligheid leidende, of niet, zoo juist geteekend en zoo wèl ontleed. Zelden wist iemand juist hierdoor de ondeugd in een vreesselijker licht te stellen. En de toepassing der leere van het kruis op dit alles is niet min treffend.
No. 5, De namen nu der twaalf Apostelen, enz. Matth. X:2-4, is niet zoo vreemd, als wel de tekst. Zij loopt over de vraag, waarom Jezus juist deze (eenvoudige, onaanzienlijke, en in temperament en karakter zoo zeer verschillende) mannen tot zijne Apostelen hebbe verkozen: en dit onderwerp, van leerstelligen aard, wordt uitnemend behandeld.
No. 6. Gij dan hoort de gelijkenis van den zaaijer,

{==184==} {>>pagina-aanduiding<<}
Matth. XIII:18. Wederom een vreemde, als afgebrokene tekst, die ons herinnert aan: Daar staat geschreven Borger brengt denzelven in verband met het onvruchtbare, verloopene jaar 1816, en poogt ons inzonderheid te leeren, van God af te hangen, op Hem te zien, en in zijn bestel te berusten, in het geestelijke zoo wel als in het wereldsche. Voorop gaat een kort betoog, dat het gebruik der gelijkenissen rust op de gelijkvormigheid der wetten, door God in de natuur en in de genade, in de zigtbare en onzigtbare wereld gevolgd. Zekerlijk zal deze Leerrede, bij het gehoor, getroffen en voldaan hebben, schoon zij dan ook geen modèl kan worden.
No. 7. Derzulken is het koningrijk Gods, Marcus. X:14. Hier wordt betoogd, dat de leer onzer verzoening met God, welke de hoofdinhoud van het Evangelie is, zich gemakkelijk aan de gezindheden en denkbeelden van een kind aansluit, enz.; 1. om zijne gewoonte van op gezag aan te nemen, 2. om zijne hulpeloosheid en afhankelijkheid, 3. om de gelijkheid zijner betrekking tot de ouders, als van ons allen tot God. Deze geheele behandeling prijst zich terstond gunstig aan. Tusschenbeiden bezigt borger de gelegenheid, om den trots der stelselmakers te vernederen. En de toepassing is: den tijd dan niet te verwaarloozen, om deze leer vroeg in het kinderhart te planten.
No. 8. Den derden gaf hij één talent, Matth. XXV:15. Deze is zijne Afscheidsrede, als Akademieprediker. In plaats van eenige verdere opgaaf, sta hier, als een belangrijk staal, de volgende inleiding: ‘Indien menschelijke wijsheid, of liever, indien de wijsheid van eenig beperkt en eindig wezen, het plan had moeten ontwerpen van eenen regeringsvorm voor de gansche geschapene natuur, voor de redelijke zoo wel als voor de redelooze schepselen, er is geen twijfel aan, of er zou eene geheel andere orde van zaken bestaan, de wereld zou anders bestuurd worden. Wij mogen van achteren, ook in de schijnbare wanorde, de hooge wijsheid van Hem bespeu-
{==185==} {>>pagina-aanduiding<<}
ren en aanbidden, wiens gedachten zijn boven onze gedachten, gelijk de hemel is boven de aarde, van voren hadden wij toch eene andere inrigting verordend, en het belang van het geheel en van ieder deel in het bijzonder anders berekend. Anders draaide de aardbol om zijn aspunt, om het eene deel voor verschroeijende hitte en het andere voor verstijvende koude te beveiligen. Anders volgden de geslachten elkander op, en geene ouders droegen hunne kinderen, maar kinderen hunne ouders naar het graf. Anders waren de geluksgoederen verdeeld, en geen rijkaard zou zwelgen en brassen, terwijl een Lazarus sterft van armoede en smarte. Anders stond het met de verscheidenheid van rangen en standen in de maatschappij, en niemand, die eene kroon verdiende, werd veracht en vergeten, niemand, die verachting en vergetelheid en ketenen verdiende, zat op den stoel der eere, of voerde den rijksstaf ten plaag der volken. Wat zouden wij al anders maken, zoo het roer der wereld in onze handen berustte, en niet in de handen van den Hoogverhevenen, den Koning der eeuwen, die het licht schept en de duisternis, die met de inwoners der aarde doet naar zijn welbehagen, wiens raad bestaan zal, wiens hand niemand kan afslaan!’
No. 9 en 10. Deze dingen heb ik tot u gesproken, opdat gij niet geërgerd wordt, Joan. XVI:1. Over deze woorden, of liever over het gansche gesprek van Jezus, waartoe zij behooren, zijne laatste, troostende en waarschuwende redevoering vóór het lijden, loopen de beide Leerredenen, van welke het min zeker is, of zij ook door borger voor de uitgave waren bestemd. In de eerste, namelijk, behandelt hij, wat Jezus in deze redevoering verklaart; in de tweede, wat hij belooft. Dat hij noch zijne Apostelen tot deze wereld behoorden - dat dezelve hen op gelijke wijze haatte - dat de zaak, waarvoor zij leden, Gods zaak was; ziedaar de verklaringen, welke niet schooner ontwikkeld, dan uitnemend zijn toegepast. Hier moeten wij nog eene aanhaling inlasschen. Want een man als borger kan slechts zijn eigen lof-
{==186==} {>>pagina-aanduiding<<}
redenaar zijn - ten zij althans Neêrlands eerste redenaar en dichter optreden.
‘Vrome menschen! bloeden uwe harten om de zonden uws naasten; verbeeldt u dan een hart als het hart van Jezus, verbeeldt u eene zonde als de zonde derzoden. Gewisselijk, alle ligchaamssmarten waren bij onzen Heer vergeten, toen alle ongeregtigheden, die ooit of ooit gepleegd zijn of gepleegd kunnen worden, in ééne ongeregtigheid zamenliepen, en zich met al hare verschrikkingen voor het oog van eenen man vertoonden, die geene zonde gedaan had, in wiens mond geen bedrog was gevonden. Alle ligchaamssmarten waren vergeten, toen zelfs zijne alwetendheid de mate van zijn lijden scheen te vergrooten, als hij in de gemoederen zijner vijanden den onreinen droessem der hartstogten in volle kracht zag gisten. Menschenvrienden! gevoelt gij smarte, als gij uwe heilzame oogmerken ziet mislukken; verbeeldt u dan de smarte van onzen Heer, die geene grootere zaligheid kende, dan aan de menschen de grootste zaligheid te schenken; die, ter volvoering van zijn ontwerp, de hitte des daags en de koude des nachts had verdragen; die, voor het heil zijner broederen, duizenden duizendmalen met zijnen God had geworsteld in den gebede, en, nu aan het einde van zijne loopbaan gekomen, wel vele geroepenen zag, maar weinige uitverkorenen. En was deze mislukking slechts bij toeval, buiten de schuld der voorwerpen van 's Heilands teederste zorge? Neen, zij was een gevolg van de zwartste ondankbaarheid, waaraan zich ooit het menschelijk geslacht heeft schuldig gemaakt. Edele harten! wordt gij treurig, als gij uwe weldaden met deze ondeugd ziet vergelden, verbeeldt u dan het gevoel van onzen Verlosser, die, door reine menschenmin bewogen, rust en genoegen en aardsche grootheid en alles opofferde, om een ontaard volk in de rijkste zegeningen des hemels te doen deelen; die door zijne prediking hun verstand verlichtte, door de teekenen en wonderen, die hij deed, de lijdende menschheid troostte, en eindelijk, ter belooning van dit alles, misschien de handen aan zich zag slaan door
ge-
{==187==} {>>pagina-aanduiding<<}
raakten, die hij genezen had, misschien den bloedkreet tegen zich hoorde aanneffen uit monden, die, zonder zijne hulp, stom zouden gebleven zijn. Beminnaars van uw vaderland! hebt gij gezucht onder een' ijzeren schepter, die den bodem, waarop wij geboren zijn, drukte, maar niet omkeerde; verbeeldt u dan de zielesmarte van Jezus Christus, wien slechts weinige uren te voren de aanstaande ondergang van Jeruzalem tranen had afgeperst, en die nu stierf met het vooruitzigt, dat, om de uitroeijing van den Messias, na dertig jaren, dit land, dit tooneel van Gods wonderen, verwoest zou worden, na dertig jaren deze stad des groeten Konings met haren gewijden tempel in vlammen zou staan. Verbeeldt u al deze folterende gewaarwordingen, vereenigd in de ziel van eenen gefolterden kruiseling, en, Christenen! wat is ons lijden, wat is het zwaarste lijden, bij het lijden van onzen Verlosser? Indien u dan de wereld haat, denkt, dat zij uwen Heer het eerst heeft gehaat: indien gij tot lijden wordt geroepen, denkt, dat uw Heer het eerst heeft geleden, niet alleen zwaarder, dan wij kunnen lijden, maar ook zwaarder, dan de menschelijke verbeelding zich kan voorstellen.’
De beloften zijn, dat hunne onderlinge betrekking zou voortduren; een trooster komen; hunne gebeden verhoord worden, en hij ze eenmaal tot zich zou nemen. Ook hier oordeele men nogmaals uit dit weinige:
‘Wij allen zijn menschen, en wie wij ook zijn mogen, voor de regtbank van ons aller gevoel is het beslist, dat er, om naar den hemel te verlangen, niets meer gevorderd wordt, dan op aarde te zijn, en uit te wonen van den Heer. Eenige druppels meer of minder verdriet in den beker van ons leven, smarte is toch het erfdeel van Adams zonen en dochteren, de zucht tot ruste de familietrek van ons geslacht. Neen! dat gevoel laat zich niet verdooven, die behoefte laat zich niet paaijen. Eindelijk, eindelijk wordt het licht duisternis, het paleis een kerker, het vaderland vreemdelingschap, de vriend een vijand; en hetgeen de zon is voor hem, die in het donker dwaalt,

{==188==} {>>pagina-aanduiding<<}
hetgeen de vrijheid is voor den gebondenen, het vaderland voor den vreemdeling, de vriend voor den verlatenen, dat is de onsterfelijkheid voor den sterveling, de hemel voor den aardbewoner, en Christus voor zijne verlosten. - Wee dan den mensche, die het gebouw zijner hope lager bouwt, dan de starren! Maar ook wee hem, die met alles, wat beneden de starren bestaat, ontevreden is, en met morrend ongeduld uitziet naar zijne aflossing van den post, waarop God hem plaatste!’....
Wie hoort hier niet dien zelfden somberen, maar godvruchtigen toon, welke in den zwanezang Aan den Rijn weêrgalmt? Het was echter niet deze, het was No. 8 in dezen bundel, waarmede hij, niet slechts zijn openbaar ambt, als Prediker, maar ook zijn leven besloot.
Helaas! Wie beklaagt dien vroegen dood niet? Ja, zoo wij, in dit verslag, slechts ten oogmerk schijnen gehad te hebben, om onze lezers de voortreffelijkheden van den bundel te leeren kennen, over vele andere zaken vlugtig henenloopende, men schrijve het vrij aan dit gevoel van een smartelijk gemis toe. En was het misschien ook nutteloos, omdat bijna iedereen het werk zal bezitten en gelezen hebben; te meer nog, daar het met 's mans uitnemende afbeelding en nog een bevallig gedenkstuk te zijner eere praalt, door eene waardige en ook reeds verstijfde hand versierd; wel nu, zoo erkenne men hierin ten minste onze liefde en hoogachting voor den man, die zelf, op den duur, geenen wrevel kende, noch zich eenigzins inbeeldde volmaakt te zijn.
Indien wij nog eene eigenaardigheid van borger's Leerredenen mogen opgeven, het is, dat zij meestal zeer korte teksten hebben. Doch dit moet niemand misleiden, om te denken, dat het louter opschriften waren. Neen; het puntige van zijn vernuft mogt hierin bijzonder vermaak vinden, het zijn doorgaans gezegden, die met een' veel breederen tekst naauw te zamen hangen, uit welken hij dan ook rijkelijk putte, schoon de voorlezing van slechts weinige woorden hem te meer ruimte

{==189==} {>>pagina-aanduiding<<}
liet voor de keuze van het standpunt en die treffende spelingen, welke wij dikwijls aantreffen.
Ten slotte, zoo vreezen wij geenszins, als beoordeelaars, door den Heer van der palm onder de preekbedervers te worden gerangschikt, omdat wij allen in ons keurslijf zouden willen steken. Liefst, voorzeker, zien wij gezonde leer en zuivere uitlegkunde met warme hartetaal en indringende welsprekendheid vereenigd. En moet eene van beiden lijden, dan is de keuze moeijelijk. Wat is licht zonder warmte? wat warmte zonder licht? Alles hangt hier van de mate en toepassing af. Doch ja, gewis, de warmte kan nog eer schadelijk worden, bij eenen dompigen, dikken hemel. God! laat uw licht altijd voor ons schijnen: want dat is als de zon, gloed en glans tevens; dat doet alles gedijen.




Kerkelijke Raadvrager en Raadgever. IIde Stuk. Door Jodocus Heringa, Eliza'sz. Te Utrecht, bij J.G. van Terveen en J. de Kruyff. 1821. In gr. 8vo. X en 316 Bl. f 2-8-:

Dit stuk maakt met het vorige, waarvan wij in 1819, bl. 634 en volgg., berigt gegeven hebben, één deel uit. In het eerste stuk, bl. 59, durfde de Hoogleeraar, bij voorraad, niet meer beloven, dan elk jaar twee stukken, van grootte als het toenmalige. Dan, het tweede stuk is eerst twee jaren na het eerste uitgekomen; waaruit blijkt, hoeveel het verschilt, dat hij aan zijne eigene verwachting of begeerte voldaan hebbe. Wat ook de reden hiervan zijn moge, wij verwonderen ons geenszins, dat de Heer heringa, die men algemeen weet, dat het zeer volhandig heeft, en wiens nette en keurige wijze van bewerken bekend is, in plaats van ieder jaar twee stukken te geven, er om de twee jaren, ook in 't vervolg, slechts één geve.
Daar wij ons, bij vorige gelegenheid, over de inrigting en strekking van dit werk genoegzaam hebben uit-
{==190==} {>>pagina-aanduiding<<}
gelaten, zou het overbodig zijn, thans er iets meer van te zeggen. Dit stuk, wij twijfelen er niet aan, zal niet minder bevallen dan het voorgaande; en mogt het al dat nut stichten, hetwelk de gemoedelijke Schrijver er mede bedoeld heeft! Het begint met eene opmerking, beoordeeling en raad, berreffende de ge echtheid aan oude, en de afkeerigheid van nieuwe inrigtingen en leerwijzen. Deze afdeeling is de uitvoerigste, en beslaat ruim de helft van het geheele stuk. Men kan dezelve beschouwen als eene zeer uitgewerkte verhandeling over eene stof, bijzonder voor onze dagen geschikt. Dat de steller derzelve zijn onderwerp onpartijdig en oordeelkundig behandelt, kan, onder anderen, uit de volgende plaats blijken: Wij loopen in jeugdigen leeftijd gevaar van door het nieuwe te spoedig bekoord te worden: naar mate wij in jaren vorderen, wordt het gevaar grooter van gehechtheid aan het oude. Wie een nieuweling is in de wereld, zoekt eerder het nieuwe op: wie oud is, laat zich het oude niet gemakkelijk ontnemen. Laat ons toezien, dat onze persoonlijke neiging ons oordeel over het oude en nieuwe niet verrasse!
Op deze allerbelangrijkste verhandeling volgen eenige berigten, aanmerkingen en bijzonderheden, die alle in een naauw verband staan met het hoofdoogmerk van dit werk, tot welks voortzetting wij, op nieuws, den geachten Schrijver den Goddelijken zegen toewenschen!

Helon's Bedevaart naar Jeruzalem, door Fr. Strauss. Uit het Hoogduitsch. IIde Deel. Te Amsterdam, bij J. van der Hey. 1821. In gr. 8vo. 237 Bl. f 3-:-:

Met genoegen zien wij, dat de vertaling van dit aangenaam, nuttig en stichtelijk werk zoo spoedig wordt voortgezet, als de keurige uitvoering gedoogt. De Hooggel. clarisse heeft weder menigen lezer verpligt door zijne aanteekeningen; doch hij zou hen nog meer verpligt hebben, indien hij, door het bijvoegen van cijfers in den tekst, hun het gebruik daarvan gemakkelijker

{==191==} {>>pagina-aanduiding<<}
gemaakt had: onze wensch hieromtrent, bij de aankondiging van het eerste deel geuit, is dus onvervuld gebleven.
In dit deel wordt Helon's komst in het Land der Belofte, zijne bedevaart naar Jeruzalem, en zijne viering van het Paaschfeest aldaar, op dien zelfden levendigen toon beschreven, die het lezen van het eerste deel reeds voor velen zoo aangenaam gemaakt heeft, met inmenging van alwat bij die gelegenheid over den toestand van land en volk gepast kon vermeld worden. Achter op den zoogenaamden Franschen titel staat, dat het werk in vier deelen kompleet zal zijn, en dit kan men ook opmaken uit hetgene bl. 225 in eene aanteekening staat van de twee nog volgende deelen. Men zal dus geene reden hebben, om te zeggen, dat het werk te groot is: en, wanneer wij de twee overige deelen zullen ontvangen hebben, zullen wij, overeenkomstig het verzoek des Schrijvers in de voorrede voor het eerste deel, over het oogmerk en de inrigting des geheelen werks eerst volkomen kunnen oordeelen; waarom de lezer zich thans met deze korte vermelding vergenoege.





De Egyptische Oogöntsteking onder de Koninklijke Pruissische Bezetting in Mainz, enz. Door Dr. J.N. Rust. Met eene Voorrede en eenige Bijvoegsels van F. van der Breggen, Cornz., Med. Doctor en Hoogleeraar in de Medicijnen te Amsterdam. Aldaar, bij L. van Es. 1821. In gr. 8vo. f 2-16-: (*).

Welke vooralsnog de gevoelens over de afkomst of den oorsprong der onderhavige Oogziekte mogen zijn, elke beschrijving derzelve is eene belangrijke bijdrage tot de uitbreiding van heelkundige kennis, vooral van die, welke zich met de gebreken der oogen bezig houdt. Nog

{==192==} {>>pagina-aanduiding<<}
belangrijker wordt deze bijdrage, daar dezelve over eene ziekte handelt, bij ons niet slechts bij name gekend, maar meer dan eens onder onze krijgslieden voorgekomen; of liever, welke, sedert haar begin, nog niet heeft opgehouden zich te verspreiden; die, wanneer zij uitgeroeid scheen, slechts onderdrukt was, en dus ook nu nog aan sommige Artsen bij het krijgswezen werk verschaft. - Het heeft wel, ook in ons Land, niet aan eene en andere bijdrage ontbroken. De verdienstelijke Hoogleeraar kluyskens heeft zich hier ook wederom werkzaam getoond, niet alleen in de behandeling van dit gebrek, maar ook in de mededeeling zijner gevoelens over hetzelve. Maar, bij het onvolledige, hetwelk men nog altijd in beschrijving en behandeling bespeurt, mag iedere poging welkom worden geheeten, al ware het slechts, om bij vergelijking te zien, wat anderen hierover gedacht, hierbij gedaan hebben. Wij ontvangen derhalve met dankbaarheid dit werk van den onvermoeiden Hoogleeraar rust; en wij houden ons verpligt jegens den Hoogleeraar van der breggen, die zorgde, dat de Nederlanders met dit werk, in hunne taal overgebragt, bekend zouden worden.
Dan, wij betreuren, aan den anderen kant, dat de uitgave van dit werk den Hoogleeraar van der breggen heeft doen afzien van de volvoering van zijn vroeger voornemen, de beantwoording der vraag, over deze Oogziekte uitgeschreven door het Utrechtsch Provinciaal Genootschap van Kunsten en Wetenschappen, October 1821. Men vindt zeker, zoo als de Hoogleeraar zegt, in het werk van rust alles volkomen bijeenverzameld, uiteengezet en opgegeven, wat tot deze ziekte betrekking heeft; maar toch niet, wat als een volledig antwoord op die Prijsvraag strekken kan. Hier ontbreekt, onzes achtens, nog het een en ander, al ware het maar om nog verder bij te brengen hetgeen sedert dien tijd al wederom is waargenomen (*).

{==193==} {>>pagina-aanduiding<<}

Wij hebben derhalve met leedwezen vernomen, dat de Hoogleeraar zoo spoedig van zijn voornemen heeft afgezien, zeker ten nadeele van de kunst in het algemeen en van dit het bijzonder. Wij hopen, dat niet allen, die het voornemen mogten hebben gekoesterd, hunne krachten in dit strijdperk te beproeven, hiervan zijn teruggekomen; dat er bij de reeds voorhanden zijnde blijken van werkzaamheid onzer Landgenooten te dezen opzigte nieuwe mogen toegevoegd worden. Zoo worde er voldaan aan de verwachting van het Utrechtsch wetenschappelijk Genootschap, ten voordeele der lijdenden, tot eere der Schrijvers!
Het schijnt, dat dadelijk na de herstelling van dit Rijk in de rij der Volken, en terstond na de zamenstelling of oprigting der Legers voor hetzelve, al aanstonds deze Oogziekte (dat wij haar, ter onderscheiding, Egyptische noemen!) is waargenomen. Sedert dien tijd heeft zij voortgeduurd, niet altijd even hevig, maar tot nog toe is zij niet ten onder gebragt; althans in het jaar 1821 waren er zeker nog drie of vier Garnizoenen, onder anderen Arnhem en Nijmegen, waar zij bestond. De onvermoeide pogingen van het krijgskundig Geneeskundig Toevoorzigt hebben zeer veel bijgedragen, dat de verspreiding nimmer zeer algemeen is geworden, en dat deze Oogziekte den Inwoneren niet tot eene algemeene en zoo verderfelijke plaag is geworden, als dit wel in naburige Landen of Rijken is geschied. Maar het ontbreekt, bij alle voorzorge, echter niet aan slagtoffers; en telt men deze ook niet bij duizenden, en is derzelver onderhoud geene aanzienlijke

{==194==} {>>pagina-aanduiding<<}
Staatsuitgave geworden, zoo als in Engeland, er zijn toch vele Soldaten, uit hoofde van blindheid of andere ongemakken, de gevolgen dezer Oogziekte, ontslagen. Nieuwe bijdragen zijn dus vooralsnog niet overtollig
De Hoogleeraar van der breggen, die de vertaling heeft doorloopen (*), deelt eenige aanmerkingen mede in zijne Voorrede, welke hierop nederkomen: dat doze Oogziekte eene aanstekende is, wier zetel in de slijmklieren moet gezocht worden; - dat de ontsteking, een voornaam verschijnsel dezer ziekte zijnde, srogtans niet oorspronkelijk of gelijktijdig met de Oogziekte te beschouwen is. - Hoe dit moet verstaan worden, is moeijelijk te bepalen. Wij wenschten van deze stelling eene uitvoeriger verklaring. Zoo ook achten wij de stelling gewaagd, dat deze Oogziekte nimmer (?) ook in hare hoogste graden (!) door koorts vergezeld wordt. Hiertegen getuigt de ondervinding van velen. Zeker is het niet geheel beslist, of zij wezenlijk uit Egypte ontfproot. De Franschen brengen hier veel tegen in (†); maar het schijnt, dat der Engelschen stelling veel vóór heeft, dat deze Oogziekte van Egyptischen oorsprong is. Of nu de smetstof dezer ziekte niet zoude kunnen vernietigd worden, zoo lang men de
oorspronkelijke bron niet zal ontdekt hebben, - hiervoor schijnt mede bete-
{==195==} {>>pagina-aanduiding<<}
re ondervinding te zijn: wierden de maatregels van voorzorge slechts overal met nadruk doorgezet, zij zoude misschien reeds vernietigd zijn. Gebrek aan ijver bij velen, het onverstandig twisten over de al of niet besmettelijkheid, terwijl intusschen de ziekte voortgaat, en de invloed van vele nadeelige oorzaken bij den Soldaat, zijn zoo vele redenen, dat zij nog niet is ten onder gebragt. Men zie, wat een rust te Mainz kon ten uitvoer brengen! Wijze besturing van eenen verlichten Arts, geene tegenkanting van betwetende Krijgsoversten, krachtdadige ondersteuning van het Gouvernement, goede wil der medehelpers, en volgzaamheid der ondergeschikten, - ziet daar, waardoor hij slagen kon! Door zulke middelen is men ook reeds grootendeels in dit Rijk geslaagd. Zoo werden er in der tijd vele pogingen in Italië gedaan, maar niet met zulk eenen uitslag bekroond, ofschoon een aanzienlijke beambte, die echter geen Geneeskundige was, aan het hoofd werd gesteld. Wat, bij de geneeswijze, de bloedlatingen betreft, of zij onder onze Troepen van nadeeliger gevolgen zijn geweest, zouden wij haast durven tegenspreken uit de verzekering van velen, dat zij voordeelig zijn geweest. Kluyskens, onder anderen, heeft er zich wèl bij bevonden. Wij achten ze noodzakelijk, behoudens verstandige wijziging en met vermijding van het overdrevene, hetwelk ook zeker wordt bedoeld door den Hoogleeraar van der breggen. De vreesachtigheid, om eenige oncen bloed af te trekken, is evenzeer af te keuren, als het vermetel is te achten, alleen bij ponden te spreken. Vorderen de meeste oogöntstekingen algemeene of plaatselijke bloedontlastingen, ook hier mogen ze niet verzuimd worden; en maakt het gestel van den Nederlandschen Soldaat, in vergelijking met andere, geene uitzondering. - Dan genoeg, om nog iets over de Verhandeling
zelve te kunnen zeggen.
In de Inleiding gaan algemeene aanmerkingen vooraf. En wordt in deze beschouwd de overgang der Oogziekte uit Egypte naar Europa; derzelver komst in het Pruissi-
{==196==} {>>pagina-aanduiding<<}
sche leger; toenemende verspreiding; eindelijk derzelver bijzondere zetel te Mainz, waardoor de Hoogleeraar rust in de gelegenneid werd gesteld, haar waar te nomen, en ter uitroeijing van dezelve krachtdadig werkzaam te zijn.
De ontwikkeling dezer ziekte te Mainz, en derzelver verspreiding, trok de aandacht der Pruissische Regering tot zich; zij beraamde de noodige middelen ter stuiting van dit kwaad. Wijsselijk koos men eenen Geneeskundigen ter besturing van die maatregelen, welke aan hem echter door het Gouvernement, al wederom wijsselijk, werden overgelaten. En Hoogleeraar kweet zich van zijnen last op eene wijze, die beantwoordde aan het vertrouwen, in hem gesteld door het Pruissische Gouvernement. Mogt men onder zulke omstandigheden toch altijd eene gepaste keuze doen, en den Geneeskundigen in derzelver werkzaamheden geene belemmering doen ondervinden, door hun menschen toe te voegen, die, hoe minder zij van de zaak weten, somtijds te lastiger worden door hunne ingebeelde kennis van zaken! - Bij de volmagt voegde men ook aanzienlijke geldelijke middelen, en het werk ging te gereeder.
Van hetgeen er gedaan werd, getuigen de bijlagen, te regt door den Hoogleeraar van der breggen overgenomen en achter het werk gevoegd. Zij kunnen ten voorbeeld verstrekken voor die genen, welke in deze, of andere ziekten van zulk eenen aard, met dergelijken last mogten vereerd worden. Men vindt deze stukken van bl. 231-263. Wij onthouden ons van aanmerkingen over dezelve, vooral ook, bij gebrek aan ondervinding, over de aanprijzing der houtskolen ter luchtzuivering, bl. 248 (*).

(Het vervolg en slot hierna.)





{==197==} {>>pagina-aanduiding<<}

Verhaal der Staatkundige en Militaire Gebeurtenissen, te Napels, in de jaren 1820 en 1821, voorgevallen, gerigt aan Z.M. den Koning der beide Siciliën, door den Generaal Guillaume Pépé, met Aanmerkingen en Ophelderingen omtrent het gedrag der Napolitanen in het algemeen, en dat van den Schrijver in het bijzonder, gedurende dit tijdvak, gevolgd door eene verzameling van meestal onuitgegevene Bewijsstukken. Te Amsterdam, bij J.C. van Kesteren. 1822. In gr. 8vo. f 1-4-:

De Napolitaansche Omwenteling, met hare gevolgen, hield, ruim een jaar geleden, aller gemoederen in Europa bezig. Thans is dezelve weder door een' stroom van grootere gebeurtenissen als verdrongen. Nogtans blijft dezelve, door haar veelbelovend begin, door haren bloedigen voortgang in Sicilië, doch bedaarde houding in het anders zoo driftige Napels zelve, en eindelijk door haren bijkans bespottelijken afloop, merkwaardig, als Episode in het groote Tooneelspel onzer dagen. Een der voornaamste vertooners, de Generaal pépé, geeft hier zelf verslag zijner verrigtingen, in eene soort van Apologie, aan den Koning gerigt. Hij tracht zichzelven van de tegen hem ingebragte beschuldigingen, van onvoorzigtigen aanval, overhaaste vlugt, en verdonkering van 's lands gelden, vrij te pleiten, (wat de twee laatste punten betreft, willen wij hem ook gaarne gelooven) en tevens zijn leger te verontschuldigen wegens deszelfs overhaaste vlugt in het gezigt van den vijand. Op dit punt, nogtans, heeft hij ons zoo min overtuigd, als omtrent de noodzakelijkheid van den aanval, in de gegevene omstandigheden. Vooreerst zegt pépé, (bl. 44, verg. met bl. 112) dat hij slechts 8 bataljons en 200 paarden tegenover 50,000 man geregelde troepen had. Al rekent men nu onder die 8 bataljons de gewapende burgers, of Nationale Garde, niet mede, welke, volgens bl. 48,

{==198==} {>>pagina-aanduiding<<}
9000 man sterk schijnt geweest te zijn, zoo was het, indien deze opgave waar is, toch eene razende onderneming, om met zulk een klein getal geregelde manschappen aan te vallen, en dus in den Oorlog zelven den altijd hatelijken naam van eersten aanvaller op zich te laden; om nu niet eens van den krijgskundigen misslag te spreken, dat men met weinig ruiterij goede stellingen verlaat, om in de vlakte te manoeuvréren. Pépé heest zich dus met al zijn betoog der noodzakelijkheid van den aanval, onzes inziens, niet geregtvaardigd. Hij had moeten wachten tot hij aangevallen werd, te meer daar hij den physieken en morelen toestand zijner troepen beter had moeten kennen, en begrijpen, dat men met zulke nieuwelingen geene 50,000 Oostenrijkers, in de oorlogen tegen Frankrijk gehard, kon verslaan. Immers, dat de Napolitanen zich in den éénigen slag, dien zij geleverd hebben, lafhartig hebben gedragen, is zoo blijkbaar, dat alle de redeneringen van den Generaal pépé ten tegendeele het verwijt niet kunnen ontzenuwen. Reeds vóór den aanval (zie bl. 46) waren 3 bataljons van de militie uiteengeloopen: na eene poos tijds het gevecht te hebben uitgehouden, liep de militie weg, die in den nacht door de overigen en door de soldaten gevolgd werd; zoodat genoegzaam het geheele Corps uiteenvloog, en de Officieren zich moesten aanbieden, om als soldaten te dienen, (bl. 54.) Neen! de Napolitanen hebben zich der vrijheid niet waardig getoond; want zij waren niet gereed, voor dezelve te sterven. Pépé vergelijkt hen bij eenige andere volken, die, voor de vrijheid strijdende, ook in den beginne
ongelukkig waren; doch zij waren het ten minste niet, dan na ernstige en voor den overwinnaar bloedige gevechten. De Amerikanen en Spanjaarden wisten (1777 en 1808) wel de legers hunner vijanden, die tegen hen optrokken, gevangen te nemen; de Franschen, hoewel ook meest uit burgers bestaande, die nimmer het vuur hadden gezien, dreven de Bondgenooten, in 1792, uit Champagne. Doch met Napels was alles terstond na het eerste gevecht gedaan, en er was sedert

{==199==} {>>pagina-aanduiding<<}
zweem noch schaduw meer van opstand tegen de vreemde krijgsbenden. In 1799 en 1806 verdedigden zich de Calabrezen nog; thans onderwierpen zich ook deze terstond. Men zou hieruit moeten opmaken, dat de geestdrift der Napolitanen voor den nieuwen Regeringsvorm niet zoo vurig was, als de Generaal pépé het wil doen voorkomen. Nogtans zijn wij er daarom verre af, van den gewapenden inval van vreemden in een land, hetwelk hun geene reden tot klagten gegeven heeft, goed te keuren. Oostenrijk kon twee gronden voor dezen maatregel aanvoeren: vooreerst het gevaar voor zijne Italiaansche bezittingen, bedreigd door de grondstellingen der Carbonari, die geheel Italië gaarne tot één' Staat wilden verheffen, door eigene wetten volgens eigene zeden bestuurd; en ten tweede het gesloten verdrag met den Koning in 1815, waarbij dezelve, na reeds eene vrije Constitutie aan zijn Volk te hebben beloofd, (zie de bewijsstukken bij dit boekje, bl. 83, 84) genoodzaakt werd te beloven, ‘dat hij geene veranderingen zou toelaten, strijdig met de oude monarchale Regeringsvormen, of met de grondbeginsels van bestuur, door Oostenrijk voor deszelfs Italiaansche Provinciën vastgesteld,’ (bl. 151, 152). Doch het eerste kon en mogt alleen door eene goede bezetting van 's Keizers eigene landen, en vooral door een vaderlijk en liberaal bestuur, hetwelk aan het volk eenige regten toestaat, en daardoor het verlangen naar verandering onderdrukt, worden weggenomen; het tweede was een verdrag, hetwelk de Koning niet mogt sluiten, zonder zich met de daad voor eenen afhangeling van Oostenrijk te verklaren, en dus het staatkundig evenwigt ten
behoeve van dat Huis te verbreken, hetwelk toch de bedoeling der Hooge Bondgenooten niet kan geweest zijn: want anders waren ook de gedwongene Rijn-Confederatie en de bemiddelingsakte van Zwitserland gewettigd. Europa moet voortaan, zoo het Heilig Verbond iets zal beteekenen, dat goed en heilig is, uit vrije, onderling bevriende, maar niet van elkander afhankelijke Staten bestaan: wie dit laatste eischt,

{==200==} {>>pagina-aanduiding<<}
zondigt tegen de grondstellingen der verbindtenis, in 1813 en 1814 tegen napoleon gesloten, en baart ongerustheid voor de vrijheid aller Staten van den tweeden rang. Het is waarlijk niet weinig bedenkelijk, geheel Italië thans, van den top der Alpen tot de zee van Afrika, door Oostenrijks krijgsbenden bezet en in bedwang gebragt te zien.
Op bl. 145 is eene zinstorende drukfout: men leest aldaar, dat pépé op 13 September achttienhonderdëenentwintig door den Koning tot Staatsraad benoemd is. Dit moet zekerlijk achttienhonderdtwintig zijn: want in September 1821 bevond zich die Generaal voortvlugtig in Spanje, en zal zekerlijk van het Hof geene gunstbewijzen hebben ontvangen. Onder de fouten der vertaling behoort de gedurige vermelding van la Pouille, in plaats van Apulië.

Request aan de Kamer der Pairs, van den Heer Douglas Loveday, Engelschman en Protestant, zich beklagende over eene Ontvoering door Verleiding, (Rapt de Séduction) gepleegd aan zijne twee Dochters en zijne Nicht, door hem op eene Kostschool te Parijs geplaatst, en waar men van de ligtgeloovigheid dier jonge personen heeft misbruik gemaakt, door middel van bijgeloovige schrikbeelden, kwellingen en valsche wonderwerken, om haar plotseling tot het Katholicismus te bekeeren, in afwezigheid, zonder medeweten, en tegen den wil harer Ouders. Te Haarlem, bij de Wed. A. Loosjes, Pz. 1822. In gr. 8vo. 27 Bl. f :-5-8

Toen, na de herstelling van karel II, Koning van Engeland, op den troon zijner vaderen, godsdienstige onverdraagzaamheid terstond het hoofd begon te verheffen, en die Vorst, in 't geheim door de Jezuiten tot het Roomsche geloof aangeworven, met zijnen nog driftiger' en bijgelooviger' Broeder, jakob II, de Regten der Natie

{==201==} {>>pagina-aanduiding<<}
tevens met de Regten van het Geweten ondermijnde; toen voorzagen schrandere mannen eenen tweeden en nu onherstelbaren val van het Huis der stuarts. Zonder nu in alles hiervan de toepassing te willen maken op het tegenwoordige bestuur in Frankrijk, is het toch zeker, dat de Engelsche opstand in 1640 met den Franschen in 1789 en later, en ook beider gevolgen eene treffende overeenkomst hebben, en dat de bourbons wèl zouden doen, zich aan de daden en het lot der stuarts te spiegelen. Frankrijk begon adem te scheppen, toen, op den 5den September 1816, de partij der vrienden van oude heerendiensten en onverdraagzaamheid uit alle bewind en invloed geraakt was; thans heeft die partij (wie weet, door welke kuiperijen?) ten Hove al haar vorig aanzien weten te herkrijgen, en bedreigt het Koningrijk met de herstelling van Staat en Godsdienst, zoo als die vóór 1789, of liever vóór 1787, bestonden, toen de Protestanten geene burgerlijke Regten bezaten, en met de invoering, bovendien, der Jezuiten, die, voor Eeuwen lang, alle verlichting, verdraagzaamheid en waarheidsliefde uit dat Rijk staan te verbannen. Dat dit geene loutere schrikbeelden zijn, blijkt uit de, hetzij domme en der elfde Eeuw waardige, hetzij razende en tegen andersdenkenden opruijende preken dier zoogenaamde Missionarissen, welke niet anders dan Ex-Jezuiten en geestelijke goochelaars zijn; preken, welke, helaas! door de bajonetten beschermd worden; - het blijkt uit de schandelijke handelwijze, die men zich, blijkens het voor ons liggende boekje, zelfs tegen eenen vreemdeling, eenen Engelschman, heeft durven veroorloven, wiens beide kinderen men, benevens eene nicht, tot het Roomsche geloof letterlijk heeft
geronseld. Het is niet het verachtelijke wijf alleen, dat het vertrouwen eens vaders, in hare kostschool gesteld, op de schandelijkste wijze misbruikt, door hem zijne dierbaarste panden te ontrooven, deze tegen haren vader op te zetten, en de oudste dochter in eene dweepster van de ergste soort te herscheppen, welke den braven vader, die haar geene vrijheid van Godsdienst

{==202==} {>>pagina-aanduiding<<}
weigert, te meermalen ontloopt, en hem eir elijk in een klooster, waar hij haar opzoekt, doet gevangen zetten en tusschen vier bajonetten plaatsen, terwijl een helsche glimlach om hare lippen zweeft, en zij den oorsprong, naast God, van haar aanzijn verwenscht en lastert! (bl. 19, 20.) - neen, het is die Kostschoolhouderes niet alleen, aan welke wij dit weefsal van ongeregtigheden, dezen zielemoord toeschrijven, (want zelfs eerlijke Roomschen zullen eene zoo diepgevallene dochter toch wel voor eene dier Proselyten erkennen, van welke christus zeide, dat de Farizeën ze tot kinderen der helle maakten, tweemaal erger dan zij zelve, Matth. XXIII:15.) - het zijn hoogere personen, die de diepbedrukte vader niet eens noemen durft, maar slechts van verre aanduidt; Vorsten der Kerk, Prelaten, naast den troon geplaatst, (bl. 13) welke achter het scherm hunner hooge waardigheid dit gruwelstuk hebben bestuurd, en thans daarvan de straffeloosheid verzekeren! Immers, alle de gezagvoerders, tot welke de bedrukte vader zich om Regt vervoegd heeft, willen of mogen hem niet helpen. De Procureur des Konings noemt de zaak teeder en netelig, en doet niets; de Prefekt der Politie, de Hoogëerwaardige Aartsbisschop (is hij misschien de bedoelde Vorst der Kerke?) verwaardigen zich niet eens, te antwoorden. Het éénige, volstrekt het éénige, hetwelk men tot geregtelijke (niet tot zedelijke), verontschuldiging der misdaad bijbrengt, is, dat het meisje eenëntwintig jaren oud, en dus meerderjarig is. Maar zij was dit (zegt de vader te regt) nog niet, toen het werk der boosheid begonnen werd. Men heeft hem zelfs in
het voorleden jaar, in Augustus, nog opzettelijk misleid, met te schrijven, dat zijne vrees op het stuk van den Godsdienst eene beleediging zijn zou. En moet nu dit niet gestraft worden? De middelen, waarvan men zich tot dat einde bediend heeft, zouden belagchelijk zijn, indien het doeleinde niet zoo afgrijselijk ware. De geschiedenis van een' Jood en een gerijfelijk meisje, gekweld door de verschijning eener bloedende hostie, boven hunne hoofden zwevende, benevens

{==203==} {>>pagina-aanduiding<<}
andere ongerijmde wonderwerken, onder anderen die thans nog te Amiens zouden plaats hebben, en verdraaijingen van Bijbelplaatsen, om de kinderen tegen den vader op te zetten (bl. 7, 8); deze maken het geestelijke goochelspel uit, waardoor men een Engelsch Protestantsch meisje in eene Roomsche Fransche non heeft weten te herscheppen. (De jongste is nog bij tijds uit de klaauwen van deze verscheurende wolven in schaapskleederen verlost.)
Wij zouden over dit geval zoo breed niet zijn, indien het in de gevolgen zoo bedenkelijk niet ware voor den Protestantschen, ja voor allen redelijken Godsdienst. Men weet, dat de Jezuiten, die, volgens hunne leer, volstrekt geene middelen behoeven te ontzien om hun doel te bereiken, van hunne oprigting in 1540 af, tot hunne vernietiging in 1772 toe, niet opgehouden hebben, een' onverzoenlijken oorlog (bedekt of openlijk) tegen de Protestanten te voeren. Deze Orde, die met jezus niets dan den naam gemeen had, (wij spreken van haren geest, niet van alle hare leden) was naauwelijks afgeschaft, of er verspreidde zich in Frankrijk, in Beijeren, zelfs in Oostenrijk, (dat land van duisternis en schaduwen des doods) onder de Roomschgezinden een zachte, milde, Christelijke geest. Men begint elkander te naderen. Mannen als sailer, oberthur, hug, jahn, lexius doordringen hun Kerkgeloof met Bijbelgeest. Maar pius VII herstelt de Jezuiten, en - op nieuws begint de duisternis zich over het Roomsche Europa te verspreiden. De Bijbelgenootschappen worden afgekeurd en vervloekt. In Beijeren wordt het zoo schoon ontkiemende zaad der Evangelische vrijheid en waarheid bij de Roomschen verstikt. In Rusland verleiden de Jezuiten de edelste vrouwen en zelfs mannen, zoodat de godsdienstige en verdraagzame alexander verpligt is, hen ten lande uit te jagen. In Hongarijë hoort men op nieuws van vervolging. In Zwitserland, waar de Jezuiten te Frijburg een brandpunt hebben, verleiden zij den naneef des grooten hallers,
dat hij, lang onder schijn van Protes-
{==204==} {>>pagina-aanduiding<<}
tant, de Roomschen voorthelpe hij eindelijk gedwongen het masker afwerpt. In Spanje wordt de Inquisitic hersteld. In Nederland is het proselyten-maken (waarvan men in jaren niet gehoord, waaraan men niet eens gedacht had) aan de orde van den dag; en een oproerige Bisschop predikt ongehoorzaamheid aan de wetten. In Frankrijk, waar de gelijkheid van Godsdiensten te voren de uitmuntende werking deed, van burgers met burgers in eendragt te verbinden, en het heillooze zoogenaamde bekeeren tot uiterlijk kerkgebaar van eenige sekte te beletten, (waartoe napoleon, hoe slecht ook anders, door krachtige maatregelen veel bijdroeg) worden thans, ten spijt der nog bestaande wetten, weder eene menigte kloosters opgerigt, en die gestichten, misschien ook de afgelegde geloften, als onschendbaar gehandhaafd. Het bloed der tweeduizend Protestanten, in 1815 vermoord, roept nog om wraak tegen den schandelijken trestaillon en andere moordenaars, aan welken de Ultra's (die groote beschermheeren der Jezuiten) wel straffeloosheid hebben weten te verzekeren. Nu ontrukt men zelfs reeds kinderen aan de ouders, en doet dit straffeloos; want ook dit Verzoekschrift, door den ongelukkigen vader, zoo wel aan de Kamer der Pairs, als aan die der Afgevaardigden, ingeleverd, is vruchteloos geweest. Het past dus aan alle Protestanten, op hunne hoede te zijn. In ons gelukkig Vaderland zijn wij wel volkomen veilig tegen geweld, en kabalen, gelijk die tegen douglas loveday gesmeed, zouden wel gestraft worden; maar tegen list, tegen Jezuitsche
list, kan ook de beste Regering niet altijd beveiligen. Maar bij geluk komt de Bijbel, dat beste bolwerk tegen Papismus en Jezuitismus, thans in zoo veler handen, dat alle de kinderen en kleinkinderen van loyola met elkander de lichtstralen, daaruit opgerezen, niet zullen verdooven. Doch wij houden hier op: de veruitziende gevolgen, meer dan dit bijzondere geval, hebben ons aanleiding tot deze, naar evenredigheid, uitvoerige Recensie gegeven.





{==205==} {>>pagina-aanduiding<<}

Beschrijving van de geaardheid, de zeden en de gewoonten van het Indische Volk, enz. Door den Abt. J.A. Dubois. III Deelen.

(Tweede Verslag.)

De vrouwen bestaan, naar 't begrip der Hindo's, enkel ten nutte en tot vermaak der mannen; worden voor onbekwaam ter geestöntwikkeling gehouden, dus ook in de opvoeding volstrekt verwaarloosd. Naaiwerk is haar onbekend, ook het breijen; maar allen zijn bedreven in het katoenspinnen. De vóór hare huwbaarheid getrouwde vrouw leeft in haar ouders huis, tot dat zij in dien staat komt. De schoonmoeders behandelen de schoondochters als gekochte slavinnen. De vrouwen zijn zoo aan strengheid gewoon, dat zij haren vriendelijken en gemeenzamen man zouden verachten. [Wat is het toch wijs en weldadig, dat de mensch aan alles gewoon raakt!] De Schrijver heeft eene vrouw woedend tegen haren man gezien, omdat hij haar op eenen minnelijken toon had toegesproken. ‘Zijn gedrag - zeide zij - overdekt mij met schaamte, en ik durf mijn hoofd niet meer opligten. Zulk eene manier van doen is nooit onder ons gezien. Is hij een Paranguay (een scheldwoord, waarmede zij Europeanen aanduiden) geworden; en denkt hij, dat ik een vrouwmensch van die caste ben?’ Maar in het openbaar genieten de vrouwen de grootste achting. Het gelukkigste lot van eene Indiaansche, inzonderheid Brahmansche vrouw is, dat zij staande haar huwelijk sterft. De boeken der Brahmanen noemen dit eene belooning voor goede daden. De droefheid van eene vrouw bij den dood haars mans is zeer aftobbend en louter ceremonieel. Eene weduwe, voornamelijk zonder kinderen, is ten uiterste veracht. Zouden onze vrouwen ook lust hebben aan de volgende voorschriften, die wij, als voorbeeld uit meer, toch even moeten vermelden? ‘Eene vrouw heeft geenen anderen God op aarde, dan haren man. Hij moge mismaakt [met één woord: al wat leelijk is] zijn: nooit zal zijne vrouw hem anders dan als haren God aanmerken. Lacht haar man, dan behoort zij ook te lagchen;
weent hij, dan weene zij mede. Zij zal zich van alle voedsel onthouden, dat haren man niet smaakt. Als hij spreekt, moet zij stil wezen, en naar niets anders luisteren. Als hij zingt, moet zij in verrukking wezen. Als

{==206==} {>>pagina-aanduiding<<}
hij danst, ziet zij hem met genoegen aan. Als hij van wetenschappen spreekt, is zij vol verwondering. Haar man moge al eens in drift zijn, haar zelfs onverdiend slaan; in geen geval zal zij weeromspreken, dan om hem door zachtzinnige woorden tot bedaren te brengen.’ Hiermede zullen onze Dames wel hare bekomst hebben! - Karakteristiek, echter, is, dat, daar de regels voor de vrouwen bij sommige stammen nog strenger zijn, waar de vrouw niet tegen hare schoonmoeder mag spreken, zij echter teekens weet te maken, zoo vol uitdrukking, dat er de oude razend om wordt. - Het vrijwillig verbranden van zichzelve, der weduwen met het lijk van haren man, is niet meer zoo algemeen of menigvuldig als in vroegere tijden. Maar toch 30,000 slagtoffers, jaarlijks, is ontzettend. Roemzucht en het ongelukkig lot der weduwe bewegen deze tot die opoffering; maar toch velen bedanken er voor, b.v. de vrouwen der Brahmanen; schoon deze laatsten de zaak bij de andere casten bevorderen, en de ijsselijke plegtigheden besturen.
Een Brahman, geenen zoon hebbende, is verpligt eenen aan te nemen, dat met vele plegtigheden geschiedt. - De bezorger der begrafenis erft schaden en baten. Vrouwen en dochters erven nimmer; maar de erfgenamen moeten haar onderhouden.
De Brahmanen zijn de oude bewaarders der wetenschappen; maar de tegenwoordigen zijn niet gevorderd. - Het scheen den Hindo's voormaals onmogelijk, anders dan in dichtmaat te schrijven. - De briefstijl aan meerderen is overladen met gezwollene pligtplegingen.
De schrijfkunst moet zeer oud zijn in Indië. Papier is niet onbekend; gemeenlijk, echter, schrijft men op palmbladen, en zulks met eene ijzeren pin, enz. Op papier schrijft men met een riet, calam geheeten. De palmbladen worden opgeregen en tusschen twee plankjes gebonden.
Onder de menigvuldige plegtigheden bij de lijkstaatsie van eenen Brahman verdient die opmerking, dat de leidsman der begrafenis aan elke opening van het ligchaam zijnen mond moet zetten.
De derde orde der Brahmanen is die van Vanaprastha, of woestijnbewoners. De Schrijver gelooft, dat zij niet meer bestaat. Zij waren de oudste Brahmanen, en hoog geëerd; maar hunne leerstellingen zijn bedorven geraakt. Hoogstwaarschijnlijk is een der kleinzonen van noach haar grondlegger

{==207==} {>>pagina-aanduiding<<}
geweest; en zijn het deze Brahmanen, tot welken pythagoras, lykurgus en alexander gingen, om te leeren. Van de fabelachtige reuzen, vijanden der Vanaprastha's, gewaagt de Schrijver alleen daarom, dewijl zij genomen schijnen uit hetgeen wij in de Schrift aangaande de reuzen en Enakim vinden. De Vanaprastha's hebben zeer zuivere denkbeelden van de Godheid verkregen, waarschijnlijk meest regtstreeks van de Patriarchen. Naderhand is de verbastering tot Veelgoderij ontstaan. Voorts zijn er verscheidene stelsels onder de Brahmanen; ook zeer egoïstische, en die wij in latere stelsels en meeningen kunnen wedervinden. De kluizenaarswijsgeer (Vanaprastha) rekende zich door zijne afzondering tot eenen God gelouterd, en was dus niet weinig trotsch. Hunne leer leidde natuurlijk tot dweeperij en onnatuurlijk voorgeven van ongevoeligheid. Sterrekunde en tooverkunst waren de twee wetenschappen, waarop de kluizenaars zich toelegden.
Het begin van het ware tijdperk der Hindo's moet tot zeer digt bij den algemeenen vloed klimmen; want in de Bhagavata wordt deze gebeurtenis, na mozes, duidelijker beschreven dan elders; en in de 7 boetelingen, met manu behouden in een schip, waarvan vischnoe zelf de loods was, en die de stamvaders der tegenwoordige Brahmanen zijn, worden ligt noach met de zijnen herkend.
De Sannyasi-Brahman is de verhevenste. Eene enkele geboorte hiervan - zeggen de Hindosche boeken - levert meer verdienstelijks op, dan tienduizend geboorten bij eene andere wijze van leven zouden kunnen doen. Hij is ook van alle betrekkingen volstrekt afgesneden. - Over de leer der bespiegeling bij de Hindo's zouden zich onze Mystieken enz. niet behoeven te schamen; doch later is ook zij verbasterd: vandaar louter ongerijmdheden ter boetedoening.
De derde afdeeling van het werk handelt over den Godsdienst der Brahmanen. Brahma, vischnoe en siva zijn de drie magten: Schepping, Bewaring en Afbreking. Zij heeten Trimurti, en de Hindosche boeken zijn vol afschuwelijke vertellingen van dezelve. De leer was eerst wel goed, maar geraakte naderhand ook door verzinnelijking ontaard. Het zijn de hoofdstoffen, die vereerd worden. Er zijn vele algemeene feesten bij de Hindo's in zwang; onder allen één, waarop esk aan de werktuigen zijner kostwinning offers brengt. Geen land in de wereld is en misschien, waar

{==208==} {>>pagina-aanduiding<<}
de tempels zoo menigvuldig zijn s in Indië, en, door de ligtgeloovigheid des volks, beter beantwoorden aan de oogmerken der stichters van de valsche Godsdiensten. [Telkens, waar het te pas komt, toont de Schrijver gelijkvormigheden met den Godsdienst der Aartsvaderen in den Bijbel aan, zoo de oudheid van den Indischen eerdienst aanduidende.] De bij de tempels dansende meisjes (het publiek noemt ze plomp weg hoeren; en dit zijn zij ook van alle man, zonder schande voor haar of hare familie) zijn de eenigste vrouwen, die mogen leeren lezen, zingen en dansen. Ontzettend zijn de ontuchtigheden, die godsdienstiglijk (mogen wij dit woord gebruiken) bedreven worden. [Dat de menschelijke Rede, aan zichzelve overgelaten, tot zulke afdwalingen vervallen kan, betwisten wij den schrijver; maar stemmen toe, dat zij den mensch begeeft: dit is niet eenerlei.] Ook ontbreekt het geenszins aan zelfpijnigingen, om geloften te voldoen, of ter boete. [Bij het lezen van dezelve kwam, gelijk wel eens meer, bij ons de gedachte op: hoe! wanneer de mensch eens een honderdste gedeelte der zelfverloochening, hem elders door het bijgeloof afgeperst, aan de ware deugd besteedde?] Bij den tempel van Tirupati wordt een feest gevierd, op hetwelk vrouwen voor den God geschaakt worden. In den tempel van Jagannath wordt alle onderscheid van sekte vergeten. Voor 't overige is de Hindostansche eerdienst de schaamteloosste en onbetamelijkste van de wereld; want de verbeeldingskracht van het Indische volk kan alleen in werking gebragt worden door hetgeen gedrogtelijk is. Dit wetende, hebben de Brahmanen den eerdienst bedorven. [De Schrijver vermeldt den weinigen voortgang, welken de Christelijke Godsdienst onder de Hindo's konde hebben, en gehad heeft. De Vertaler gelooft de berigten der Zendelinggenootschappen meer, dan den
man, die midden onder dat volk leeft en vandaar schreef. De grond van dien weinigen voortgang stelt de Schrijver voornamelijk mede in het onwaardig gedrag der door Indië verspreide Christenen, die, wèl te weten, in Christelijke landen geboren zijn.]
De Indiërs rekenen niet minder dan driehonderd-en-dertig millioenen Goden! Het is natuurlijk op te maken, dat het zulk een geloof niet aan fabelen ontbreekt; en deze zijn meest van de allerontuchtigste soort. [Merkwaardig is, dat brahma, de hoogste God, Schepper, Onderhouder van alle dingen, noch tempel, noch eenigen dienst hoegenaamd,

{==209==} {>>pagina-aanduiding<<}
heeft. Zou de reden hiervan ook, oorspronkelijk, liggen in de overtuiging: Hij woont niet in tempelen, enz.?] De Hindo's bewijzen eer, bijna, aan al wat leeft; ook aan kwade Geesten.
De Pariah's zijn de slaven der andere stammen, en uitermate veracht, inzonderheid in het zuiden des Schierëilands. Pariah's alleen kunnen dienstboden der Europeërs zijn; weder eene reden tot verfoeijing van dezen. - Nog verachter dan de Pariah's zijn de Palli's, Pulia's en Chakili's, of schoenmakers. - De schoone kunsten worden zeer laag geschat. - Moorsche Regerin ontvangen van de dieven eene zekere belasting voor de itoefening van hun handwerk. - Er zijn in 't algemeen in Indië vele afgescheidene casten, die allen zeer veracht zijn.
De leer der zielsverhuizing heeft pythagoras van de Indiërs ontvangen, maar niet deze van hem. De Hindo's stellen geene eeuwige straffen. Het paradijs van brahama heet: de wereld der waarheid. Na genoegzame zuiveringen, door vele nieuwe geboorten, wordt de ziel vereenigd met parabrahma, den oneindigen Geest. Deze gelukzaligheid noemen de Hindo's: de verlossing. - Menschenöffers zijn ook bij de Indiërs.
Wat aangaat de burgerlijke en lijfstraffelijke regtspleging, de Hindo's laten hunne vrienden, of de hoofden der caste, of van alle casten des distrikts, de zaken in geschil beslissen. Er is geen wetboek, ja geene schaduw van openbaar regt. De ontvanger der belastingen is de éénige magistraatspersoon in elk distrikt. Van schuldvorderingen gaat drie vierde in den zak van den regter. Met het verkrijgen van regt ziet het er in 't algemeen slecht uit. Alle onroerende goederen behooren aan den Vorst. Weinig geeft men hier om den eed, vooral bij de Brahmanen; maar de vuurproef en dergelijke zijn in gebruik. In elk kanton heeft men eenen pachter der overtredingen. Door gebrek aan regt worden de misdaden aangemoedigd; terwijl de doodstraf gespaard blijft voor ingebeeld schuldigen. Een Pariah werd gedood, omdat hij eenen gewijden stier, die de velden verwoestte, had omgebragt. Voor 't overige zijn de lijfstraffen barbaarsch, die echter meest gebruikt worden als pijnigingen om geld af te zetten.
De bijzondere smaak der Hindo's voor de dichtkunde heeft vele fabelen doen ontstaan, die in omloop zijn; en in hunne boeken worden goede, leerzame zedekundige vertellingen aan-
{==210==} {>>pagina-aanduiding<<}
getroffen. [Die echter, welke de Schrijver ten voorbeelde bijbrengt, komt ons voor niet gelukkig gekozen.] Zij hebben ook eene, in eene regelmatige orde geschikte, verzameling van fabelen. Waarschijnlijk heeft esopus uit deze bron geput.
Wat het krijgswezen aangaat, daar het land overal het erfdeel van den sterksten is geworden, is het wapendragen algemeen. Na de Brahmanen genieten de krijgslieden de grootste voorregten. Het beroep der wapenen is bij de Hindo's oud, en met een goed gevolg beoefend. Een Hindoosch leger bestaat uit vierderlei wapen: elefanten, wagens, ruiterij, en voetvolk; hetgeen de Indiërs kenschetst als uitvinders van het schaakspel, door hen, gelijk hun leger, het leger van vier wapenrustingen genaamd.
Een aanhangsel geeft bescheid van de sekte der Jaino's, en hetgeen hen voornamelijk van de Brahmanen onderscheidt. Dan, ons berigt reeds langer geworden zijnde dan ons bestek eigenlijk gedoogt, kunnen wij hierbij niet vertoeven; vertrouwende den lezer genoegzaam te hebben ingelicht, aangaande het belangrijke van den inhoud dezes werks.




Gedichten van Mr. J. Kinker, Hoogleeraar in de Wijsbegeerte, enz. aan de Hoogeschool te Luik, Lid van het Koninklijk Instituut. IIIde Deel. Te Amsterdam, bij J. van der Hey. 1821. In gr. 8vo. XLIV, 202 Bl. f 4-10-:

Het is nu voor de derde maal, dat wij over kinker's gedichten hebben te spreken. Het zijn, dit is zoo, telkens weêr andere gedichten; maar het is toch één geest, een zelfde toon en wijze van zien, die doorgaans in dezelve heerscht. Om deze reden mogen wij ons bijna geen zoo breedvoerig, beoordeelend verslag van den bundel vergunnen, als wij voorheen hebben gegeven. Het ontbreekt echter daartoe geenszins aan stof. Want wij ontvangen, op nieuw, stukken, in gebonden zoo wel als ongebonden stijl, die de uiterste aandacht kunnen gaande maken, en de oplettendste overweging welligt verdienen.
Doch, beginnen wij met onze gedachten te zeggen over den inhoud in het algemeen. Die komt ons, in het kort, voor, wederom niet zoo rijk in bruikbaarheid en onmisken-
{==211==} {>>pagina-aanduiding<<}
bare schoonheid voor allerlei lezers te zijn, als het tweede deel. De betuiging van velen, bij de verschijning van het eerste, dat zij aan zulke verzen niet hadden, dezelve niet verstonden, veelmin aangenaam vonden, was toch niet ongegrond of onbillijk. En schoon het: Non omnia possumus omnes, hier mag aangevoerd, de mildheid der natuur, in verscheidenheid van voortbrengselen, voor verschillende behoefte en smaak, geroemd, en tegen de genoemde klagte die van kinker en bilderdijk gesteld worden over gebrek aan gevoel voor het hoog-poëtische, en gehechtheid aan Catsiaanschen klinkklank, bij velen onzer landgenooten; het blijft echter van belang, zich voor uitersten te wachten, en niet hooger te vliegen, dan deels de wieken toelaten tot eene waarlijk geregelde en veilige vlugt, deels het gezigt van anderen magtig is te volgen. Ja, het moge waar zijn, dat men niet zingt om gehoord of bewonderd te worden, het zal echter niet zoo geheel mis zijn, denken wij, wanneer het laten drukken van verzen, voor een gedeelte, aan dit doel wordt toegekend. Daarentegen worden hier ook eenige stukjes uit 's dichters jeugd gevonden, die zekerlijk dat gebrek van duisterheid niet hebben, maar die ons dan ook voorkomen, niet zoo gelukkig in vinding en rijk in inhoud of dichterlijk sieraad te zijn, als wij thans in dergelijke soort bezitten. Onze hedendaagsche poëzij zelve was toen nog meer in de jongelingsjaren; en het is inderdaad geen wonder, dat dit aan de voortbrengselen, hoezeer reeds veel belovende, wel is te merken.
Het Dichterlijk Vernuft, waarmede de bundel wordt geopend, schijnt ons toe, reeds niet zoo geheel klaar en geleidelijk van gedachten te zijn, als het wel wezen mogt. Wij meenen in deze ideale wreld nog al geene volslagene vreemdelingen te zijn; maar het valt ons echter moeijelijk genoeg, om overal zin en slot, licht en kracht te vinden. Trouwens, dit onderwerp is zoo uitlokkend, en bovendien, deels in proza, deels in poëzij, al zoo menigmaal behandeld, door lofredenaars of beoefenaars (minnaars en aanbidders der Goden), die den toon al hooger en hooger stelden, dat het wel te vergeven is, zoo althans een gewoon hoofd, bij het nastaren der laatste vlugt, een weinig draait en duizelt.
Treurzang, bij het plegtig vieren der nagedachtenis van washington, 1800, heet het tweede stuk, dat ons, wij moeten het bekennen, in gang der denkbeelden enz., ook zoo

{==212==} {>>pagina-aanduiding<<}
niet behaagd heeft, als wij hadden verwacht. Is, bij voorbeeld, deze aanhef gelukkig, in een stuk, dat openlijk voorgedragen wordt?

Ja, 'k volg u, beeldtenis van grievend leed en smarte! 
o Treurig schaduwbeeld der droefheid, 'k volg uw spoor! 
Gevoel van zwaarte houdt mij tegen, drukt mij 't harte; 
Maar 'k zal, 'k zal volgen: zweef mij slechts in weemoed voor! 
Voer mij langs paden, die, doorweekt van bloed en tranen, 
Naar 't Altaar leiden, door het menschdom opgerigt, 
Waar 't zich ten offer kiest, waar 't, trots(ch) en wreed, de vanen 
Der zelfvernieling plant bij 't smokend fakkellicht. 

Wij althans wisten niet, waar dit heen moest, en konden niet denken, dat het op eene schilderij van oorlog en verderf zou uitloopen, waarbij de menschheid nog op eenige weinige vrienden, als steun en redders, hoopte, maar, washington verliezende, niet meer hoopte. Immers deze grijsaard was reeds lang van het werkzaam tooneel getreden, en zijn naam en voorbeeld stierf niet met hem. Doch welligt is dit een en ander uit den tijd, en de stemming der gemoederen (in 1800), te verklaren, die naauwelijks eenen anderen toon duldde.
Proeve eener Inleiding voor een Heldendicht, 't welk men de Wereldstaat zou kunnen noemen. Ziedaar den uitvoerigen titel van dezen eersten, en tot hiertoe éénigen, zang des genoemden dichtstuks! Men kan hetzelve te eer als het voornaamste stuk in dezen bundel beschouwen, daar bijna de geheele Voorrede van het boekdeel over hetzelve loopt. Deze wordt daardoor, ten naastenbij, voor het Heldendicht, wat die voor het tweede is voor de Ode. En wij vinden ons genoopt, proza en poëzij, leer en voorbeeld, aanleiding en gevolg hier zamen te vatten.
De Heer kinker meent, kortelijk, dat een heldendicht velerlei vorm toelaat, en zelfs geene andere eenheid vereischt, dan die van zin en doel. Het komt hem nogtans ook voor, dat het wonderbare moet te hulp geroepen worden, zal het regt poëtisch zijn; en, schoon dit wonderbare in den grond niet anders is dan allegorie, staan ons echter de middelen hiertoe niet gemakkelijk ter hand, en men moet bilderdijk's vinding, in zijnen Ondergang der eerste Wereld, waar hij allerlei gemengde, meer of min verhoogde mensche-
{==213==} {>>pagina-aanduiding<<}
lijke wezens, zoo goeden als kwaden, op eene zeer gepaste wijze te voorschijn roept en in werking brengt, allergelukkigst achten. Kinker liep dan ook, van het eerste oogenblik af, zeer hoog met dit dichtstuk, waarop hij enkel aanmerkte, dat de Duivel hem niet duivelsch genoeg was. En nu volgde, van den kant des dichters, eene vriendelijke uitdaging, dat hij zijne krachten aan eene zwartere schilderij mogt wagen. Om dit te doen, had hij eene lijst voor zijne teekening, eene werkplaats en werkkring voor zijn schepsel noodig; en dit gaf de aanleiding tot dezen zang, bij welks uitwerking kinker nogtans bevond, dat zulk een wezen, als hij wilde, zoodanig eene zamenschakeling van ontkennende denkbeelden werd, dat hijzelf het niet verder dan tot eene Duivelin bragt, die hij echter meent, (en wij met hem) dat..... niet voor de poes is.
Bij zulk eene aanleiding kan men niet nalaten, aan eenige vergelijking tusschen de eerste Wereld en den Wereldstaat te denken. En deze schijnt ons toe, eenige opheldering te geven omtrent eene mate van verschil in de theorie der beide meesters in kennis en behandeling, van welken bilderdijk het geloof des dichters aan zijne hoogere wezens van belang houdt, en kinker niet. Immers, de eerste gelooft eenigermate aan zijne schepping; zij rust althans voor een deel op die openbaring, welke hij Goddelijke waarheid acht. De laatste, daarentegen, sticht een wijsgeerig-poëtisch luchtgebouw, waaraan, ja wel, in het algemeen, iets in de wezenlijkheid zou kunnen beantwoorden, maar dat dan toch een, in de bijzonderheden, volstrekt onbekend iets is. En wij ontkennen het niet, bilderdijk's schepping wekt meer belang, is eigenaardiger, en inzonderheid verstaanbaarder.
Kinker wijkt geenszins intusschen in stoutheid. o Neen! zijne geheele stof is nog veel reusachtiger - grootscher, durven wij niet zeggen, en grotesker zou weêr te veel naar de andere zijde overhellen. Het gansche firmament is de eerste schouwplaats; melkwegstelsels, zonnen en werelden, met derzelver bewoners en geleigeesten, woelen er door elkander, en de geboorte van ons zonnestelsel is hier slechts eene aanleiding tot de voornaamste intrigue; schoon reeds zigtbaar is, dat de aarde en hare bewoners eene voorname rol in de volgende zangen zouden moeten spelen. Er mag, buiten tegenspraak, veel tot lof van het concept (hoe zullen wij het anders noemen?) worden gezegd. Het is, in kinker's

{==214==} {>>pagina-aanduiding<<}
geest, zeer wijsgeerig gedacht; en teffens behoort er eene zoo stoute vlugt van verbeelding toe, als waardoor deze man zich onderscheidt, om de grootsche gedachte in zulke verbazende beelden te kleeden. Ook de uitvoering is op vele plaatsen uitmuntend. Men kan dikwijls niet nalaten, de afwerking ook van dit heldenstuk te wenschen. Het zou gewis nergens zijns gelijken hebben, en welligt eene nieuwe baan voor het wijsgeerig dicht openen. Doch tusschenbeiden schijnt ons evenwel, om eene uitdrukking van kinker zelven te gebruiken, de molen door de vang te loopen; althans hij draait zoo rad, dat wij er geen oog op weten te houden. Zoo staat het, bij voorbeeld, met een groot deel dezer plaats, welke wij, ook om de schoonheid, geheel zullen afschrijven:

Zeg mij, wat wezens in 't beweeglijk heer dier hemelen 
Gevoelen, danken, en schier stofloos, 't licht doorwemelen, 
Waarmeê 't gevoed wordt. Meld me, indien 't uw taal vermag, 
Wat teelt van Englen of van Goden, met den lach 
Van zuivren wellust op 't gelaat, van ijver blaken 
Om hun geluk, en deugd, en kennis te volmaken; 
Hun lichtgedaante en gansch doorschijnbre rozenkleur; 
Den glastoon hunner stem, den waasmend' ambergeur, 
Die prikklend voortstroomt uit onzigtbaar krinklende aderen, 
Wanneer ze in dartle liefde elkander spelend naderen, 
En, zalig zwijmende in het heiligst mingenot, 
Zich-zelf verliezen in de liefde van den God 
Der scheppende Natuur, vol Godlijke gedachten, 
Van 't wakendste besef der vrije levenskrachten 
Doorgloeid, en telkens aangeprikkeld door den lust 
Die geen verzading kent, en nooit wordt uitgebluscht! 
Geen schaamte of minnenijd, geen zelfbedoelend blaken, 
Ontadelt ooit den gloed van hunne minvermaken. 
Één echt vereenigt ze alle. - In alles lotgemeen, 
Zwiert alles vrij, vol drift, en zwermende ondereen. 
Hun smachtend oog doorkruist 't oneindig ruim dier transen 
En etherkolken, waar geen nacht ooit de oosterglansen 
Verdooft. Geen slaap sluit ooit voor 't ongeschapen licht 
Hun onvermoeide, nooit bevangen oogen digt. 
Hun pligt is leven, en hun leven is genieten. 
Hun denkkracht en gevoel in stroomen uit te gieten, 
Te rijpen voor het doel der hoogste wetenschap 
(De kennis van 't heelal en God) van trap tot trap, 

{==215==} {>>pagina-aanduiding<<}

De wet, die stof en geest vereenigt, te doorgronden, 
En 't immer naadrend rijk der Godheid te verkonden - 
Is aan de omhelzing hunner gaden steeds verknocht. 
Ze juichen, daar ze elkaâr omstrengelen, 't gewrocht 
Der almagt toe. - - - 

In het kort, wij hebben in dit stuk veel, zeer veel bewonderd, wegens vernuft, schran erheid en menschkunde, zoo wel als beeldrijke, harmonische en teffens naauwkeurige uitdrukking; maar niet alles zoo weten te onderscheiden, dat wij er onbepaalden lof aan kunnen geven. Elk, die eenigzins nieuwsgierig naar vreemde en groote voortbrengsels van den menschelijken geest is, leze het stuk zelve.
Proeve eener metrische overzetting van een gedeelte des zesden Boeks van den Eneas. Deze proeve schijnt ons toe uitnemend geslaagd te zijn. Ja, hadden alle dichters ooren en bekwaamheden als kinker, wij zouden niet wanhopen, om eenmaal de hexameters en andere versmaten der Ouden, met goed gevolg, op onzen grond te zien overgebragt.
Cantate ter nagedachtenis van jaques kuyper. Wij hebben dit schoone zangstuk, na verscheidene jaren, hier met groot genoegen herlezen.
Aan Prins frederik, bij drie onderscheidene gelegenheden. Vrijmetselarij, die veel goeds en schoons, maar ook, natuurlijk, het een en ander bevat, dat een ongewijde zoo niet geheel verstaat of begrijpt.
Na verscheidene stukken van vroegeren tijd, sommige geteekend 1786, die wij niet alle kunnen verhandelen, volgt, behalve eenen regt snaakschen Nieuwejaarswensch, voor 1802, door Thomasvaâr en Pieternel - niet uitgesproken, en een ander zeer geestig rijmpje, De Duivel van de Negentiende Eeuw, met het jaarmerk 1806. Ten laatste Mijn Afscheid aan het IJ en den Amstel, bij mijn vertrek naar Luik. Een stuk, zoo vol vernuft en kunst en wetenschap, dat het genoeg ware, om meer dan éénen man naam van bekwaamheid te geven. Welk eene losheid! En welk eene kracht wederom, waar hij dit noodig acht! Het kost ons inderdaad verbazend veel, het niet bijna geheel af te schrijven. Doch eene keuze is haast niet te doen. Die beschrijving, hoe hij den Luikenaren onze taal zal leeren, met het heerlijk voorbeeld er bij, waarin men het onweêr hoort en ziet? Die aardige asleiding van een aantal namen, b.v. Boulogne van

{==216==} {>>pagina-aanduiding<<}
beuling, ten bewijze der oudheid en algemeenheid van onze taal, met velerlei andere zaken? Het volgende echter, welhaast de taal der Luikenaren, moge eene plaats vinden:

‘Vrind, hoe vaar je? - Wees gegroet! - 
Nu - hoe maakt het de Amsterdamsche 
Huisvrouw? - Vindt ze ons land niet goed? 
Maalt ze nog van oit en t' hois zijn, 
Van de botter en de kaas? - 
Kijk! dan spreekt men hier toch beter 
Aan de boorden van de Maas. - 
En de Rotterdamsche deerne 
Geirt die nog de dubbelde ee? 
Doen de Gouwsche Jonker kloassens 
En zijn dikke tante keê 
Nog de scherp-lange oa-klank hooren, 
Met een open' bollen mond? 
Is de spraak der Laijenaren 
Nog zoo lijm'rig, zout, en bont; 
Vol met allerhande kleuren 
Van gemengd vokaal-geluid?’ (Enz.) 

Wij hebben hier en daar gemeend te kunnen merken, dat de schrijver van de drukpers verwijderd woonde; doch gelukkig niet in dit of eenig ander stuk, waar één vlekje alles kon bederven.




Mijne Herinneringen van Gouda. In 's Gravenhage, bij de Erven J. Thierrij en C. Mensing en Zoon. 1821. In gr. 8vo. 86 Bl.

De Schrijver van dit stukje houdt zich geheel voor ons onbekend. Hij doet zich echter voor, als een man, wien het aan meer dan gewone kennis van zaken niet ontbreekt, hoe zeer het en uit zijne spelling, en uit zijnen stijl blijkt, dat hij niet gewoon is, voor het publiek de pen te voeren. Hierom, en hulde doende aan zijne menschenliefde, die ten bate der Armen van Gouda dit werkje ter drukperse gaf, bevorderen wij gaarne, door onze aanbeveling, zijn oogmerk.
Het gevoel zijner betrekking op zijne geboortestad werd door het lezen van het Iets over de Stad Gouda, in van

{==217==} {>>pagina-aanduiding<<}
hogendorp's Bijdragen, ezv. niet weinig verlevendigd, en gaf hem aanleiding, om, hetgene hij zijne herinneringen noemt, in die orde, welke de Graaf heeft, mede te deelen.
Des handelt hij eerst over de pijpenfabrijken en pottenbakkerijen, van welker verval de verscheidene oorzaken, en de voor het wederzijdsche belang dezer fabrijken zorgende maatregelen, opgegeven worden; en, voorts van nog andere fabrijken, korter, gewaagd hebbende, geeft hem het gezegde van van hogendorp, aangaande de markt van de vruchten des omliggenden lands, en de verzending van boter en kaas, aanleiding tot zijne aanmerkingen, en een ander gezegde doet hem over de gelegenheid der stad tusschen handeldrijvende gewesten het zijne zeggen. Eene afteekening, in steendruk, van den steen binnen de groote Sluis versiert dit werkje hier. Zegt hogendorp, dat Gouda, in de dagen der Republiek, ééne stem uitbragt in de Staten-vergadering, en daarom de zitting in derzelver Vroedschap gezocht was, ezv. ezv. de Schrijver dezer Herinneringen deelt daarover zijne gewaarwordingen mede, die omtrent vijf zaken, welke de Graaf opgeeft, belangrijk licht verspreiden. Niet minder belangrijk is ons toegeschenen de wijziging der aangegevene middelen van herstel der bronnen van welvaart. Van de bedeelingen gewagende, spreekt hij ook van de uitdeelingen van brooden, sedert 1451 tot 1795; en vindt men hier eene afteekening der koperen penningen, voor de overblijvende uitgereikt. Ten besluite wordt van de geschilderde glazen, en de Librie in de St. Jans- of Groote-kerk, gesproken. De Noten onder den tekst, en de Aanmerkingen en Bijvoegsels achter dit werkje, getuigen van de liefhebberij-studie en de waarlijk vele belezenheid des Schrijvers, wiens stukje allen, die in de stad Gouda belang stellen, bij dezen als zeer lezenswaardig wordt aangeprezen, althans verdient bij des Graven van hogendorp's Bijdragen tot de Huishoudkunde van Staat in aanmerking genomen te worden, en zeker door allen, die het groote werk van de
lange van wijngaarden bezitten, gaarne zal worden aangeschaft. Die voldoening wenschen we althans den Schrijver, dat hij zijn oogmerk, waarmede hij, ten voordeele der Armen van Gouda, zijne herinneringen uitgaf, bereike.
Wij nemen de volgende noot over: ‘Den vermaarden Abt vogler, die zijne ongemeene talenten, ook door het bespelen van dit uitmuntend orgel, had doen hooren, ten zelf-
{==218==} {>>pagina-aanduiding<<}
den dage ontmoetende, had ik gelegenheid, naar deszelfs gedachten en oordeel, zoo wel over dit orgel, als over het Haarlemsche, te vernemen; zie hier zij antwoord: Monsieur! je les compare avec deux femmes bien differentes; l'une (net orgel te Haarlem) est une femme belle, superbe, mais fiere, dure, capriciense; l'autre (dat van Gouda) est douce, aimable, traitable; en un mot, c'est ma maitresse.’
Het titelblad prijkt met het Goudsche wapen, en op de gepastheid van het motto: Forsan et haec olim meminisse juvabit, is wel niets af te dingen.




Lofrede op Frans Naerebout, uitgesproken in de Vergadering van het Goessche Departement der Maatschappij Tot Nut van 't Algemeen, den 20 van Wintermaand 1819. Met eenige ophelderende Aanteekeningen; door een der Leden van hetzelve Departement. Te Goes, bij F. Kleeuwkens. 1820. In gr. 8vo. II en 90 Bl.

Het lezen, met zoo veel genoegen, van het fraaije stukje van rondeau, onlangs in ons Mengelwerk geplaatst, en waarvoor zeker velen onzer Lezeren den Dichter dankbaar zijn, herinnerde ons de hier vermelde Lofrede, ter beoordeeling wel zeer laat ons toegezonden, maar door omstandigheden, die buiten schuld van den Redacteur en den Recensent liggen, tot dusverre onvermeld gebleven. Hiervoor wordt aan de Bestuurders van het Goessche Departement verschooning gevraagd, die ze te ligter zulien geven, nu het straks genoemde vers door deze aankondiging zoo spoedig wordt opgevolgd, dat wij niet twijfelen, of de opgewekte belangstelling in den verdienstelijken Loods zal een nader berigt aangaande hem gretig aannemen, en door deze Lofrede betere kennis willen maken met die omstandigheden en handelingen, die hem zoo veel roems verworven hebben.
Jammer, dat deze welgestelde Lofrede door zoo vele drukfeilen is ontsierd. De Redenaar (hij had zich wel mogen noemen) heeft con amore zijn onderwerp behandeld, en weet zijne ingenomenheid met zijnen Held anderen mede te deelen, in gepaste taal en niet hoogdravenden, maar toch zich waardig verheffenden stijl. Wij wenschen aan dit boekje vele lezers, en hopen, dat deze hulde aan naerebout, te-
{==219==} {>>pagina-aanduiding<<}
vens eene hulde aan ons Vaderland, eenen edelen naijver verwekke, om die heldengrootheid te bezitten, die in het kunnen, het willen en het durven, van hetgene goed en edel is, bestaat.
De Secretaris van het Departement, dat te regt de nagedachtenis van naerebout vereeuwigd heeft, vermeldt, in het Voorberigt, de bronnen, die den Redenaar gediend hebben, om de geschiedenis van dien Zeeloods behoorlijk mede te deelen; en de ophelderende Aanteekeningen, 35 in getal, waarvan de 34ste zes Lofdichten, sommige ook elders geplaatst, behelst, zijn, ter juiste bevatting van het een en ander, belangrijk genoeg.
De onpartijdige vriend der waarheid vergelijke, echter, met deze Lofrede, de, in ons Mengelwerk voor November 1820, bl. 737 ezv., geplaatste Voorlezing, in welke de Heer de kanter, phil. z., een voornaam deel van de eere der redding van het schip Zuiderburg aan koenraad cornelisse toekent; waarop hem de Heer van den bosch, Lid van het Goessche Departement, in ons Mengelwerk voor Junij dezes jaars, No. VII, bl. 308 ezv., heeft geantwoord, en de kanter weder hem (zie aldaar Augustus 1821, No. X, bl. 469) zijne aanmerkingen gemaakt heeft. Wij ontveinzen niet, te wenschen, dat of de Steller dezer Lofrede, of een ander, bijzonder het gestelde, bl. 6, aangaande het overzijde zeilen van het fregat Brunswijk, en, bl. 18, aangaande het ontwijken van Engelsche schepen, tegen de daarop gemaakte aanmerkingen bij de kanter mogt willen verdedigen, of anders verbeteren, waartoe ons Mengelwerk voor zijne bescheidenheid openstaat. In het rijk der letteren moet waarheid en vrijheid heerschen. Intusschen, elk hebbe eer, die den verdienden roem onzer Landgenooten verheft en vereeuwigt, en alzoo ook deze Lofredenaar, dien wij voor zijn werk opregtelijk danken.

De Battuécas, door Mevr. De Genlis. II Deelen. Naar het Fransch. Te Zaltboemel, bij J. Noman. In gr. 8vo. 377 Bl. f 3-15-:

Eene genoegzaam ontoegankelijke vallei, ergens in Spanje voorhanden, en welker veiligheid nog daarenboven door het bijgeloof nopens spoken en geesten gewaarborgd wordt, is,

{==220==} {>>pagina-aanduiding<<}
gelijk al wat omtrent dezelve hier verhaald wordt volgens berigt van Mevr. de genlis, historische daadzaak. Het dal der Battuécas is de naam van deze vallei. De bewoners zijn echter geene wilden, maar Christenen. Toevallig ontdekt, ontvingen zij eenige beschaving en onderrigt door waardige geestelijken, die zich liever hier zelve mede opsloten, dan deze natuurmenschen bloot te stellen aan het bederf der overige wereld. Eenen Battuécas der wereld in te leiden, den bij hem verwekten indruk te teekenen, en hem de meest smaakvolle wetenschappelijke beschaving te doen aannemen, behoudens de eenvoudigheid en de zuiverheid van zijn hart, is het gelukkig denkbeeld, hetwelk bij dezen roman ten grondslag ligt. Reeds verloofd toen hij vertrok, werd hij echter in de beschaafde wereld spoedig verliefd op eene beschaafde en roerende schoonheid; door hare en zijne eigene braafheid bleef hij evenwel zijner verloofde getrouw, maar, in de vallei teruggekeerd, kon hij nu zijne tweede en eigenlijke geliefde niet vergeten; eindelijk, echter, vond hij door de vadervreugde en de ongeloofelijke liefde zijner vrouw het wezenlijk geluk des levens, daar zijne andere liefde in de zuiverste vriendschap en hoogachting veranderd werd. - Meer zeggen wij niet van het verhaal, dat, aardig ingekleed, de nieuwsgierigheid gaande houdt, en met het uiterst genoegen gelezen wordt. - De moordtooneelen in Spanje, ten tijde van den Napoleontischen oorlog, worden hier treffend verlevendigd; en hoe zich de Battuécas over den oorlog uitlaat, raadt onze lezer gemakkelijk.
Ons oordeel stemt volkomen met dat van Mevr. de genlis in, als zij zegt: Ik geloof, dat dit werk, wat het romaneske gedeelte betreft, niet mislukt is; doch de berisping der zeden is niet zoo volledig, als zij had kunnen zijn. Wij moeten intusschen hare verontschuldigingen laten gelden, en ontvingen dezen haren arbeid met genoegen, gelijk wij bij het zien van haren naam reeds vooraf dit genoegen verwachtten. Eene andere vraag, intusschen, is al weder, of wij deze overzetting behoefden? Immers zoolang de Fransche taal bij ons nog zoo gemeenzaam is? Voor het minst had men daarbij tegen schrijs- of drukfouten naauwkeuriger moeten waken. - Een paar aanmerkingen der Vertaalster verbeteren het oorspronkelijke niet. Als Mevr. de genlis zegt, ‘dat de standvastigheid in de liefde alleen uit de verbeeldingskracht ontstaat,’ dan zegt zij niets meer of minder, dan 't geen de Dame of

{==221==} {>>pagina-aanduiding<<}
het Dametje Vertaalster nagenoeg zelve zegt; zij bedoelt bepaaldelijk het zinnelijke in de liefde tusschen de seksen; dit is, ja, wel naauw met de vriendschap, die uit geest en hart voortvloeit, verbonden; doch deze laatste geeft alleen aan het eerste eene wezenlijk redelijke standvastigheid, waarom dan ook die liefde in het gelukkig huwelijk zich (hoewel de wijze natuur hier ook de zinnelijkheid nooit geheel doet zwijgen) tot vriendschap en hoogachting hoe langer hoe meer oplost. - En waarom kon dan dit geldt de tweede aanteekening) de Battuécas niet wenschen, de toenmalige gade van zijnen weldoener en vriend nooit anders dan als eene zuster bemind te hebben? - Dit in het voorbijgaan, of soms de Vertaalster zelve ons eenen oorspronkelijken roman, ter teekening der liefde, mogt hebben toegedacht.

De Italiaan, of de Biechtstoel der zwarte Boetelingen. Naar het Engelsch van Anna Radcliffe. II Deelen. Te Amsterdam, bij J.C. van Kesteren. 1821. In gr. 8vo. Te zamen 577 Bl. f 5-16-:

IJzing en vrees, langdurige ijsselijke onzekerheid, - zoodanige gewaarwordingen zijn, zoude men zeggen, niet aangenaam; en het is dwaas, dezelve door verzierde verhalen op te wekken. Het is echter waar, dat verschrikkelijke verhalen met graagte worden gelezen, en met te meerdere graagte, naarmate men langer in vrees en onzekerheid gehouden wordt; en dat zelfs de koele en onverschillige bij het zien van werkelijke ellende het levendigst belang stelt in de ellende en gevaren van denkbeeldige wezens. Deze Italiaan, waaruit voor 't overige niet veel belangrijks te leeren is, ook niet veel bijzonders (wat het voorberigt des vertalers ook bewere) ten aanzien der geheimzinnige handelingen der verfoeijelijke Inquisitie, - deze Italiaan, zeggen wij, zal alzoo ook wel met gespannene verwachting en groot genoegen gelezen worden. Zelden lazen wij iets soortgelijks, dat ons evenzeer met ijzing vervulde, en tot bijna de laatste bladzijde toe in onzekerheid hield. Radcliffe heeft daarenboven eene treffende schrijfwijze. Wij waarschuwen onze Lezeressen vooral, dat, als zij slechts eenige weinige bladzijden gelezen hebben, zij niet zullen rusten vóór zij het einde der geschiedenis weten, en gedurende geheel de

{==222==} {>>pagina-aanduiding<<}
beide deelen gehouden worden in angst, gedurig zich vernieuwenden angst, voor beide de belangrijke gelieven, in de meest beangstigende onzekerheid, tot dat dan deze eindelijk, aan het slot, de huwelijkshaven gelukkig bereiken.

De Mensch aan het Hof en in het Burgerlijke Leven, geschetst in Romans en Verhalen. Naar het Hoogduitsch van F. Laun, C.B. Von Miltiz en anderen. Te 's Gravenhage, bij W.K. Mandemaker. 1821. In gr. 8vo. 344 Bl. f 3-:-:

Die anderen zijn hier g. prältzel en e. von houwald; want de verhalen zijn slechts vier in getal, en wij vatten niet, waarom deze Schrijvers niet mede op den titel genoemd worden, ten zij wij hier slechts het eerste deel hebben van eene uitvoerige verzameling, waarvan echter het voorberigt zoo wel, als de titel, zwijgt. Mogt dit echter het geval zijn, dan wenschen wij, dat de verzamelaar, die zich j. de q.... noemt, eene even gelukkige keuze zal doen.
Arminia von sendow is het waardige slagtoffer, niet der verleiding, maar van hartstogtelijke, onberadene liefde; zij viel, maar haar minnaar viel even ongelukkig als zij. Jonge lieden en hunne ouders vinden hier zeer behartigenswaardige wenken. Meer zeggen wij niet, opdat wij den nieuwsgierigen Lezer zijn vermaak niet bederven, terwijl hem de lezing tevens kan nuttig zijn.
Graaf boëmond von peyersberge behaagt ons bijzonder om den echt-Duitschen geest. Het verhaal behoort tot het laatste tijdvak van den ouden Riddertijd, toen eene ontelbare menigte Duitsche edellieden hun geld, hunne gezondheid en hunne onschuld naar het schitterende Frankrijk bragten, en arm, kwijnend en misdadig terugkeerden, als wanneer zij zich nog gelukkig mogten achten, wanneer zij eene vrouw konden vinden, die hen in hunne door weelde en wellust verouderde jeugd wel wilde oppassen, hunne kwade luimen verdragen, en eindelijk eene kinderlooze weduwe worden. Graaf boëmond was en bleef echter een biedermann, (hoe zoudt ge dit woord vertalen, Lezer?) wiens echt-Duitsch hart zich geheelenal sloot voor al hetgeen men doorgaans beminnelijk in het Fransche karakter vindt. De gevoelvolle en bijna dweepzuchtige jongeling had een' tegenzin, ten aanzien van

{==223==} {>>pagina-aanduiding<<}
de ligtzinnigheid, die hij (in Parijs) overal zag heerschen; hij gruwde er van, wanneer hij zag, hoe de zoogenaamde beschaafde lieden hunne echtelijke, kinderlijke en vriendschappelijke betrekkingen als met voeten traden, terwijl zij de hoogdravende woorden van eergevoel en teederheid onophoudelijk in den mond hadden; ook konde hij zich de schaamtelooze vermetelheid niet begrijpen, met welke hij hier de mannen hunne vrouwen zag verlaten, om zich in de armen van andere te werpen; terwijl het hem eindelijk geweldig tegen de borst stiet, als hij zag, dat de vrouwen hem bespotteden, wanneer hij haar op eene eerbiedige wijze naderde, en zelfs een paar van haar hem gezegd hadden, dat die oudvaderlijke gewoonte thans niet meer te pas kwam, en dat eene vrouw daarmede in het geheel niet gediend was. Een Fransch Markies, die door het zwaard van den Graaf zijn' lang verdienden dood vond, zou ons onwaarschijnlijk boos geteekend schijnen, bijaldien niet de koele moordenaar en dwingeland in onzen tijd, door den moord van den Hertog van enghien onder anderen, ons overtuigd had, dat de maatstaf van het waarschijnlijke, dien wij elders in het beschaafd Europa gebruiken, voor den Franschman niet berekend is. - Dit verhaal zal onze jeugd alzoo, door het aanlokkende der Fransche zeden, gewis niet bederven. Juist hadden wij in het oorspronkelijke de cronique galante, of liever scandaleuse, doorbladerd van den Markies de lauzun, met welker vertaling men ons almede bedreigt. Maar wee den Vertaler en den Uitgever, die onbeschaamd genoeg mogt zijn, dat schandstuk van Fransche ontucht op vaderlandschen bodem over te
planten!
Het derde verhaal is De zilveren Trommel genoemd, en is meer eene aardigheid. Het bevat de geschiedenis van het huwelijk van een' knappen, braven jongman, die de dochter van den rijken waard in de herberg bekwam, door middel van eene spookgeschiedenis, en die eenen ellendigen en leelijken apotheker op die wijze uit de baan kuikkerde.
Jacob thau, de Hofnar, is het onderhoudend en aandoenlijk verhaal van eenen armen jongeling, die zijne voor hem verlorene geliefde van den dood redt, en, na alles gedaan te hebben tot haar geluk, voor haar in den dood gaat.
Met dit weinige hehben wij deze verhalen genoegzaam doen kennen om den leeslust op te wekken, bij welks vol-
{==224==} {>>pagina-aanduiding<<}
doening wij onzen Lezeren vermaak wenschen, en ook met eenig vertrouwen beloven.




Levensbijzonderheden der Apostelen, voor Kinderen: door W. Beekhuis, in leven Predikant te Garijp, in Vriesland. Te Amsterdam, bij ten Brink en de Vries. In kl. 8vo. 258 Bl. f 1-10-:

De te vroeg gestorven beekhuis heeft door zijn Leven van Jezus voor Kinderen (door eene Voorrede van Prof. heringa aanbevolen) veel goeds gesticht. Daar men wist, dat hij dien arbeid ten aanzien van de Handelingen der Apostelen wilde voortzetten, verlangde men natuurlijk, dat ook deze arbeid werd uitgegeven, zoo dezelve in handschrift aanwezig was. Dit was het geval; doch had dat geschrift eenen anderen vorm. Op verzoek der Uitgevers gaf een vriend des overledenen dan ook aan hetzelve gelijksoortigen vorm, als het Leven van Jezus had. Wij kunnen niet raden, of dit eene verbetering zij, dan of de Schrijver welligt goede redenen had, eenen anderen voor dit kinderboekje te kiezen. Hoe dit zij, wij ontvangen een allerliefst en nuttig werkje voor de jeugd, waarin wij den kundigen en waardigen Bijbeltolk, en den hartelijken Kindervriend, die berekend is om voor kinderen te stellen, op iedere bladzijde herkennen. Ten slotte vinden wij nog eenige berigten omtrent de lotgevallen der Apostelen, in de Handelingen niet voorhanden, en de geschiedenis van Jeruzalems verwoesting. Een fraai Titelvignet stelt Gamaliël voor, daar hij den Raad tot bezadigdheid brengt, en een voldoend Kaartje stelt de kinderen in staat, om de Apostelen bij hunne reizen als op den voet te volgen. Wij geven dus aan dit werkje allen lof.

No. III. bl. 136. reg. 14. moet staan Nadowessiërs.





{==225==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm Xde Stuk. Te Leyden, bij D. du Mortier en Zoon. In kl. 8vo. 204 Bl.

In dit stukje vervolgt de heer van der palm zijne tafereelen uit het leven van Saul en David. Treffend en leerzaam is het begin des eersten hoofdstuks, over de wegen der Voorzienigheid, in David's harde beproevingen, eer hij tot den troon verheven werd. Men zou bijkans, na David's zalving, verwacht hebben, dat, Saul in een' veldslag sneuvelende, David terstond aan het volk door Samuël zou voorgesteld zijn, als de door God zelven verkoren koning, en ook terstond tot voorspoed, roem en grootheid geraakt zijn. Maar geneel anders werd het door God beschikt! - Door deze juiste en kort ontwikkelde aanmerking wordt de geschiedenis, in het vorige stukje afgebroken, met die van het onderhavige aaneengeknoopt, en een gepaste overgang gemaakt tot de beschrijving van David's lotgevallen, gedurende zijne vlugt voor Saul. Deze worden in drie tijdperken onderscheiden: het eerste, toen hij omzwierf, zonder nog vervolgd te worden; het tweede behelst de eerste vervolgingen; het derde gaat van Saul's herhaalde vijandelijkheden tot kort vóór den veldslag, waarin hij het leven verloor; en met David's verheffing tot koning over gansch Israël eindigt dit stukje.
In het eerste, dan, van de drie opgenoemde tijdperken komt terstond voor de wijze, waarop David bij den hoogepriester Achimelech eene lengen gebruikte, 1 Sam. XXI:1 en 2. Hierover heeft de heer van der palm zeer goede aanmerkingen, en vooronderstelt, dat David die leugen verzon, om Achimelech te sparen. Zou, echter, David niet misschien de waarheid gesproken hebben, indien hij niet terstond bij den hoogepriester den hatelijken

{==226==} {>>pagina-aanduiding<<}
Doëg gezien had, van wien hij, volgens hoofdst XXII:22, alles kwaads vermoedde. Het is waar, er wordt eerst vervolgens in het geschiedverhaal, namelijk in het 7de vers, van dezen man melding gemaakt. Maar, wien is het onbekend, dat meermalen de gewijde geschiedschrijvers de juiste tijdsorde niet volgen? Wanneer men nu dat aanneemt, dan ziet men duidelijk, dat David de ware oorzaak van zijne komst niet kon openbaren, zonder zichzelven aan het grootste gevaar bloot te stellen, en zich daarom door eene leugen zocht te redden, waarin men in dien tijd geene zonde vond. Wij denken, derhalve, dat hij, indien Doëg's tegenwoordigheid hem niet verhinderd had, zijne omstandigheden aan den hoogepriester zou hebben te kennen gegeven, daar hij kwam, om door dezen het goddelijk orakel te raadplegen, zoo als blijkt uit hoofdst. XXII:10 en 15. Ook twijfelen wij, of hij door die leugen gelegenheid gegeven hebbe tot het wreedaardig vermoorden van alle de priesters te Nob, zoo als het door den heer van der palm wordt voorgesteld; waardoor dan David daaraan niet geheel onschuldig zou zijn. Zijne komst, alleen, bij den hoogepriester, die, ware hij van zijne vlugt voor Saul onderrigt geweest, hem voorzeker niet zou afgewezen, noch hem eenige blijken van medelijden of menschlievendheid geweigerd hebben; die komst, alleen, bij hem, als bij den eersten bedienaar van den godsdienst, had zeer onschuldig aanleiding tot die wandaad gegeven; en dit is het alleen, dat David wilde zeggen in hoofdst. XXII:22. Hadde hij geweten, dat Doëg zich bij den hoogepriester bevond, hij zou voorzeker aldaar niet gekomen zijn. De schuld van dien gruwel moet dus geheel en alleen aan den boozen Doëg geweten worden; en zoo beschouwde het ook David in den 52sten psalm, in welks derde en twee laatste verzen hij zulk een vertrouwen laat blijken op zijnen God, hetwelk alleen uit een hart kon voortkomen, van zijne onschuld in dezen volkomen bewust.
In het tweede tijdperk van David's omzwervingen zijn twee bijzonderheden allertreffendst. De eerste is de ont-
{==227==} {>>pagina-aanduiding<<}
moeting van Jonathan en David, kort, maar meesterlijk voorgedragen, volgens h. XXIII:16-18. Met regt zegt onze menschkundige schrijver, dat er niets edeler, godvruchtiger, grooter uit te denken is, dan Jonathan's toespraak aan David. - De andere bijzonderheid is het grootmoedig sparen van Saul door David in de spelonk van Engedi, volgens h. XXIV. Deze vereischte meer ontwikkeling, en is niet minder schoon behandeld. Vooral beviel ons de gelukkige inval, hoe David zou te moede geweest zijn, hoe hij de rust van zijn hart zou verloren hebben, als hij den raad zijner makkers had gevolgd, om Saul van kant te maken. Onder het aandachtig lezen, echter, van dit gansche gedeelte kwamen ons twee aanmerkingen voor, die wij, kortelijk, zullen mededeelen. Daar David, namelijk, aan zijne spitsbroeders, die hem tot den moord van Saul hadden willen aansporen, verklaarde, dat hij afkeerig was om zijne hand te slaan aan den gezalfde des Heeren, vindt de heer van der palm zijne taal niet alleen edel, maar ook geschikt naar de denkwijze en vooroordeelen van zijne tijd- en landgenooten. Waarin bestond dan toch dat vooroordeel? Dit zal immers daarin niet te zoeken zijn, dat Saul, met zoo veel nadruks, een gezalfde des Heeren genoemd wordt? Was hij niet inderdaad uit Jehova's naam door Samuël gezalfd, en bekleedde hij diens plaats niet in de Israëlietische Godsregering? En dit gegronde denkbeeld, was dat alleen niet genoegzaam, om een' man als David te weêrhouden? Men vergelijke h. XXVI:9 en 10, alwaar hij verklaart, dat het Jehova alleen toekwam, om Saul, als door Hemzelven aangesteld, te doen sterven. Wat van der palm dus met dat vooroordeel van David's tijd- en landgenooten gemeend hebbe, bevatten wij niet. Indien er een valsch denkbeeld, een vooroordeel ware, dan is dit, onzes achtens, daarin te zoeken,
dat David's medgezellen in Saul alleen den vijand van David beschouwden, op wien hij zich wreken moest. Naar dit vooroordeel, allezins overeenkomstig met den aard der menschen van dat land en van dien tijd, wilde de edele, de godsdien-
{==228==} {>>pagina-aanduiding<<}
stige man zich niet schikken, maar kantte er zich ten sterkste tegen aan, zoodanig zelfs, dat hij die mannen terughield om Saul te vermoorden. En dit brengt ons vanzelve tot onze tweede aanmerking; zij is deze: dat wij wel gewenscht hadden, het edelmoedig gedrag van David, ook in dit opzigt, ontwikkeld te zien. Trouwens er staat h. XXIV:8, dat David zijne mannen weêrhield, en hun niet toeliet, tegen Saul op te staan. Hieruit kan opgemaakt worden, dat zij zeer ontevreden op hem waren, en dat hij hen niet dan met zeer veel moeite weêrhield om Saul van kant te maken. Hoe gemakkelijk, intusschen, had hij zich door hen, als 't ware, kunnen laten overmeesteren, en zich naderhand, voor het oog der gansche natie, verontschuldigd, dat zij, tegen zijn' zin, Saul vermoord hadden! En zouden zijne tot hiertoe getrouwe medgezellen hem nu niet kunnen verlaten, daar hij deze zoo geheel éénige gelegenheid zich had laten ontglippen, om van zijnen vijand ontslagen te zijn? Zouden zij zich de ongemakken van zulk een ellendig omzwerven nog langer willen getroosten? Zouden zij, als er gestreden moest worden, genegen zijn om hun leven voor hem te wagen? Maar dit alles, en hun ongenoegen, hunne verwijtingen, en wat ook uit zijne tegenkanting kon voortspruiten, kwam bij David niet in aanmerking, waar het geweten hem zijn' pligt voorschreef. - In dit zelfde tijdperk is de ontmoeting van David met Nabal en Abigaïl voorgevallen; welk voorval door den hoogleeraar zóó wordt ontwikkeld, dat wij zijne uitnemende geschiktheid, om het in deszelfs Oosterschen geest voor te dragen, niet genoeg hebben kunnen bewonderen.
Wat, eindelijk, het derde tijdperk betreft, hierin is zeer merkwaardig en leerzaam de hernieuwde edelmoedigheid van David omtrent Saul, volgens h. XXVI; en deze bijzonderheid wordt, door den begaafden schrijver, zeer natuurlijk en levendig geschilderd. Dat David terstond, na zijnen vijand gespaard en van hem de sterkste geruststellingen verkregen te hebben, andermaal zijne toevlugt

{==229==} {>>pagina-aanduiding<<}
nam tot der Filistijnen koning Achis, komt onzen schrijver verwonderlijk voor; schoon hij David eenigzins verontschuldigt, die geen staat maakte op Saul's betuigingen, en het zwervend leven moede was. Ondertusschen, wanneer wij letten op hetgeen h. XXVII:4 vermeld wordt, dat Saul, David's vertrek naar Gath, waar Achis zijnen koninklijken zetel had, vernemende, niet meer voortging hem te zoeken, dan vermeenen wij grond te hebben om te denken, dat hij, kort na zich zoo getroffen te hebben betoond door David's nieuwe edelmoedigheid, zijne herhaalde beloften vergetende, wederom met gewapende manschap uittoog om David op te zoeken, en dat om die reden David, met al zijn vertrouwen op God, hetgeen toch niet blind of onberedeneerd was, begreep, dat, zoo lang Saul leefde, er voor hem rust noch veiligheid was te hopen in zijn eigen land. Met dat al is David's dubbelzinnig gedrag bij den koning Achis, in het XXVIIste en het begin van het XXVIIIste hoofdst. geboekt, verre van lofwaardig te zijn; ofschoon, echter, de billijkheid ons noopt, om te erkennen, dat hij zich in eenen allermoeijelijksten toestand bevond, waarin hij zich gedrongen moest rekenen, om het vertrouwen van Achis te behouden en meer en meer te winnen. Hij zag zich dus, toen de Filistijnen Saul wilden gaan bevechten, in de grootste verlegenheid gebragt. Dan, juist in dit hagchelijk tijdstip was het zijne zaak, om het vertrouwen van derzelver koning niet te verliezen; hoezeer hij, voorzeker, bij zichzelven besloten zal hebben, om, wat er ook gebeuren mogt, tegen zijne eigene landgenooten niet te vechten.
Met voorbijgang van andere bijzonderheden, in dit stukje verhaald en ontwikkeld, meenen wij nog eenige weinige oogenblikken te moeten stilstaan bij het alleropmerkenswaardigst voorval, betreffende des gestorvenen Samuël's oproeping, door de zoogenaamde tooveresse van Endor, op Saul's verzoek. De hoogleeraar verwerpt met alle regt het denkbeeld, dat, door de kunstenarijen dier vrouwe, of door tusschenkomst des duivels, Samuël wer-
{==230==} {>>pagina-aanduiding<<}
kelijk zou opgeroepen en verschenen zijn uit den doode; maar hij is van oordeel, dat er iets buitengewoons zal hebben plaats gehad, geheel onafhankelijk van de kunst der vrouwe, 't welk haar zelve met ontzetting vervulde; en dat dus, door een wonder eene zekere, naar Samuël gelijkende gestalte is te voorschijn gekomen. In eene aanmerking, echter, op zijne Bijbelvertaling erkent hij openhartig, dat dit gevoelen niet zonder bedenkelijkheid is, en dat de zwarigheden tegen het gevoelen, volgens 't welk hier niets anders dan goochelarij hebbe plaats gehad, door deszelfs voorstanders niet voor onoplosselijk gehouden worden. Ja, in het onderhavige stukje zegt hij, bl. 114, dat het geval op deze natuurlijke wijze verklaard kan worden. Wij, voor ons, derhalve, zijn van gedachte, dat, daar men zonder noodzakelijkheid geene wonderen behoort aan te nemen, en de verschijning van Samuël ook niet als een wonder wordt voorgedragen, het eenvoudigste gevoelen de voorkeur verdient, en dat het listige vrouwspersoon, de toedragt der zaken wetende en Saul ras herkennende, genoegzame reden had, en alzoo waagde, om niets dan de ongelukkigste uitkomst te voorspellen; door welke voorspelling zij tevens verwachtte, het geloof aan de onfeilbaarheid harer kunst ten sterkste te bevorderen.





Leerredenen, uitgesproken bij gelegenheid der plegtige opening van de Kerk voor de Hervormde Gemeente te Kantens, op Zondag den 29 April 1821, door J. van der Linden, V.S., Christenleeraar bij de Hervormden aldaar. Te Groningen, bij W. van Boekeren. 1821. In gr. 8vo. 46 Bl.

Wij lazen deze leerredenen, ter hoogst zeldzame gelegenheid uitgesproken, met genoegen, en leerden den prediker, die der gemeente te Kantens reeds 32 jaren diende, hier kennen als een Christenleeraar van kunde, goe-
{==231==} {>>pagina-aanduiding<<}
den smaak en echt verdraagzamen geest; hij kent het innerlijke van den Godsdienst, en het is zijn doel, dit te bevorderen. De eerste leerrede heeft Ps. LXXXIV ten onderwerp, en ten doel, vernieuwde belangstelling in den openbaren Godsdienst, en zucht voor Vaderland en Koning, op te wekken. De tweede, over 1 Cor. XIV:26b, leert stichting, als het eindoogmerk van den openbaren Godsdienst, opmerken. Wij noemden de gelegenheid, voor welke deze leerredenen gesteld werden, hoogst zeldzaam: het kerkgebouw was in 1817 geregtelijk wegens schulden verkocht, en dus de gemeente vier jaren lang van eene plaats ter uitoefening van den eerdienst, en, naar het schijnt, de leeraar van alle gelegenheid, om voor zijne gemeente te prediken, verstoken. Door gunst van onzen godsdienstminnenden Koning en zijne tusschenkomst had de gemeente nu dit kerkgebouw, vrij van alle schulden, terug bekomen, en heeft nu slechts in het onderhoud voor het vervolg te voorzien. De Eerw. leeraar werpt, voorzigtiglijk, eenen digten sluijer over de gebeurtenissen in de vier gezegde jaren, en hetgeen tot de ontbering der gemeente aanleiding gaf; dien sluijer kunnen wij niet geheel, en, voor zoo veel wij dit misschien zouden kunnen, willen wij dien niet opligten. Wij wenschen en gemeente en leeraar met het vernieuwd bezit van harte geluk, en Gods besten zegen over deze leerredenen, ook nu bij de uitgave; verzekerende den Christenlezer, dat hij dezelve met belangstelling en stichting lezen zal.
Het werkwoord schuilwinkelen (bl. 21) was ons vreemd.




Leerrede over de zaligheid der vroegstervende Kinderen, door J. Wijs, J.C. Zoon, Predikant te Schiedam. Te Schiedam, bij G.W. van Hemsdaal. 1821. In gr. 8vo. 44 Bl.

De predikwijze van den Eerw. wijs, thans Predikant in 's Hage, is genoegzaam bekend uit eenen bundel door hem uitgegevene leerredenen, van welke wij op zijn' tijd

{==232==} {>>pagina-aanduiding<<}
zeer gunstig verslag gedaan hebben aan onze lezers. Men mag dit stukje bij dezelve voegen. Deze leerrede, die 2 Sam. XII:23b ten tekst heeft, werd gesteld kort nadat de leeraar een zijner kinderen door den dood verloren had, en tot troost van Christelijke ouders in soortgelijk geval werd dezelve uitgesproken, en komt die nu in het licht. Zij geeft de gronden van 's leeraars verwachting op de zaligheid van vroegstervende kinderen aan; lost dan eenige bedenkingen van het ter nedergedrukte hart op, en wordt ten slotte ter vertroosting en besturing aangewend. Nieuws kon men wel over dit onderwerp niet verwachten; maar de woorden van den leeraar zijn toch zeer gepast, en kunnen treurende ouders nuttig zijn. Dor en koud is de leerrede niet; het hart van den redenaar sprak; maar hij zoekt toch niet, door vooral op het hartstogtelijk gevoel te werken, te roeren en te behagen; hij spreekt bedaard, verstandig, Christelijk: wiens goedkeuring moet dit niet wegdragen? - God zegene dezen en iederen arbeid des leeraars tot echte Christelijke opbeuring en vertroosting!




Heliodoor, des Jongelings Leerjaren. Voor godsdienstig gevormde Zonen. Door Dr. G. Friederich. Uit het Hoogduitsch. Met eene Voorrede van J. Clarisse, Hoogleeraar der Godgeleerdheid te Leyden. Te Amsterdam, bij de Wed. G.A. Diederichs en Zoon. 1822. In gr. 8vo. 349 Bl.

De titel meldt den waardigen Voorredenaar en bevoegden beoordeelaar, waardoor onze beoordeeling genoegzaam onnoodig wordt, en geeft overvloedige verzekering, dat dit werk van leerzamen en godsdienstigen inhoud is. Na het eerste Nachtmaalsfeest met deszelfs naklank, en het Afscheid uit het Ouderlijk Huis van Heliodoor, behelst dit werk vertoogen, door eenen ouden, uitmuntenden Geestelijke gesteld, en dezen Jongeling van goeden huize, tot waarschuwing, opwekking, raad en lee-
{==233==} {>>pagina-aanduiding<<}
ring, medegegeven op zijnen volgenden levensweg. Zij handelen over de bestemming des Jongelings in het algemeen, - de zorg voor het ligchaam en de gezondheid, - zelfkennis en zelfbeheersching, - vorming van een vast karakter, - het leven in de Maatschappij en in de Natuur, - Vriendschap, - het leven in God, en zijnen Goddelijken Zoon, - harmonische ontwikkeling der zielsvermogens, - de keuze des beroeps, - Vaderlandsliefde en Huisselijk Geluk. De Schrijver der Serena, ook door onze landgenooten met zoo veel goedkeuring ontvangen, gaf aan onderscheidene zijner kerkelijke redevoeringen nu dezen vorm, om den in den Godsdienst bevestigden mannelijken kweekeling, na zijne intrede in het burgerlijke leven, waardig en wijsselijk te leiden, gelijk hij in gezegde Serena godsdienstig gevormde Dochters ten waardigen leidsman was.
De Hoogeerw. clarisse vond ook dit werk zoo voortreffelijk, dat hij gaarne zijnen naam bij de uitgave leende, ten einde daardoor tevens den Vertaler, een nog bij ons Publiek ten eenemale onbekend Jongeling van goede vermogens, braaf gedrag en groote verwachting, bij dezen zijnen arbeid te kunnen inleiden en gunstig aanbevelen bij ons lezend Publiek. Intusschen kon de Hoogleeraar daarbij niet ontveinzen, dat hij wel iets meer van den Schrijver verlangd had, aangaande het kenmerkende der Evangelieleer, als eene leer voor zondige menschen, die schuldig voor God zijn, en tevens diep bedorven, en die om niet geregtvaardigd worden uit Zijne genade, door de verlossing, die in Christus Jezus is; welk gebrek intusschen, nu eenmaal aangewezen, verder geen nadeel doen kan aan den (hier zich bevindenden) schat van wijze en heilzame lessen, voor welker mededeeling ieder welgezind Jongeling, - en welligt ook deze en die verleide, na door hem te regt gebragt te zijn, - naast God, den Schrijver bedanken zal.
Wij vereeren gaarne, met den Hoogleeraar, de edele gezindheid van den Jongeling, die aan de vertaling van een werk van zoo ernstigen aard de jeugdige vermogens en

{==234==} {>>pagina-aanduiding<<}
snipperuren van uitspanning heeft besteed; maar het is eene andere vraag, of deze arbeid, zonder herziening en verbetering door eene meer geoefende hand, wel had behooren het licht te zien. Het komt ons voor, dat deze vertaling niet onder het oog zal gekomen zijn van den geachten Voorredenaar, (die het oorspronkelijke met genoegen zal hebben gelezen, en misschien wel ter vertaling aanbevolen) voordat dezelve reeds was afgedrukt, en dat hij anderzins, in stede van, bij deze eerste Proeve van jeugdig vlijtbetoon, voor enkele gebreken in de overzetting en kleine taal- en spelfouten verschooning te vragen, of zelf gemakkelijk dit verzoek had kunnen onnoodig maken, of door de aanwijzing van eenen Heer Studiosus, of ook van eenen schoolmeester, (die dit althans den Professor niet zouden geweigerd hebben) deze fouten doen verhelpen. De onvermijdbare drukfeilen, waarvan het aanprijzend Voorberigt almede gewaagt, moesten desgelijks, in een boek voor lezers uit den beschaafden stand, met de meeste zorgvuldigheid vermijd geworden zijn.
Nog twee bijzonderheden trokken onze opmerking: de eerste betreft den door ons hier, wegens den aard des werks, niet verwachten uitval op de in onzen leeftijd niet ongewone broeihuis-opvoeding, bijzonder bij de Jongelingschap des hoogeren stands. Die uitval moge nu al eens waar en goed zijn; maar voor het minst één der in de aanteekening aan den voet der bladzijde (115) (ter staving, dat de zoogenoemde wonderkinderen, of vroege genies, even zoo spoedig physisch verwelken, als zij zich geestig ontwikkelen, en daarom wel eene glansrijke, maar voor de menschheid en derzelver welzijn ten eenemale onnutte verschijning zijn) aangevoerde voorbeelden vordert een wondergeloof, zoo als wij alvast, en ook voorzeker wel niemand onzer lezeren bezit. Dezelve vermeldt zekeren christiaan hendrik heinicke, die slechts vier jaren leefde, in alles uitmuntte, zeer vaardig Latijn sprak, Fransch wat minder, en vooral in de geslachtrekening der regerende huizen buiten mate sterk was(!), en dit alles in een zoo kort leven, van

{==235==} {>>pagina-aanduiding<<}
hetwelk ziekten en reizen een aanzienlijk deel wegnamen. Ware dit het nog al, dan zouden wij eene drukfout vermoeden. Maar de verklaring, dat dit kind ‘bij het einde van zijn eerste levensjaar alle geschiedenissen des ouden, in de dertiende naand die des nieuwen testaments, en in de achttiende maand wereldgeschiedenis en aardrijkskunde zoo eigen waren, dat het alle vragen ligtelijk beantwoordde;’ deze verklaring is eene zoo grove bespotting van den tot ernst gestemden lezer, dat wij ons hoogelijk schamen voor den Duitschen Doctor, die dezelve ter neder schreef; en de twee andere hier bijgevoegde voorbeelden zijn, hoewel wat minder sterk, van denzelfden ongeloofwaardigen stempel. Waren er deze niet bijgevoegd, dan zouden wij den jeugdigen Vertaler van misverstand verdacht hebben.
De tweede bijzonderheid is het titelvignet, hetwelk voorzeker niet van de vinding van Prof. clarisse is, en zeker ziet zijn Hoogeerw. ongaarne zijnen naam op dezelfde bladzijde met eene zoo bespottelijke afbeelding van joannes den dooper; deze toch leert ons bl. 98, dat het jonge mensch is, hetwelk daar genoegzaam naakt, met eene beestenvacht omhangen, onder een' boom ligt, en een lammetje naast zich heeft, hetwelk in een' stok of zweep bijt; terwijl hij, in zijne luije houding, met een afgewend gezigt, met de hand wijst op eenen persoon op zekeren afstand, dien wij aan zijne glorie herkennen. En dit moet dan waarschijnlijk het: ziet het lam Gods, van joannes zijn!!!

De Egyptische Oogöntsteking onder de Koninklijke Pruissische Bezetting in Mainz, enz. Door Dr. J.N. Rust.

(Vervolg en slot van bl. 196.)

Hoe deze Oogöntsteking van Egypte naar Europa overgeslagen zij, zal naderhand nog uitvoeriger door den Schrijver in den loop der Verhandeling betoogd worden.

{==236==} {>>pagina-aanduiding<<}
Hij gaat over, in eene eerste Afdeeling, tot de mededeeling van de Geschiedenis der Oogöntstekings-Epidemie in Mainz, van bl. 9-41. Hij betoogt hier, hoe dezelve door aansteking is overgebragt; waaruit derhalve veel kan worden afgeleid ten voordeele der beslissing, of deze ziekte aanstekende zij, dan niet; hetwelk mede nog wordt bestreden; ofschoon er bijna geen twijfel meer schijnt te zijn voor hen, die ondervonden hebben, hoe groot het aanstekend vermogen dezer ziekte is. Hoezeer het meeste hier betrekking heeft tot het plaatselijke van het tooneel zijner werkzaamheden, het verdient de oplettende nalezing. Wij gewagen slechts van het zonderling verschijnsel, dat, terwijl de Pruisen in Mainz zoo zeer door de Oogziekte werden geteisterd, de Oostenrijkers geheel verschoond bleven. Voldoende redenen worden er door rust opgegeven. Men wete, dat, door een staatkundig verdrag, de vesting eene gemengde bezetting heeft van Pruissische en Oostenrijksche soldaten.
In de tweede Afdeeling gaat de Schrijver tot de beschrijving der ziekte over, bl. 41-221. Vooraf gaan de verschijnsels, waaruit de diagnosis wordt opgemaakt; (*) al hetwelk niet wel voor een uittreksel vatbaar is. Gekomen tot de zitplaats der ziekte, wordt het belangrijk vraagstuk behandeld, of die Geneesheeren het regte spoor ingeslagen hebben, welke beweren, dat deze Oogziekte niet besmettelijk zij. (†) Derzulken gevoelens worden wederlegd, en het tegendeel bewezen door voorbeelden, in het Pruissische leger voorgekomen, en door andere, in de legers van Zweden, Engeland, Italië en de Nederlanden waargenomen. Er is een tijd geweest, dat ook

{==237==} {>>pagina-aanduiding<<}
vele der Pruissische Artsen tegenstanders waren van het gevoelen, dat deze Oogziekte besmettelijk is. Of er in het Nederlandsche leger wel zoo vele zijn, als de Officier van Gezondheid der 2de klasse, Dr. ponta, beweert, (de Ophthalmitide inter Milites exercitus Belgici grassante etc.) houden wij voor eene gewaagde stelling, die wij voor zijne rekening laten. De voorschriften, door het Departement van Oorlog met het Geneeskundig Opperhoofd van den Militairen Dienst gegeven, schijnen van andere gevoelens te getuigen, welke ook zeker die der meerderheid zijn. De behandeling van dit twistgeding geeft nu den Hoogleeraar rust aanleiding, om over den oorsprong dezer ziekte uit te weiden. Dit, het geschiedkundige gedeelte, is zeer belangrijk en met vele kennis van zaken bewerkt, en de Schrijver is als overtuigd, dat zij uit Egypte afkomstig is. Veel pleit daarvoor: en, zoo de waarschijnlijkheid iets kan afdoen, is er bijna geen twijfel aan, of de togt naar Egypte heeft Europa dit euvel aangebragt. Spreekt men over de mogelijkheid, men denke aan de gevolgen der vroegere kruistogten; en wanneer was er één, die niet door eenen nasleep van onheilen gekenschetst werd? Voor de gevoelens van rust pleit ook de uitspraak van Sir william adams, die haar echter van Aziatischen oorsprong houdt. Ook omodei koestert zulke gevoelens. Dat larrey (*) van andere gedachten is, doet niets ter zake. Met belangstelling wordt een werk van Professor gräfe, te Berlijn, te gemoet gezien, uit wiens briefwisseling met de genoemde Geleerden deze bijzonderheden

{==238==} {>>pagina-aanduiding<<}
ontleend zijn. Dat zij in Frankrijk geen zoo zeldzaam verschijnsel is, hiertegen getuigt kluyskens en ph. von alther, in zijne beschrijving der Epidemie, aan den Neder-Rijn waargenomen. Dit zij genoeg! Ook hier verdient de Schrijver met oplettendheid te worden nagegaan; al hetwelk hij behandelt in de algemeene beschouwingen van de wijze, hoe het contagium werkt, bl. 119 en verv. het eerste deel der actiologia, wier tweede deel is de ontwikkeling der dispositie, bl. 148. Dit tweede deel behelst belangrijke waarnemingen, omtrent hetgeen van eenen nadeeligen invloed kan worden, ter voortbrenging van dit ongemak bij den soldaat. Het is zeer genoegelijk, hier de grootste overeenstemming te vinden met hetgeen, ook bij onze legers, is aangewezen, ter vermijding van dit kwaad, in onderscheidene Circulaires, door het Departement van Oorlog uitgegeven. Tegen hen, die in de verordening omtrent de kleeding hunne grillen willen mengen, is, uit een warm hart, door rust een woord op zijn pas geschreven. Over het nadeelige handelende van het te sterke toehalen der kleedingsstukken, of het te naauw maken derzelven, zegt hij: ‘Dit is te meer te beklagen, als buitendien grootendeels voor eene doelmatige warme, tegen den invloed des weders behoorlijk beschuttende kleeding der soldaten zoo ongemeen goed, en meer als ooit is gezorgd geworden, en alle deze op de gezondheid zoo nadeelig werkende krachten, onverminderd de wettige voorschriften, en zonder aanmerking op het sierlijke des uiterlijken vorms, zoo ligt konden vermijd worden; ja het zelfs met de herhaalde hoogere en allerhoogste bevelen volstrekt strijdig is, de gezondheid van de burgers des staats op deze wijze te ondermijnen.’ (bl. 156.) Eere zij den man, die zóó voor het algemeen welzijn spreekt! Dat zijne stem niet die des
roependen in de woestijn moge zijn! Van de oorzaken komt hij tot de voorzegging, welke zich hier, zoo als elders, naar den graad der ziekte rigt; bij groote hevigheid is zij altijd moeijelijk, en blijft de uitkomst twijfelachtig.

{==239==} {>>pagina-aanduiding<<}

Eindelijk komt de Schrijver (bl. 174) tot de behandeling der ziekte. Van eenen zoo verlichten Geneesheer laat zich billijk verwachten, dat hij zich niet alleen bepale bij hetgeen er moet gedaan worden ter wegneming van de ziekte, naar ook vooral zijne aandacht late gaan over al wat tot voorbehoeding kan strekken. Van dit gewigtig punt begint ook dit gedeelte; en, hoe moeijelijk het ook zijn moge, de uitkomst heeft geleerd, wat er kan gedaan worden, indien men slechts wil, en de zaak behoorlijk aangevat worde. Het is niet mogelijk, den Schrijver hier in elke bijzonderheid der behandeling te volgen, noch met hem alle aangewende middelen kritisch te overwegen; dit blijve voor dien lezer overgelaten, wien het om naauwkeurig onderrigt te doen is. Deze Verhandeling behelst zeer veel, dat ook op de Oogziekten over het algemeen toepasselijk is. De weetgierige, gesteld op de uitbreiding zijner kundigheden, ga dan ook verder, en blijve niet bij ons beoordeelend verslag staan! Wij bepalen ons bij de opgave van twee der belangrijkste geneesmiddelen, met welke de ondervinding der meeste waarnemers ook overeenkomt; het zijn: bloedöntlastingen en kwikpurgatiën. Kan men van eenig middel hulp verwachten, bij het wezenlijk bestaan dezer ziekte, het zal van deze beide zijn. Met ruime bloedöntlastingen begonnen, zette men de behandeling onder het gebruik der gezegde purgatiën voort, en bezige niet vóór het einde der ziekte versterkende middelen, die ook dàn nog met voorzigtigheid behooren toegediend te worden. Waar het noodig is, dat er anders worde gehandeld, zal de wetenschappelijk gevormde Arts zulks spoedig ontdekken.
Over de uitwendige middelen is de oordeelvelling te onbepaald en te uitgebreid, om daarvan iets over te nemen. Van meer gewigt is des Schrijvers vermaning, dat de aangewezene middelen niet ruw of empirisch mogen aangewend worden, maar afzonderlijk, naar de aanwezige aanwijzingen. Dit kan niet genoeg behartigd worden. Recensent heeft de kracht van dit gezegde volkomen bewaarheid gevonden bij de behandeling van eene zeer lang-
{==240==} {>>pagina-aanduiding<<}
durige en hardnekkige Oogziekte, waar de uitkomst langen tijd zeer nagchelijk stond. Alleen door de opvolging dezer kon hij zijnen moed levendig houden en het vertrouwen bewaren. En bij de gelukkige te boven koming is hem niets aangenamer dan de gedachte, steeds naar aanwijzing te hebben gehandeld. De voorschriften bl. 221-231 zijn zeer doelmatig, en zullen doorgaans voldoende zijn.
Zoo verre over het werk van rust. De Hoogleeraar van der breggen, om het geheel vollediger te maken, levert, als bijvoegsel, iets over de etterende Oogontsteking onder de Britsche Armee, door john vetch. Ook dit stuk is eener doorloopende beoordeeling wel waardig; maar wij zijn reeds te uitvoerig geworden, om van meer dan den titel te gewagen. Wij vinden mogelijk eerlang gelegenheid, nog eens tot deze stoffe terug te keeren. Wij voegen hier nog slechts bij, opgave der andere bijvoegsels; als: waarnemingen van Dr. reusinger, sprengel en büttner, ontleend uit het Magazin für die gesammte Heilkunde von rust, in welk belangrijk tijdschrift men nog meerdere bijdragen zal vinden.
Bij de later uitgekomene werken over deze Oogziekte, bl. 346, kan men nog voegen eene Verhandeling over deze Oogziekte, welke in het Werkhuis te Brauweiler heeft geheerscht, waargenomen en beschreven door ph. von walther, in deszelfs Journal der Heilkunde, en een stukje van minder belang, uitgegeven door dellamare, Chirurgijn-Majoor bij de 3de Afdeeling Nederlandsche Infanterie.





{==241==} {>>pagina-aanduiding<<}

Historische en geheime Gedenkschriften der Keizerin Josephine, eerste Echtgenoote van Napoleon Bonaparte. Met Platen en Fac-simile. Door Mejufvrouw M.A. Lenormand. Uit het Fransch vertaald. Te Amsterdam, bij de Erven H. Gartman. Iste Deel, XLIV en 342; IIde Deel, 434; IIIde Deel, (Aanteekeningen) 455 Bl. 1821. In gr. 8vo.

Niet zonder nieuwsgierigheid namen wij dit werk, de geheime gedenkschriften der Echtgenoote van den man, die vijftien jaren lang bijna uitsluitend de aandacht van Frankrijk en van Europa heeft tot zich getrokken, in handen. Doch wij moeten bekennen, dat dezelve slechts gedeeltelijk voldaan, gedeeltelijk te leur gesteld is geworden. Vooreerst is het boek te lang, wij zouden bijkans zeggen langdradig, en doorzaaid met dagelijksche aanmerkingen, loci communes, die de Lezer of zelf gereedelijk kan maken, of die gedeeltelijk niet eens waar, en wel eens zeer duister zijn. Josephine (of hare uitgeefster) spreekt ondragelijk veel van zichzelve, hetwelk zelfs den geduldigsten en galantsten Lezer vermoeijing moet baren. Ten tweede: de vrouw, die het werk heeft geredigeerd, is - eene waarzegster, eene waarzegster van beroep, en dus kan men begrijpen, dat het bijgeloof hier genoeg voedsel zal vinden, hetwelk juist niet tot aanbeveling van het boek strekt. In het eerste Deel vindt men zelfs de afbeelding van de hand der schoone Creole, (zoo als zij, vóór haar huwelijk, tot verveling toe genoemd wordt) met de strepen, punten en teekens, tot de cheiromancie (handwaarzegging) betrekkelijk. En dat voor eene Keizerin! en dat in de negentiende Eeuw! Ten derde is veel blijkbaar slechts uit andere werken overgenomen, hetwelk, tot napoleon's Geschiedenis betrekkelijk, algemeen bekend is, en hetwelk slechts noodeloos bezwaart. Ten vierde hindert ons op verscheidene plaatsen de onkunde van den Vertaler, die de eigenna-
{==242==} {>>pagina-aanduiding<<}
men (op zijn Fransch) verhaspelt, zoo als berg Tarpeien, voor Tarpejische rots. Zelfs de namen der Latijnsche Schrijvers onder de Motto's zijn verfranscht;
properce, virgile enz., en de Motto's zelve in 't Fransch, niet in 't Nederlandsch, vertaald. Laurent le Magnifique wordt vertaald door Laurens de Trotsche. Beaupère wordt door schoon- in plaats van stiefvader vertaald. Wij lezen van eene wet van tallion, als van een' persoon (la loi du talion, de wet van gelijk voor gelijk). Voor staatsievertooning (réprésentation) leest men vertegenwoordiging, enz. De aanteekeningen, welke het derde Deel beslaan, bevatten de meeste merkwaardige bijzonderheden, anekdoten en wetenswaardige trekken uit het leven van josephine's Echtgenoot, dien men hier zekerlijk van meer dan ééne belangrijke zijde leert kennen. Het doet eer aan het hart der zwaar verongelijkte Vrouwe, dat zij den man, die aan haar zijne geheele bevordering te danken had, wien zij zelve, (blijkens dit werk) vooral in 1799, toen het om zijnen dood of om zijne heerschappij gewed was, de gewigtigste diensten bewezen had, en die haar naderhand onwaardiglijk verstiet, zoo zacht, met zoo veel verschooning en blijkbare liefde beoordeelt. Slechts zijne onbegrensde eerzucht keurde zij af, en poogde die te stuiten, of te verzachten. Zijne misdaden kent zij aan zijne vleijers toe, welke 's mans oorspronkelijk goed en groot hart (zoo als zij voorgeeft) bedierven, en hem tot verrigtingen wegsleepten, die zijnen roem bij de nakomelingschap moesten bezwalken, en nog bij zijn leven zijne Regering doen vallen. Zij noemt niet alle deze geesels van haar Vaderland en des menschdoms; sommigen kan men uit de eerste naamletters slechts raden; doch onder de familie van haren Echtgenoot (van welke zij zeer weinig goeds zegt) noemt zij murat met name, als haren vijand, en bederver van
haren Echtgenoot. De anekdoten over de Moeder en Zusters van buonaparte zijn meer kluchtig; vooral wordt de bijna ongeloofelijke gierigheid van 's Keizers Moeder aan de kaak gesteld. Napoleon's Zuster elise (Groot-
{==243==} {>>pagina-aanduiding<<}
hertogin van Toscane en Prinses van Lucca) schijnt de meeste te overeenkomst met haren Broeder gehad te hebben, en deszelfs lievelinge geweest te zijn. Pauline borghese was ligtzinnig, en ontzag zelfs het bijzondere eigendom der burgers niet, wanneer hare grillen zulks vereischten, doch daarbij goedhartig. Dat hortensia, de gewezene Koningin van Holland, door hare eigene Moeder voorgesproken, en hoogelijk wegens hare deugden geroemd wordt, is natuurlijk en zeer verschoonlijk; doch josephine zou ons ook niet kwalijk nemen, dat wij op die bewondering een weinig afdingen, zonder daarom stellig het gerucht van napoleon's gemeenzamen omgang met zijne Stiefdochter, hetwelk hier tegengesproken wordt, te gelooven. Het lot der ongelukkige Koningin van Hetrurië, Spaansche Koningsdochter, (en thans Prinses van Lucca, met aanspraak op Parma en Piacenza) wordt uitvoeriger, dan wij nog ergens hebben aangetrossen, verhaald. Napoleon's valschheid en wreedheid vertoonen zich daarbij in het aszigtigste licht. - Doch loopen wij kortelijk het werk door.
Marie rose tascher de la pagerie, werd van een Fransch gezin op Martinique in 1763 geboren. Men laat ons niet onkundig, dat zij met een' helm ter wereld kwam, een onfeilbaar kenteeken van voorspoed. Zij was in hare jeugd vrolijk en dartel, doch onschuldig, en geraakte verliefd op een' jongen Engelschman, destijds in de kolonie woonachtig, met name williams, welke neiging zij echter moest onderdrukken. Kort daarna ging zij naar Frankrijk bij eene Tante, die veel omgang had (en naderhand huwde) met den Marquis de beauharnais, Vader van den Burggraaf (Vicomte), die, in weerwil van zijn' stelligen afkeer, met josephine huwde door koppeling dezer Tante. (Zij fpeelde hem het portret van josephine's schoonere Zuster, in plaats van het hare, in handen. Zoo wat eene labans-streek!) Men kan denken, dat dit huwelijk niet gelukkig geweest is. Eerlang scheidden de Echtgenooten, door onderlinge verdenkingen gesolterd, en jo-
{==244==} {>>pagina-aanduiding<<}
sephine ging met hare Dochter naar Martinique terug; doch na drie jaren keerde zij weder, en verzoende zich met den Burggraaf. Ondertusschen was de Omwenteling uitgebroken; en men weet, dat beauharnais, hoezeer een ijverig voorstander derzelve, ook onder het getal harer slagtofsers behoorde. Josephine zelve werd gekerkerd, en eerst door den val van robespierre bevrijd. Zij maakte daarop kennis met tallien, die het meest tot dien val had bijgedragen, en wiens Echtgenoote, josephine's bijzondere vriendin, door buonaparte bemind werd, die haar eene scheiding van haren Echtgenoot, en een huwelijk met hem, (doch vruchteloos) voorsloeg. Allengs
geraakte josephine in kennis met de vijf mannen, die toen (onder den naam van Uitvoerend Bewind) het hoogste gezag in Frankrijk stonden te aanvaarden. Zij kenschetst de vier overigen met enkele trekken. De Vertaler heeft hier waarschijnlijk weder een' misslag begaan; hij zegt, bl. 166: lareveillère lepeaux was een waar menschenvriend; en kort daarna wordt van hem gezegd: hij beweerde zijnen belagchelijken eeredienst en zijne dwalingen te wettigen. Dit strookt niet te best met het vorige; maar denkelijk heeft er in het Fransch gestaan, théophilanthrope; eene soort van Deïsten, waarvan la reveillère lepeaux de Hoogepriester was. Onder de vijf mannen wordt het karakter van barras het naauwkeurigst geschilderd; natuurlijk! door iemand, die barras zoo wèl gekend heeft. Men leest hier met verbazing, dat hij een geheim Koningsgezinde was, en zwanger ging met het ontwerp, het oude Stamhuis te herstellen. Aant. bl. 81-83. Vandaar is buonaparte's gedrag jegens hem in 1799 wel te verklaren. Over den aard der betrekkingen van josephine tot den Directeur, waarover in den tijd zoo veel gesproken is, wordt een diep stilzwijgen bewaard, misschien uit verachting; maar zij erkent volkomen, dat barras bemiddelaar geweest is in haar huwelijk met buonaparte, wien zij in het eerst met afkeer beschouwde, wegens de overwinning,

{==245==} {>>pagina-aanduiding<<}
die hij op de Parijzenaars behaalde. Want josephine, de Weduwe van een' Edelman, reeds gedurende haar eerste huwelijk aan den Koning en de Koningin voorgesteld, en met zeer veel goedheids ontvangen; josephine, goedhartig en menschelijk, had eenen afkeer van die verschrikkelijke Omwenteling, waarin de bloedtooneelen, volgens de toen gemeenzame uitdrulking, aan de orde van den dag waren; en zij gebruikte, na haar huwelijk met buonaparte, steeds al haren invloed, om de slagtoffers dier Omwenteling in hunne eer, ambten of goederen, zoo mogelijk, te herstellen, of in het leven te behouden. Dus redde zij eens, door eene vernuftige vinding, alle de Uitgewekenen, die zich in de vesting Mantua bevonden. Tusschenbeiden komen er, vooral in het verhaal der eerste Italiaansche veldtogten, grappige historische misslagen voor. Wij leeren, b.v., dat de zachtheid van het Gouvernement der Paussen sedert meer dan tweeduizend jaren den moed der afstammelingen van romulus gekluisterd houdt. De Paussen regeerden dus reeds ten tijde van hannibal! Josephine wist op eene behendige wijze de geheimen van den Italiaanschen Adel uit te vorschen, en zelfs door hen verborgene papieren weder te voorschijn te brengen. (Aant. bl. 142.) En daardoor bewerkte josephine voor napoleon de overwinning van Italië! O die vrouwelijke ijdelheid! Maar naast zulke trekken van onkunde en verwaandheid vindt men dan ook weder belangrijke anekdoten; zoo als, dat de last, aan buonaparte ten aanzien van den Paus gegeven, stellig luidde, om denzelven zijn wereldlijk gebied geheel te ontnemen, hem de burgerlijke inrigting der
Geestelijkheid van 1791 te doen goedkeuren, en hem tot eersten Bisschop der Republiek te maken. Josephine wendde toen (volgens haar) dat onweder af. Buonaparte sloot, op eigen gezag, vrede met den Paus, en liet hem twee derden van zijn land behouden. Omtrent pius VII was hij, later, zoo inschikkelijk niet; deze, die hem toch gekroond had, werd van alles beroofd. Mantua werd niet zonder be-
{==246==} {>>pagina-aanduiding<<}
hulp van omkooping ingenomen. (Aant. bl. 202, 210.) Josephine deed nu in zegepraal met haren Gemaal speeltogtjes door de steden van Italië, die zij niet onaardig beschrijft, vooral Venetië. Reeds toen (1797) strekten zich de plans van napoleon verbazend wijd uit: hij had het ontwerp, om in het toen nog onzijdige Florence eenmaal eene zijner Zusters te doen regeren. Reeds na dien veldtogt wilde hij zijn nederig huis in Parijs tegen een paleis verwisselen, hetwelk hij met de vaandels, door zijn leger veroverd, zou opsieren. Een oogenblik had hij, tijdens de onderneming naar Egypte, het denkbeeld, de kruisbanier op de torens der St. Sophia-kerk te planten. Over die onderneming (welke hier geheel niet als zijne uitvinding, maar als die van het Vijfmanschap voorkomt) had hij eene hevige woordenwisseling met de vijf Directeurs, van welken rewbell hem, op zijne bedreiging van zijn afscheid te nemen, koeltjes eene pen aanbood, zeggende: Teeken dat afscheid! Toen praatte hij er over heen. Josephine's leefwijze op Malmaison, gedurende dien merkwaardigen veldtogt, (van welken hier vele, ook van elders bekende, bijzonderheden voorkomen) wordt kortelijk beschreven, om meer omstandig uit te weiden over de
groote gebeurtenis van November 1799, die buonaparte aan het hoofd der Fransche Republiek plaatste, waarvan verscheidene bijzonderheden worden verhaald, en waaraan josephine zich geen gering aandeel toeschrijft. De terugkomst des Generaals moet de oude liefde weder opgewakkerd hebben; want vóór den Egyptischen togt gebeurden er ergerlijke tooneelen: josephine werd eens uit het huis gejaagd, en kon, als zij wilde, den nacht op straat doorbrengen; door de kunstgreep eener vriendin, die haar herbergde, werd de vrede hersteld. Hoe het zij, josephine werd nu Echtgenoote van den eersten Consul; en het schijnt, dat zij toen het gelukkigste was. Hare ijdelheid voelde zich genoegzaam gestreeld door den hoogen rang, de schitterende overwinningen, en de toen nog gematigde en menschelijke Regering van haren Gemaal,

{==247==} {>>pagina-aanduiding<<}
die naar den titel van algemeenen Bevreniger haakte: de latere hoofsche pracht en hof-etiquette, die haar tegen de borst waren, bestonden nog niet. Het is waar, voor een oogenblik werd hare rust wel gestoord en haar gevoel geschokt door de uitbarsting van het helschewerktuig in December 1800; maar deze sohrik ging spoedig voorbij. Doch eenigen tijd daarna (Februarij 1804) werd, zeide men, de groote zamenzwering van georges, pichegru en moreau ontdekt. Uitvoerig is de Schrijfster in het verslag derzelve. Pichegru's gewaande zelfmoord wordt tegengesproken, en zijn dood aan een' opzettelijken last van napoleon toegeschreven. Zoo men josephine gelooven mag, zou zij niet alleen ijverig voor den Hertog d'enghien in de bresse gesprongen zijn, maar zelfs aan napoleon de aanvaarding des Keizerschaps afgeraden, en steeds voor het oude Stamhuis geijverd hebben. Dit is eene zelfverloochening bij eene Vrouw, die op het punt staat van regerende Keizerin te worden, zoo als wij in de Geschiedenis, behalve johanna gray, geen ander voorbeeld kennen. Maar (komt dan bij ons de booze gedachte op) zou dat wel alles waar zijn? Wij moeten het toch maar op het gezag van Jufvrouw le normand aannemen, die hare heldin alles kan laten spreken, wat haar belieft; de echtheid kunnen wij niet onderzoeken.
Na de verhefsing van napoleon tot Keizer worden de merkwaardige bijzonderheden dunner gezaaid; nogtans vindt men er eenige, zoo als de stoutmoedige taal van ferdinand, den tegenwoordigen Koning van Spanje, tegen napoleon, (IIde D. bl. 168) een tooneel met den Naamkoning van Spanje, joseph buonaparte, die naakt en berooid (hij bezat geen' stuiver meer) tot zijnen Broeder komt, en hem zeer ernstig de waarheid zegt, (bl. 176, 177) en talleyrand's ontwerp, die de vijandschap tusschen alexander en napoleon zou aangekweekt hebben, om den laatsten te bederven, enz. Maar de historie der Echtscheiding wordt met eene vervelende langwijligheid behandeld.

{==248==} {>>pagina-aanduiding<<}
Men kan wel nagaan, dat dezelve josephine niet aangenaam was; maar het behoefde ons in geene 74 bladzijden te worden verhaald. En dan hooren wij van zwarte en roode mannetjes, die achter den stoel van een' Minister stonden en napoleon bezochten, en van de Societeit der Philadelphen, aan welke hij zich verbonden zou hebben tot haat tegen de Koningen, en in wier geheimen hij zou ingewijd zijn NB. in eene Moskee te Cairo. Dit alles luidt zoo avontuurlijk, dat wij het eer voor een sprookje van Jufvrouw le normand (het is zoo net een kolfje naar hare hand) dan voor eene aanteekening van josephine houden. Op het laatst van het werk heeft men gedurig weinigbeduidende gesprekken of uitboezemingen, den schijn der hartstogtelijkheid zonder het wezen derzelve, en zulk eene zucht voor declamatie, dat er eens, in het holle van den nacht, des morgens ten 4 ure in den winter, een Courier aan josephine's deur komt kloppen, om den Heer de ** aan te dienen, die de volgende zedespreuk zegt - en meer niets: ‘Wanneer het Volk gelukkig is, beoordeelt het met toegevendheid de daden, die niet van dwalingen zijn vrij te pleiten; maar het verkeert in eene vreesselijke, onmeêdoogende en bijna altoos onregtvaardige Regtbank, als het zich aan de slagen van het ongeluk blootgesteld ziet. Alsdan zijn de menschen schuldig, derzelver daden misdadig, en de strijd, waarin zij moeten onderdoen, is door zwarte ondankbaarheid geleverd geworden.’ Kon de man inderdaad niet wachten tot het dag was, om dat te vertellen?
De lotgevallen der laatste vier jaren van josephine's leven, na buonaparte's tweede huwelijk, zijn, als natuurlijk van minder belang, slechts kortelijk aangestipt. Het merkwaardigste voorval daarin was het bezoek van den Keizer van Rusland en den Koning van Pruissen bij huns vijands verlatene Echtgenoote, welke kort daarna overleed. Hare laatste levensdagen (zij overleed in Junij 1814, 52 jaren oud) zijn door de Uitgeefster bij het werk gevoegd. Op haar doodbed verdedigde

{==249==} {>>pagina-aanduiding<<}
zij nog haren Echtgenoot, en deed wenschen voor zijn geluk.
Indien dit werk, in plaats der oneindige declamatiën, in een' bescheidenen, hartelijken, natuurlijken toon gesteld ware, zou het gewis meer behagen.

Mnemosyne. VIIde, VIIIste, IXde en Xde Stuk.

(Vervolg en slot van bl. 164.)

Wij gaan nu over, om den rijken en voortreffelijken voorraad aan te wijzen, welke, buiten het reeds genoemde, in deze vier deelen voorhanden is. Al aanstonds werden wij op het aangenaamst vergast door eene Verhandeling over de Dichtkunst, beschouwd als de Geschiedschrijfster van het Menschelijk Geslacht, door Mr. a. boxman; eene inderdaad eenvoudig welsprekende en tevens overtuigende voorlezing, die ons in de overblijfselen der oude gezangen de bronnen van de geschiedenis der wereld en der bijzondere volken kennen doet, en zulks niet alleen bij de vijf beschaafdere volken der oude wereld, de Joden. Indianen, Egyptenaren, Grieken en Romeinen, (waarna slechts met een woord de gedichten van onbekendere en bijna geheel barbaarsche volken worden aangewezen) maar ook bij onszelven en onze naburen, de Noordsche volken, Germanen, Britten en Gallen. De algemeen geliefkoosde Volksdichter is de beste Geschiedschrijver van zijn tijdvak, de naauwkeurigste maatstaf van deszelfs beschaving; en de Wijsgeer, die een Volk wil leeren kennen, moet met de beoefening zijner bemindste Dichters aanvangen. Dit is door boxman op zoodanig eene wijze voorgesteld en betoogd, dat hij op de overtuiging van zijne lezers mag rekenen.
Hierop volgt eene Beschouwing van de voornaamste denkbeelden, in het Grieksche Treurspel heerschende, met betrekking tot deszelfs doelmatige werking op het Menschelijk Hart, door p. van limburg brouwer, Med. Doct.; welke altijd, maar bijzonder in eenen tijd, waarin men in dit vak het dichterlijk talent van den vaderlander uitlokken en verheffen wil, bijzonder lezenswaardig is. Eene redevoering, welke ons ook geenszins eenen jongen en minder geoefenden steller zou vermoeden doen, zoo hij niet zelf zich zoodanig genoemd had. Na de meerdere eenvoudigheid van het

{==250==} {>>pagina-aanduiding<<}
Grieksche Treurspel boven het tegenwoordige opgemerkt, iets gezegd te hebben over het doelmatige van den Rei bij hetzelve, die aan de godsdienstige beurtzangen zijnen oorsprong verschuldigd was, en aangewezen, dat men deze eenvoudigheid als geene onvolmaaktheid beschouwen moet, daar dezelve veeleer het Treurspel der Grieken juist berekend deed zijn voor de behoeften van het menschelijk hart, zegt hij: Het Treurspel is bestemd, om, door het wijzigen van twee der meest natuurlijke aandoeningen, den schrik en het medelijden, ons hart te veredelen, en ons in de rampen des levens te troosten. In een eerste deel betoogt nu de Redenaar dit, als het wezenlijk doeleinde van het Treurspel; welk kort betoog met de opmerking gesloten wordt, dat het Treurspel niet slechts geschikt is, om eenige weinigen groote daden te doen bewonderen en navolgen; maar dat het bestemd is voor den sterveling, die zijne zwakheid gevoelt, en in de zinnelijke voorstelling van het ongeluk zichzelven en zijne bestemming als 't ware wedervindt. In het tweede stuk worden drie denkbeelden, in het Grieksche Treurspel steeds heerschende, aan dit doeleinde getoetst: het geloof aan 1) het noodlot, 2) het volgen van de straf op de misdaad, en 3) de overtuiging, dat de mensch, ook de grootste en magtigste, gevoelig is voor ligchaams- en zielesmart, en daardoor ongelukkig wordt. Treffend wordt dit, als hoofddenkbeelden in het Grieksche Treurspel, bij de stukken bewezen; zoodat het ons leed doet, dat wij hier den Redenaar niet in bij zonderheden mogen volgen, en ons vergenoegen moeten met den wenk af te schrijven, met welken hij eindigt: dat wij, ook in dit vak, de Ouden verre zouden kunnen overtreffen, indien wij onze, zoo verre boven de hunne verhevene, godsdienstige, ja
zelfs ook wijsgeerige begrippen op die wijze aanwendden, op welke zij van de hunne gebruik maakten; en dat, al ware dan ook het Treurspel bij ons geene godsdienstige inrigting, het zeker nuttiger en belangrijker zou kunnen worden, indien wij, ook maar alleen met betrekking tot de hoofdleer, in hetzelve heerschende, meer het Grieksche ten voorbeeld namen, indien wij in hetzelve de leer van eene vooruitbepaling onzelotgevallen door die van eene, alles heilig bestierende, Voorzienigheid wijzigden; indien wij door hetzelve, in de ongetukken der Vorsten, de verhevene oogmerken wisten te doen eerbiedigen, die de Godheid door dezelve, met betrekking tot de volmaking van den zedelijken aanleg van volken en personen,

{==251==} {>>pagina-aanduiding<<}
schijnt te willen bereiken; en indien wij, bij dit alles, den gevoeligen aanschouwer de menschheid wisten voor te stellen, als hier op aarde nimmer beveiligd en steeds gevoelig voor het lijden, dat, in het plan van opvoeding zijns Hemelschen Vaders, tot zijne bestemming schijnt te behooren.
Het vrij uitvoerig Iets over het Hartstogtelijke in de Dichtkunst, en de gebreken, die zelfs voorname Dichters in de voorstelling van hetzelve somtijds begaan hebben, is in zijne soort even voortreffelijk. De aandoeningen moeten gevoeld worden, zal de Dichter dezelve uitdrukken; en de kunst moge het verre brengen in de nabootsing van het gevoel, maar ieder lezer, die zelf gevoel heeft, zal ligt den schijn van het wezen onderkennen. Dan, niet alleen moet de Dichter gevoel hebben, maar bij zijnen zang moet dit gevoel hem leiden. De gebreken ten dezen spruiten voort uit den dwang, dien men zich tot dichten doet ten ongepasten tijde, of uit de, het individueel gevoel des zangers vreemde, onderwerpen, en uit een verkeerd begrip van echte navolging der Ouden. Het is geene geringe verdienste van den onbekenden steller van dit Iets, die zich A.Z. teekent, dat hij in de vijf bijzonderheden, welke hij aangeeft, de voorbeelden dier gebreken uit de uitmuntendste Dichters (horatius en vondel b.v.) kiest, en tevens tegenovergestelde voorbeelden, ter voorkoming van misverstand, daarbij voegt; zoodat het niet missen kan, of hij moet ieder, die smaak en gevoel bezit, overtulgen. Wij beloven ons van dit opstel wezenlijk nut.
Eene schoone Proeve over de IVijsbegeerte des Levens hebben wij aan den Med. Doct. c. pruys van der hoe. ven te danken. Zij leidt tot algemeene broeder- en menschenliefde, en eindigt met de verheffing van het Evangelie. De wijsgeerte vindt minder vereerders, zoo begint de Redenaar, van wege haren tegenwoordigen aard en gedaante, zoo geheel verwijderd van het dagelijksch leven, enz. Bij de Ouden, nadat socrates als hervormer ten dezen was opgetreden, was zij levenswijsheid, de kunst van wèl te leven. Wijsheid, deugd en geluk treffen wij aan in naauwe verwantschap in den levensloop der Ouden. Maar waarin de eenheid van den mensch te zoeken? welke is de hoofdtoon der menschelijke natuur? welk is het hoogste doel des levens? Epicurus en zeno worden ten aanzien dezer belangrijke vragen getoetst. Wij onthouden ons met moeite, van wege ons beperkt bestek, om ten minste de slotsommen de-
{==252==} {>>pagina-aanduiding<<}
zer vergelijking op te geven. Beiden geschiedt regt; en wordt aangewezen, dat de gebreken hunner leer minder aan hen dan aan hunnen leeftijd te wijten zijn. Wij moeten eenen anderen weg dan zij inslaan ter beantwoording der bovengenoemde vragen. De drie karaktertrekken bij den mensch, die nem van het vee onderscheiden: de langdurige kindschheid en naauwe betrekking van ouders tot kinderen, - de duurzame liefde en verbindtenis des huwelijks, - de vatbaarheid voor spraak en taal, zijn zoo vele grondbeginselen van de leer der natuur, waarin zij ons de ware wijsheid des levens ontvouwd heeft. Vraagt gij dan naar de kunst des levens, de natuur zegt u: zij is de kunst van beminnen. Die kunst vordert geene uitstekende gaven, geene zware oefening noch vermoeijende inspanning; zij is allen aangeboren, enz.
Eene Verhandeling over het Leerstelsel van den Wijsgeer epicurus, van eenen ongenoemden, eindigt met den wensch van eene ruime mate van Epicurische genoegens aan den lezer. Deze wensch bevat intusschen, in den zin des schrijvers, niets meer noch minder, dan die van eene gezonde ziel in een gezond ligchaam. Het stelsel van epicurus vond alzoo in dezen geleerden verhandelaar eenen waardigen verdediger; en met genoegen zal men, na de vorige verhandeling, wiens steller even gunstig over dien miskenden en gelasterden wijsgeer denkt, dit meer opzettelijk en uitvoerig onderzoek over 's mans wijsgeerte lezen; welk genoegen nog vermeerderd wordt door de mededeeling van echte berigten nopens 's mans zedelijk gedrag en levensloop. Het wedervinden van een gedeelte der schriften van dezen wijsgeer te Herculanum, en de goedkoope uitgave derzelven door j.c. van orelli, (1818, te Leipzig, bij vogel) den steller bij het uitspreken dezer redevoering nog onbekend, wordt in het voorberigt van dit VIIde stuk der Mnemosyne herinnerd.
De Heer c. groen, Rector der Latijnsche Scholen te Enkhuizen, levert, in dit zelfde stuk, eene Praeve eener Vertaling van de Verhandeling van plutarchus, over de wijze, op welke men van zijne vijanden nut kan trekken, hetwelk voorzeker den Nederduitschen kenner van zijne Levensbeschrijvingen welkom is, en, zeer goed vertaald, van ons niet anders dan deze melding behoeft, en der beoefeninge waardig is; gelijk ook, van dezelfde hand, soortgelijke Proeve uit de Verhandeling van denzelfden schrijver over het Bijgeloof, in het Xde stuk.

{==253==} {>>pagina-aanduiding<<}

Van de voortreffelijke Lofrede op jeronimo de bosch behoeven wij niets te zeggen, daar dezelve gesteld en uitgesproken werd door Mr. d.j. van lennep, uit het Latijn verta ald is door c.w. westerbaen, en met tal- en belangrijke Aanteekeningen, door den bloedverwant en naamgenoot van den beroemden overledenen, is verrijkt. Het geheel is aan de nagedachtenis van den voortreffelijken Geleerde en achtingwaardigen Burger eene waardige hulde.
De onbekende steller van de bovengenoemde verhandeling over epicurus geeft ook nog, in het VIIIste stuk, eene kleine, maar lezenswaardige Verhandeling over de vereenigingen der Grieksche Gemeenebesten; onderzoekende, wat men omtrent staatkundige vereenigingen onder de (oude) Grieken kan vaststellen. Uit den aard van de vergaderingen der Amphictyonen en van het Achaisch verbond, in verband met eene beschouwing van de zeden, het karakter en de geschiedenis dezer volken, en uit de uitwerkselen, die de geschiedenis oplevert, tracht de schrijver het antwoord te vinden.
Een kort Overzigt van den loop der Grieksche Letterkunde te Alexandrië, door j. geel, is, alhoewel eeniglijk geschikt tot inleiding of voorberigt ter mededeeling eener proeve van het heldendicht van apollonius rhodius over den Argonauten-togt, eene welkome bijdrage, waarin de vaderlandsliefde, als de krachtigste spoorslag, aan welken wij de meesterstukken der oude letterkunde te danken hebben, wordt aangewezen. Zonder bewondering van den oorspronkelijken Dichter, en den Vertaler, zal men deze proeve niet lezen; en is zij te merkwaardiger en meer aandoenlijk, naarmate men haar beschouwt uit het hier gegevene standpunt, als eene der laatste spranken van het Grieksche genie, nabij het oogenblik van deszelfs gansche verdooving.
De redevoering van den Rector der Erasmische Schole te Rotterdam, Mr. w. terpstra, over den zeer grooten dienst, door desiderius erasmus aan de Jongelingen van zijnen leeftijd bewezen, door het schrijven van zijne gemeenzame Gesprekken, was de opneming in deze voortreffelijke verzameling van rijpe lettervruchten overwaardig; en wij kunnen den wensch niet terughouden, dat aan deze Colloquia van erasmus derzelver vroegere rang bij het schoolönderwijs mogt worden teruggegeven, waarvan wij tegen bijgeloof en zedeloosheid voortreffelijke hulp zouden verwachten; terwijl de, zoo iemand, bevoegde beoordeelaar ten dezen, de

{==254==} {>>pagina-aanduiding<<}
Heer terpstra, genoegzame waarborg is, dat daardoor de echte kennis der Latijnsche taal vooral geene schade zou lijden.
De Med. Doct. j. banga, te Franeker, wijst, in eene korte verhandeling, den wederkeerigen invloed van de gezondheid des ligchaams en der ziele aan, in twee hoofddeelen, die het opschrift natuurlijk reeds opmerken doet, betoogende, hoe de gezondheid des ligchaams het beste middel tot deugdsbetrachting zij, en omgekeerd, hoe de deugd het beste middel is om gezond te leven. Moge deze verhandeling, in eene harer Departementsvergaderingen gelezen, de bijzondere aandacht der Maatschappij Tot Nut van 't Algemeen tot zich trekken, en welligt aanleiding geven tot eene, niet minder doelmatige, nadere wijziging harer tegenwoordige werkzaamheid, door welke zoo veel goeds werd gesticht ter beschaving van den geest!
De regtvaardiging van het gedrag der Hollandsche Geleerden omtrent joh. jac. reiske, door den Franekerschen Hoogleeraar ev. wassenbergh, geeft stellige overtuiging, daar zij de eigene bekentenis van reiske eenvoudig aanwijst, en kan niet anders dan onze verontwaardiging opwekken, welke naauwelijks door de betuiging van schulden leedgevoel van reiske genoegzaam gematigd wordt. Dit opstel heeft daarenboven waarde, ook daarom, dat hetzelve aangename herinneringen aan de geleerde en zedelijke voortreffelijkheid van ons dierbare namen oproept.
De twee laatste bladzijden in het VIIIste stuk, de Psalmen noemende, die meest geschikt voor de Jeugd zijn, en eene dergelijke aanwijzing nopens de Evangelische Gezangen (bij de Hervormden) belovende, hadden wij in een werk als de Mnemosyne niet verwacht.
Over ossian is het opschrift van een stukje, welks steller bijzondere zorg droeg, dat bij dezen titel geen woord werd bij- of afgedaan, ook zijn naam niet genoemd, noch ook de plaats, waar deze rede gehouden werd. Wij gunnen den man deze eigenheid! Iets over het volk en den persoon van den ouden Bard gaat vooraf; alsmede iets over zijnen leeftijd, de letterkundige geschiedenis, en eene aanwijzing van zijne overgeblevene werken. Voorts wordt zijn scheppend vermogen, zijne gave van te beschrijven en te schilderen, en eindelijk die van te roeren, aangewezen, en door welgekozene proeven uit zijne gedichten gestaafd.

{==255==} {>>pagina-aanduiding<<}

De Dordrechtsche Predikant b.f. tydeman geeft eene beoordeelende Vergelijking van mozes en mahomed, in hunne Profetische vertooning; of in dat karakter, hetwelk zij beiden hebben aangenomen, als een noodzakelijk middel ter bereiking van hun oogmerk. Wij ontvangen hier een verhaal van beider vroegeren levensloop; voorts de aanwijzing van beider bedoeling (waar die van mozes voortreffelijk uitkomt); en een vertoog, dat beider doel berelkt is, door zich voor te doen als Profeet, - zonder 't welk ook het bereiken van hun doel niet gelukken kon. Eindelijk is dan, na aanwijzing, dat de een zich overtuigend bewees te zijn, die hij voorgaf, welk bewijs de ander schuldig bleef, het besluit, dat mahomed slechts in schijn een Godsgezant, maar inderdaad een hoogmoedig wereldbeheerscher was; mozes, integendeel, waarachtig Godsgezant, deugdzaam en groot; en dat beider geschiedenis intusschen bewijs is voor hunne overtuiging, dat, tot bloei van eenen staat, Godsdienst een noodzakelijk vereischte is. - Het in ons oog vlugtig bewerkt stuk geeft goede grondslagen en bouwstof voor meer uitvoerige beschouwing en strenger betoog.
De Proeve over den Willem Tell van schiller, eene voorlezing van Do. a. doijer, tz., geeft een treffend overzigt van den inhoud van dat meesterlijk Treur- of Tooneelspel, dat heerlijk tafereel van Zwitsersche zeden en Zwitsersche vrijheidsmin. De proeve doorloopt geheel het stuk, welks inhoud zij achtereenvolgend opgeeft; terwijl wij telkens worden stil gehouden, waar dit, zoo ter opheldering van het geheel, of ter ontvouwing van afzonderlijke schoonheden, eigenaardig verlangd wordt. Met eene en andere algemeene aanmerking, en de alleenspraak van tell, daar hij het gezegende schot op gessler zal doen, wordt deze voorlezing besloten.
Aan den Hoogleeraar adam simons hebben wij eene Herinnering aan het Tijdvak van frederik hendrik te danken; bijzonder met betrekking tot de Nederduitsche Poëzij, zegt het opschrift te regt; maar de roem des dierbaren vaderlands moest toch tevens vermeld worden, alware het eeniglijk ter aanwijzing, hoe de Dichter en de Poëzij zich door zoo veel gunstigs gevormd en veredeld hebben. Deze Herinnering is con amore gesteld.
Ik wil trachten, u den ganschen Homerus te doen kennen,

{==256==} {>>pagina-aanduiding<<}
nem te leeren kennen in zijnen geest, u in zijne wereld over te brengen, en u met hem te doen gevoelen en denken, zegt de Heer c. pruys van der hoeven, in een Iets over homerus, als Zanger van den Heldentijd der Grieken; en deze zijne poging heeft hij op het gelukkigst uitgevoerd, zoodat niemand hem niet toestemt, als hij aan het einde zegt: Ik trachtte u homerus in zijnen geest, door zichzelven te leeren kennen, en u over te brengen in de dichterlijke wereld, bij het onbeschaafd, eenvoudig geslacht, waarvan hij gezongen heeft. Wij gevoelden inderdaad hier geheel den eenvoudigen kinderzin van den goeden Zanger, en tevens, dat, nadat wij den Homerus, en veel, en daaronder veel voortreffelijks, over homerus, gelezen hebben, dit onderwerp niet is uitgeput.
De bekende prijsvraag van de Maatschappij Tot Nut van 't Algemeen, om het al spoedig vergeten van hetgeen op de scholen geleerd was door den gemeenen man te verhoeden, gaf aanleiding tot het hier plaatsen van Fragmenten of brokstukken van eene mislukte prijsverhandeling, waarin de verzamelaars der Mnemosyne veel nog vonden, huns inziens, den druk, de lezing en behartiging waardig. Het oordeel van deze Geleerden moge bij de leden van gezegde Maatschappij dan ook eene aanbeveling zijn!
Prof. j. clarisse geeft eenige losse Gedachten over Vrouwelijke Verstandsoefening, in welke hij der Dames behoorlijk regt doet, en haar tevens zoodanige wenken of lessen geeft, die wij vertrouwen, dat het geletterde gedeelte der sekse in Nederland wel zal willen behartigen. Dit stukje is leerzaam en zeer onderhoudend.
Eindelijk, en hiermede hebben wij dan het prozaïsch gedeelte dezer vier stukken der Mnemosyne, zoo wij wèl zien, aangewezen, Prof. g.j. van der boon mesch deelt ons nog zijn belangrijk Iets mede over de Lotgevallen van den Landbouw, als Wetenschap beschouwd. Het is een lezenswaardig iets, en versterkt den wensch bij ons, dat de leerstoelen voor de Landhuishoudkunde, nu ook in ons vaderland opgerigt, aanleiding zullen geven, dat de wetenschappelijke kennis ten dezen meer algemeen gewaardeerd, en de ondervindingen der vorige en der tegenwoordige eeuw voor de nakomelingschap op de beste wijze bewaard worden.
De Dichtstukken in deze verzameling verdienden uitvoeriger melding, dan wij aan dezelve thans kunnen verleenen,

{==257==} {>>pagina-aanduiding<<}
daar ons verslag van het proza-gedeelte zoo uitvoerig werd. Maar wat behoeven wij hier veel te zeggen? De namen van bilderdijk en zijne Gade, j.l. nierstrasz, j.m. kemper, jacob van dam, i. da costa, a. boxman, enz. zijn aanbeveling genoeg, en de daarbij gevoegde grootere of kleinere dichtstukken, met of zonder naamteekening, zijn dit gezelschap veelal niet onwaardig. Met genoegen zal men vooral den 2den en 3den zang van rodrigo de Goth, van Mevr. bilderdijk, en het Nachtfeest van Venus, door Mr. boxman, hier aantreffen. Ook trok bijzonder onze aandacht de Togt uit Babel, door Mr. da costa; en met aandoening vonden wij eenen Bruiloftszang en eene Elegie van wijlen j.w. van sonsbeeck, in wien het vaderland zoo wel eenen waardigen Staatsman als voortreffelijken Dichter te vroeg heeft verloren.
Hoezeer wij vermoeid de pen nederleggen, daar ons, voor een zoo kort bestek, te veel in ééns ter beoordeeling, die weinig meer dan aanmelding worden kon, toekwam, verlangen wij echter reeds weder naar een volgend deel.

Het Leven en de Regering van Elizadeth, Koningin van Engeland, geschetst in een Tafereel van haar Hof en de zeden van haren tijd. Door Lucia Aikin. Uit het Engelsch en Hoogduitsch. Iste Deel. Te Amsterdam, bij J.C. van Kesteren. 1821. In gr. 8vo. 352 Bl.

Wij ontvangen hier eene Geschiedenis, meer van elizabeth's bijzonder Leven dan van hare Regering, door eene Vrouw, die daartoe, in het opdelven van oude stukken, geene moeite gespaard heeft. Doch waarom dit alweder ‘uit het Engelsch en Hoogduitsch’ moet zijn, begrijpen wij niet. Hoe komt het Hoogduitsch hier te pas? De Overzetter zegt wel, in de Voorrede, dat hij de bekortingen der Hoogduitsche vertaling behouden heeft; maar 1.) was hij dan zelf niet in staat, het werk behoorlijk te verkorten, wanneer hij zulks geraden oordeelde? 2.) doet ons dit woord behouden, in plaats van gevolgd, en de woorden uit het Hoogduitsch op den titel, benevens eenige Germanismen, (zoo als namalig, bl. 233, redelijk, in den zin van opregt, bl. 236) enz. vermoeden, dat hier weder met het Hoogduitsche kalf geploegd is; dat een Vertaler, die het Engelsch maar half verstaat, zijn ge-
{==258==} {>>pagina-aanduiding<<}
brek in dezen door eene Hoogduitsche overzetting heeft willen vergoeden: want geheel is het uit het Hoogduitsch ook nïet vertaald, blijkens bl. 107: ‘In Shrovetide rigtte thomas pope in 1556 voor Lady elizabeth, geheel op zijne eigene kosten, eene groote rijke maskerade aan.’ Zou men niet denken, dat shrovetide hier eene plaats was? Intusschen is het eenvoud (op vastenävond. Weder eene bijdrage tot de menigvuldige blijken van bekwaamheid der Heeren Vertalers van beroep! Doch wij moeten er bijvoegen, dat deze blijken hier geenszins talrijk zijn, en dat de overzetting zich in 't algemeen zeer wel laat lezen, hetwelk bij zulk een
werk, uit twee onderscheidene talen zamengesmolten, anders zelden het geval is.
Het werk zelve bevat vele minbekende bijzonderheden wegens de beroemde zoo wel als beruchte Vrouw, de eer en schande harer Sekse. Hoewel lucia aikin gunstiger over haar denkt, dan over hare mededingster, maria stuart, die ook niet minder lofredenaars dan berispers gevonden heeft, bewimpelt zij echter geenszins haar geheel staatkundig gedrag omtrent den Godsdienst, die bij haar geheel geene zaak van het hart schijnt geweest zijn. De omstandigheden harer geboorte en de toestand van Europa dreven haar tot het Protestantismus; voor zichzelve helde zij meer over tot de Roomsche vormen, was niet alleen geenszins tegen de vereering der beelden, (zij behield nog lang een kruisbeeld in hare kapèl, en had eenen afkeer van het prediken) maar was vooral geweldig tegen het huwelijk der Geestelijken, en bleef zulks tot aan haren dood. In 't algemeen had deze ondoorgrondelijke Vrouw een' tegenzin in het huwelijk. Vrouwen van haar geslacht, zelfs verre bloedverwanten, gelijk catharina en maria gray, die buiten haar verlof in het huwelijk traden, (en dit verlof gaf zij nooit) werden (de eerste tot haren dood) gevangen gehouden. Zij schijnt vermaak gevonden te hebben, een aantal Prinsen, die zich met hare hand vleiden, met beloften te mompen; hoewel zij nog meer anderen stellig afsloeg. Tot de laatsten behoorden, nog bij het leven van haren Broeder, christiaan III, Koning van Deenemarken, onder de Regering harer Zuster maria, emanuel philibert, Hertog van Savoye, de overwinnaar van St. Quentin, en de Koningszoon erik van Zweden, (die naderhand als Koning zijn aanzoek herhaalde) en vervolgens Koning filips II; - tot de tweede soort,

{==259==} {>>pagina-aanduiding<<}
Aartshertog karel van Oostenrijk, wien zij zoo goed als reeds haar woord gegeven had, en naderhand de Hertog van Alençon of Anjou, Broeder des Konings van Frankrijk. Hare gunstelingen als Vrouw waren, de bekende onwaardige leicester, en daarna essex; als Vrouw, zeg ik, want als Koningin had zij verstands genoeg, de kunde en eerlijkheid van cecil van burleigh te waarde. Ook hier vindt men overvloedige bevestiging der vrouwelijke ijdelheid, die de anders zoo verstandige elizabeth kenschetste: haar, ook van elders bekende, gesprek met melvil, Afgezant van maria, waarin zij als eene meer bespottelijke dan doortrapte Coquette voorkomt, wordt ook hier vermeld; alsmede de anders onbekende bijzonderheid, dat er eene Proclamatie was uitgevaardigd, dat niemand, behalve zeker daartoe aangesteld Schilder, zich zou hebben te verstouten, Harer Majesteits gedaante, schoonheid en bevalligheid in gebrekkige afbeeldingen ten toon te stellen, (bl. 222.) Deze trek is uit haren vroegeren leeftijd niet te verklaren; maar wel hare doortrapte geveinsdheid, waartoe zij gedurende het leven van haren ergdenkenden Vader, onder de woelingen der partijen aan het Hof van haar' Broeder, en vooral onder de hatelijke, wantrouwige Regering harer Zuster, zoo zeer genoodzaakt was, dat zij daarvan de hebbelijkheid schijnt te hebben verkregen, even als van de Rcomsche kerkplegtigheden, waaraan zij slechts een' tijdlang, onder haren Broeder eduard VI, ontwend was. Elizabeth's wakkerheid, omzigtigheid, standvastigheid en kloekmoedigheid in de Regering had zij zekerlijk in de bittere, maar heilzame school des ongeluks geleerd. Haar
huwelijkshaat was misschien ook een gevolg harer eerste jeugdige liefde. Als een meisje van 15 jaren schijnt zij den Admiraal seymour bemind te hebben. Deze verloor zijn hoofd op een schavot. Daarop versmaadde de beminnelijke Graaf van Devonshire (courteney) om harentwil den troon van Engeland met maria, om met elizabeth gevaar en gevangenis te deelen. Ook tegen de beantwoording aan deze liefde verzette zich het noodlot. Is het te verwonderen, dat elizabeth, dus in de liefste neigingen van haar hart gedwarsboomd, die vereeniging begon te haten, zoo wel voor zichzelve als voor anderen, waarvan zij het zoet nimmer had mogen smaken? Gewis kon een leicester het hart niet voldoen, dat eens een' devonshire bemind had; en wij vreezen, dat deze liesde

{==260==} {>>pagina-aanduiding<<}
niets anders was, dan - bloote zinnelijkheid. De genegenheid tot essex was de bespottelijke senilis amor eener zestigjarige Koningin tot een' fraaijen dertigjarigen Onderdaan. Doch hieromtrent, alsmede omtrent de minnarij met leicester, zal ons het volgende Deel wel nadere berigten geven. Dit Deel loopt tot de Parijsche bruiloft en den dood van norfolk 1572).





Reis door het Koningrijk der Nederlanden en het Groothertogdom Luxemburg, voor jonge lieden; door A.B. van Meerten, geb. Schilperoort. Iste Deel. Te Amsterdam, bij Schalekamp en van de Grampel. 1822. In gr. 8vo. 292 Bl.

Deze Reis, aan Prinses marianne opgedragen, is niet wezenlijk gedaan, maar in het hoekje van den haard, of wel in een zeer beperkt landverblijf, zegt de Schrijfster. De bedoeling is, de jeugdige lezers bekend te maken met alle, immers de meeste, plaatsen, en het merkwaardige in ons vaderland. Dit denkbeeld moge al niet nieuw zijn, het is echter gelukkig, en wordt, voor zoo ver wij uit dit eerste deel kunnen oordeelen, gelukkig uitgevoerd. De romantische vorm behoest geene verontschuldiging; ook niet het bijeenvoegen hier of daar van hetgeen juist niet gelijktijdig in deze of gene plaats te zien is; meer zou dit behoeven, wanneer hier of daar te veel tot sieraad was aangebragt, en als merkwaardig genoemd, hetgeen men te vergeefs ter aangewezene plaatse zoeken zou. Doch met zoodanige sieraden is dit deel niet overladen; en de Schrijfster geve dan slechts, gelijk zij nu deed, eenen kleinen wenk van hetgeen enkel zoodanig sieraad is. Op de beschrijving van onderscheidene fabrijken of trafijken heeft zij zich bijzonder toegelegd. Ik ben, zegt zij intusschen, geen handwerksman, en de minste leerjongen zal mij welligt fouten kunnen aanwijzen. Dit is mogelijk; maar wie ware niet, bij zoodanig veelomvattend plan, met haar in hetzelfde geval? Het komt ons echter voor, dat zij uit goede bronnen put; en haar werk zou, meenen wij, nog nuttiger worden, bijaldien zij deze bronnen aanwees; dan kon zij zich ook meer nog bekorten, en de lezer voor het minst zich, des noods, dan zelf verder onderrigten.
Eene aanzienlijke en vermogende Familie onderneemt deze Reis, door den verstandigen vader ter leering en vorming zij-
{==261==} {>>pagina-aanduiding<<}
ner twee zonen en dochter ontworpen. Behalve door zijne echtgenoote, wordt hij door den geleerden Gouverneur, en eene kamenier, die echter meer de vriendit zijner dochter is dan wel hare dienstbode, vergezeld. Eerst deelt de vader zijn plan mede aan eenen vriend, geeft het karakter op zijner kinderen, en de vereischten om met nut te reizen, welke hij vordert, en naar welke hij zich rigt. De kinderen schrijven aan een' vriend of vriendin; ook de moeder, de Gouverneur, en de vader zelf. Dit geest eene aangename afwisseling, en tot nog toe is het karakter van ieder dezer briefschrijvers genoegzaam bewaard. Dit is de inkleeding. Eer men op reis ging, zorgde de vader, dat het merkwaardige van Amsterdam bezigtigd en beschreven werd. Om te groote uitvoerigheid te vermijden, bleef datgene van fabrijken enz. ongezien, wat men elders op reis in meerdere volkomenheid opnemen kon. De eigenlijke reis gaat dan eerst over het IJ naar de Zaan; voorts per as, na ook Broek bezigtigd te hebben, op Monnikendam, over Edam en de Beemster op Hoorn, en door de Streek op Enkhuizen; toen op Medenblik en Schagen naar  de Helder; men bezocht ook Texel, en trok toen op Alkmaar enz., naar Haarlem, en keerde daarna voor eene korte poos te Amsterdam terug. Spoedig werd de togt hervat, op de Lemmer, door Vriesland, op Groningen, vanwaar het mannelijk gedeelte des gezelschaps een' uitstap naar het Noordoostelijk gedeelte dier Provincie doet; voorts neemt men gezamenlijk Drenthe op; de nieuwe
Koloniën, Frederiksoord enz., worden vooral niet vergeten. Wij laten de Familie te Steenwijk, vanwaar de laatste brief geteekend is.
Veel, zeer veel is er bezocht, gezien, opgemerkt, ook van oudheid en geschiedenis herinnerd, en regt onderhoudend hier voorgesteld. Aan geheele volledigheid is, uit den aard van het veelomvattend ontwerp, niet te denken; maar het meest merkwaardige en meest nuttige wordt vermeld, en zoo is voldaan aan hetgeen de bescheidene lezer verwachten kan. Wij prijzen deze Reis daarom ook met volle ruimte aan, en beloven den jeugdigen lezeren veel leering, steeds toenemende belangstelling in hun vaderland, en een zeer aangenaam onderhoud. Ofschoon wij onze jeugd reeds ontwassen zijn, en het meeste ons bekend was, hebben wij dit deel met zeer veel genoegen gelezen, en moeten der Schrijfster onzen dank betuigen voor de leerzame herinnering en het wezenlijk ver-
{==262==} {>>pagina-aanduiding<<}
maak. 't Is het plan van het hoofd des reisgezelschaps, ook de voornaamste landen, immers van Europa, op dezelfde wijze met zijne familie te bezoeken. Zoo de Schrijfster het gezelschap daar volgen wil, zal hare taak moeijelijker worden. Wij wenschen haar goede bronnen, leven, lust en krachten. Maar ons tegenwoordig vaderland zal haar nog wel een boekdeel of wat opleveren, toch altijd een op zichzelf staand geheel geven, en voor den Nederlandschen lezer het belangrijkst blijven. Het werk zij dan compilatie, en geve slechts oppervlakkige kennis; hier en daar is er toch veel, dat niet enkel compilatie, en niet zoo geheel oppervlakkig is; en bijaldien slechts deze soort van lecture even gezocht en gekozen worden, door onze jonge lieden, als thans de menigte Romans, vertaald en niet vertaald, dan heeft de Schrijfster gewis, door deze leiding van den smaak, het vaderland eenen uitstekenden dienst bewezen.




Gids voor jonge lieden van beschaafden stand; tot regeling van hun gedrag bij hunne eerste intrede in de wereld, zoo wel als in hunne huisselijke betrekkingen. Door A.B. van Meerten, geb. Schilperoort. Te Amsterdam, bij G.J.A. Beijerinck. 1821. In gr. 8vo.

Wij stemmen volkomen in met de uitspraak der loffelijke Maatschappij tot Nut van 't Algemeen, dat dit opstel door haar niet kon worden bekroond, als missende het zeer voorname vereischte daartoe, dat, namelijk, van inzonderheid geschikt te zijn voor de geringere standen; en evenzeer zijn wij het met dezelve eens, dat met dat al dit werkje echter eene onderscheidende en vereerende melding verdiende; ook willen wij niets afdingen op den lof, aan de Schrijfster gegeven door den Eerw. swart, wiens Brief, in welken hij de uitgave, onder den tegenwoordigen titel, ernstig aanraadt, aan het hoofd van het boekje geplaatst, reeds eene voldoende aanbeveling is.
De Schrijfster draagt dezen Gids aan hare Kinderen op, en die Opdragt is voor dezelve vereerend en hartelijk. Het werkje zelve voldoet aan den titel, en zal met nut worden gelezen; het behandelt al de pligten voor jonge lieden, van veertien jaar tot den volwassenen leeftijd toe. Het woordeken al moet hier, gelijk van zelf spreekt, niet te sterk gedrukt wor-
{==263==} {>>pagina-aanduiding<<}
den; en het getal der bladzijden wijst genoegzaam aan, dat de behandeling doorgaans kort is. Eenige aanzienlijke Familiën, bij al de verliezen van den tijd nog ruim met middelen bedeeld, van de staatszorgen ontslagen, of zich daar nu vrijwillig van ontdaan hebbende, zetteden zich, tijdens de Fransche overheersching, aan de grenzen van ons vaderland neder op vier nabij elkander gelegene landgoederen, om daar zich gezamenlijk toe te wijden aan de opvoeding hunner kinderen; terwijl zij, tot hunne hulp, een paar brave en geleerde jongelieden en eene zeer beschaafde en beminnelijke vrouw aan zich verbonden. De kinderen maakten te dien einde als 't ware een en hetzelfde gezin uit; in tegenwoordigheid der ouderen werd er van tijd tot tijd onderzoek gedaan naar de vorderingen in de wetenschappen en de zedelijke vorming der kinderen; en altijd werden deze handelingen geopend of gesloten met eene korte en eenvoudige voorlezing, door een' der vaders of opvoeders, voor al de kinderen, of ook wel alleen voor de zonen; terwijl de moeders of opvoedster, op andere tijden en bij andere gelegenheden, harer dochters iets voorlazen. Deze voorlezingen beschouwden de kinderen te regt als een gids voor hun gedrag, en vijf van dezelve worden nu hier onzen jongelieden van beschaafden stand met het zelfde oogmerk aangeboden. Deze voorlezingen zijn dus verreweg het voornaamste en grootste gedeelte van dit stukje, ja het overige is van zeer weinig belang. Hoewel dezelve niets bijzonder nieuws
konden behelzen, zijn zij echter doelmatig en leerzaam; en de Schrijfster zegt hier hare raadgevingen en lessen op de, reeds genoegzaam bekende, haar eigene wijze, die voor de vatbaarheid en belangstelling der jeugd inderdaad berekend is.
De eerste voorlezing werd door den eersten opvoeder gehouden, kort vóór dat de Familiën, die na de herstelling van het vaderland repatrieerden, het land nu verlieten, en handelt over de pligten, welke kinderen van beide sekse, Gode, hunne ouders, broeders en zusters schuldig zijn. De tweede door de opvoedster der jonge meisjes, om dezelve voor te bereiden tot hare maagdelijke bestemming, bij hare eerste intrede in de wereld. De derde door den oudsten der vaders, den avond van den dag, op welken de oudste zonen en dochteren de plegtige belijdenis van hun geloof hadden afgelegd. De vierde door een' der vaders, den avond vóór het vertrek van verscheidene der zonen en kweekelingen, naar Akademien

{==264==} {>>pagina-aanduiding<<}
en andere oorden. De vijfde, eindelijk, door de oudste der moeders, om hare huwbare dochters en kweekelingen met de pligten en voorregten van haren aanstaanden stand bekend te maken.
Wij wenlchen deze voorlezingen vele nadenkende lezeressen en lezers, en twijfelen niet, of dezulke zullen zich aan de bekwame Schrijfster voor hare vele nuttige en wijze lessen verpligt gevoelen. Wij gelooven niet verdacht te kunnen worden van eenen, zoo als de Heer swart zich uitdrukt, aan watervrees grenzenden afkeer van vrouwelijke bekwaamheid in het voeren der penne; ook behooren wij niet onder die vele mannen, van welke in eene der voorlezingen gezegd wordt, dat zij eene gade bij uitsluiting liever alleen met de naald en de breikous, dan met de pen of een boek zien; wij kunnen ook zeer wel verdragen, dat de vrouw voelt, en weet, dat zij even zoo wel als de man eene voor beschaving en veredeling vatbare ziel heeft, en wij houden de vrouw bij uitstekendheid dwaas, die ons bij zich zou willen noodigen, om met ons over een kleed of kous te praten, en niet liever die gelegenheid zou waarnemen, om met ons over een door haar gelezen goed boek te spreken; alhoewel wij dan meenen, dat de fatsoenlijke vrouw zich nog niet tot de klasse van eerste dienstbode verlaagt, wanneer zij haar boek eens uit de handen legt, om den man de hem onaangename moeite uit te winnen van met de naaister of linnenmeid over het repareren zijner kousen of het zuiver houden van zijn linnen te spreken. Wij zien hier, en bijna doorgaande in dit geschrift, dat Mevrouw van meerten met ons van hetzelfde gevoelen is; maar hoe kon zij het dan van zich verkrijgen, zoodanige gezegden ter neder te schrijven, als zij bl. 104 b.v. heeft goedgevonden te doen? En waarom laat zij NB. eenen man, en wel eenen verstandigen vader, zeggen, dat verre de meeste mannen egoïsten zijn, die vreezen, (NB.)
dat hun persoonlijk belang er bij lijden zou, als de vrouw nu of dan een goed boek in de hand nam, of een paar regels vol gezond verstand ter neder schreef? Weet zij dan niet, hoe veel, en door hoe vele waardige mannen, er vooral ter beschaving en veredeling van vrouwen en meisjes geschreven is? Weet zij dan niet, en gaf zij daarom misschien dezen Gids in het licht, dat..... Maar neen! neen! wij willen niet verder gaan; misschien had de Dame, toen zij dit ter neder schreef, eene verdrietige luim. Die kaatsen wil, moet

{==265==} {>>pagina-aanduiding<<}
den bal wachten, zegt het spreekwoord te regt, en daarom mogen wij de aangevoerde uitvallen niet onopgemerkt voorbijgaan; en ook zien wij, uit zeker natuurlijk gevoel voor de schoone Sekse, nooit dan met zekeren angst de Vrouw in eene kaatsbaan, waar de ballen wel eens wat onhandig geslagen worden, of onwillekeurig ook kwetsen, en geven dan gaarne een waarschuwend teeken, in de hoop, dat een zachte wenk genoegzaam zal zijn om de Vrouw terug te doen treden binnen hare grenzen, waar zij buiten gevaar is, en tot het inroepen van ieders bescherming geregtigd.
Het is er echter zoo verre van daan, dat wij ons door bovengezegden (hoe moeten wij het noemen; onheuschen?) uitval bijzonder geraakt zouden gevoelen, dat wij ons gerust ten dezen op Mevrouw van meerten zelve durven beroepen, wat onze Letteroefeningen betreft; en, wel verre dat wij hard en onbillijk over eene geleerde Dame zouden rigten, zoeken wij aanstonds, met sterne, wanneer eene Vrouw zich hier of daar onvoorzigtig blootgeeft, een' lap of kleed, om die naaktheid voor het oog van den boosaardigen spotter te bedekken. Deze onze gezindheid willen wij nu ook dadelijk staven met eene proef: ‘God geve, dat bij ons leven de Tempel van janus nooit weder gesloten worde!’ (bl. 87.) - Hoe kan toch eene Vrouw zoo onmenschlievond en zoo onchristelijk wenschen? - Zoo meent de Dame het niet, Mijnheer de Criticus! - Dan is het dom; en welk eene roeping had zij, om van janus, en minerva, en mars te schrijven, als zij deze personaadjen niet naauwkeurig kent? - Gij zijt een ignorant, Mijnheer de Criticus! maar de Dame niet. Haar lag waarschijnelijk het nooit te verzoenen in het hoofd, dat men doorgaans op de bruilost den jonggehuwden met een oud-vaderlandsch glaasje toewenscht. De Tempel van janus was wel en digt toegesloten, toen deze wensch in druk kwam. De Dame wenscht, dat men hem ter dege digt zal houden; dan behoeft men hem immers nooit weder te sluiten. - Wat zegt gij, Mevrouw! hebben wij dien wijsneus van een' schooljongen daar niet eens regt goed met een' langen neus asgescheept?
Bij al den Riddergeest, die ons jegens de schoone Sekse bezielt, veroorloven wij ons echter nu of dan wel eenige aanmerking, die misschien van nut kan zijn bij volgende schriften, en die wij vertrouwen, dat, met bescheidenheid voorgedragen, altijd welkom is, ten zij men vooraf verkla-
{==266==} {>>pagina-aanduiding<<}
ren mogt, dat men in zoodanig geschrift alleen door Vrouwen op Vrouwen werken wil, in welk geval wij eerbiedig aftrekken. - Vooreerst dan zij het ons vergund te zeggen, dat de vorm van het werk ons minder bevalt, vooral uit de pen eener Vrouw. Het is wel de gemakkelijkste wijze voor het geven van lessen, dezelve in te kleeden als voorlezingen, voor eenen nagenoeg alleen huisselijken kring; maar het is, in ons oog, de meest onderhoudende niet. Zamenspraken en brieven zouden wij daarom verreweg verkiezen. Ook heeft dat statige voorlezen, van vaders en moeders vooral, (misschien wel op een verheven gestoelte) aan eigene kinderen, of immers kinderen, die men als eigene beschouwt, gelijk hier het geval is, altijd iets onnatuurlijks en gedwongens, iets dat ons belagchelijk voorkomt; om nu van de complimenten, waarvan men zich op den spreekstoel dan moeijelijk onthouden kan, niet te gewagen. Een brief, een buisselijk gesprek is en geest den natuurlijken toon, waarin men spreken moet.
Wij voegen er, ten tweede, bij, dat het eene groote kunst is, onderscheidene redevoeringen te stellen, en aan onderscheidene personen in den mond te leggen, waarvan de eene Man, de andere Vrouw is. Wij herkenden in alle deze verschillende redevoeringen wat al te zeer dezelfde hand. En de vierde (voor de zonen, die naar de Akademie of andere oorden gaan) bevat wel veel goeds, maar is, in ons oog, minder dan de anderen gelukt. Dit laat zich ook ligt begrijpen; dezelve vorderde vooral het hoofd, de ondervinding, en het hart van eenen Man.
Eene derde aanmerking betreft het soort van voorbereidingspreekje, hetwelk matth. X:19, 20, als 't ware, ten tekst heest, door een' der vaders gehouden, op het oogenblik toen de jongelieden uitgingen tot het afleggen hunner belijdenis. Wij willen de keuze van den tekst nu daarlaten, en de wending, daaraan gegeven, om denzelven bruikbaar te maken, eens laten gelden; maar de herinneringen hadden wij den jongelieden liever vroeger gegeven, en die des avonds te voren herhaald, dan juist op dat oogenblik. Ook schoten wij wezenlijk in den lach, (ofschoon wij den jongelieden gaarne een goed middagmaal, eene behoorlijke kleeding, en eene uitspanning gunnen) dat van de zwarte rokken der jongelingen, de witte kleeding, den neteldoekschen sluijer en de witte roos in het haar der meisjes, het vrolijk feestmaal en de

{==267==} {>>pagina-aanduiding<<}
stille onschuldige vreugd bijzondere melding gesemedt, als behoorden deze mede, als iets gewigtigs, bij dezen plegtigen dag. Veel liever hadden wij vernomen, dat de jongelieden ook nu, na deze plegtigheid, de hun zoo hartelijk elders gegevene lessen tot eenzaamheid, nadenken, en het gebed, uit drang van hun hart en als wezenlijke behoefte, bijzonder dezen dag hadden opgevolgd. Het is waar, van het gezegde geschiedt slechts met een enkel woord en als in het voorbijgaan melding; maar ook dit weinige hinderde ons. Misschien zijn wij in veler oog te schroomvallig; maar Godsdienst en wereldzin moeten zich nimmer vereenigen. - Dan, basta! Wij prijzen het waarlijk overigens welgeschreven en nuttig boekje, en durven voor hetzelve eenen herdruk hopen. Dan moge de vrouw, bl. 133, de laatste regel, (dit is immers eene drukfout?) in vouw veranderd worden. En, daar al wat van eene Vrouw komt zich door zuiverheid en netheid onderscheiden moet, moge dan ook, in de hier boven door ons nageschrevene opgave, die van het onderwerp der voorlezingen ten aanzien der derde zoo wel cursif gesteld worden, als zulks ook bij de volmaakt daarmede gelijksoortige vierde is geschied; vooral moet de episode bl. 130, daar de meisjes opstaan en eene zoo plegtige belofte doen, als van den tekst onderscheiden, worden gekenmerkt. Deze ééne vraag bij dezen nog aan de Schrijfster: is het opzettelijk, dat zij, bl. 17, reg. 10. v.o., het woord kinderlijk, in den zin van als een kind, of kinderachtig, bij herhaling, gebruikt heeft?

De beide Maria's, eene Geschiedenis; door F. Jacobs, Professor te Gotha. Uit het Hoogduitsch. Te Franeker, bij G. IJpma. 1822. In gr. 8vo. XXIV, 256 Bl.

De Schrijver is reeds door meer geschriften in soortgelijken trant, zedelijke Romans namelijk, onder ons bekend. Dezelve behooren gewis tot de beste onder de duizenden (zou men haast zeggen), welke Duitschland ons oplevert. Hij is een man van bekwaamheid, die de gangen van den mensch wèl weet na te sporen en met bevalligheid voor ons af te schetsen. De vooropgaande brief in het bijzonder, van sebastiaan aan warnar, eene soort van inleiding, behelst vele gewigtige waarheid. De titel van het geheele boek zou kunnen zijn: de natuurlijk gestrafte ondeugd; maar het

{==268==} {>>pagina-aanduiding<<}
heeft deze bevoegdheid welligt met de grootste helft van verdichte geschiedenissen gemeen. Nemesis zwaait wel nergens haren schepter zoo onbepaald, als in deze wereld der verdichtingen; hetzij zulks dan inderdaad uit de overtuiging der Schrijvers ontsta, of, voor een goed deel, tot nut van 't algemeen op deze wijze wordt geschikt.
Hetgeen ons in het opstel minder behaagt, is deszelfs doorgaand bedroevende inhoud. Zulk eene lectuur drukt neêr, en is niet geschikt om den geest, in een uur van uitspanning, op te beuren en te sterken. Voorts meenen wij, dat men de meisjes en vrouwen, de besten en verstandigsten zelfs, zoo maar niet moet laten vallen. Dit is voor mij altijd een onaangenaam schouwspel; en ik geef zulke boeken aan mijne onschuldige, maar ook onervarene dochter nooit graag in handen. Het zijn kwade voorbeelden, wier kracht door geen medelijden met de bedrogene ongelukkige behoorlijk tegengegaan, zoo niet nog meer bevestigd wordt. Hierbij hebben wij onszelven eene en andere zaak niet wel kunnen oplossen: hoe, b.v., de eerlijke schilder kon toelaten, dat zijne dochter door een ander gekamerd werd? en waar de eigene bezitting van de weduwe bleef, met welke de Baron huwde? Van andere onwaarschijnlijkheden willen wij niet spreken; de waarheid zelve is wel eens onwaarschijnlijk. Maar in het algemeen hebben wij dit tegen vreemde, inzonderheid Duitsche Romans, dat zij onze zeden niet schilderen, onze omstandigheden en gevaren niet doen kennen, onze goede en kwade karakters niet schetsen, en dus ons eigenlijk niet wijzer, maar al ligt maller maken.
En hiermede onze conscientie hebbende gekweten, herhalen wij, dat het boek onder de goede nieuwere Romans uit Duitschland behoort.




Boertige Reis door Europa, in VII Deelen compleet, door A. Fokke, Sz. Met 28 Karikatuurplaten, 3 Kaarten, en het frappant gelijkend Portret des Autheurs. Thans te bekomen bij F. Kaal, Jz., te Amsterdam, tot den prijs van f 10-10-:

Onlangs melding gemaakt hebbende van de nieuwe uitgave van wijlen fokke's Ironisch-komisch Woordenboek, kunnen wij niet nalaten, gedreven door de zucht om de duurzame lezing van 's mans geestige werken te bevorderen, ook de bovenstaande aanbieding zijner Boertige Reis door Europa met een enkel woord te gedenken. Het is en blijst toch altijd eene onderhoudende lectuur, tevens geschikt om onze Historiekennis - niet zoo zeer te bevorderen, als wel te herinneren. En zoo zij dan ook de herinnering aan deze ironisch- komische pennevrucht van onzen vernuftigen Landgenoot niet te vergeefs!





{==269==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot Verdediging van den Christelijken Godsdienst tegen deszelfs hedendaagsche Bestrijders, voor het Jaar 1820. In 's Gravenhage, bij de Erven J. Thierrij en C. Mensing en Zoon. In gr. 8vo. 230 Bl.

Daar wij met ons verslag over de Verhandelingen, die dit Genootschap in het licht zendt, ten achtere waren, toefde dit Deel te lang op onze tafel, om niet door andere vaderlandsche Maandwerken voorgekomen te worden. Onder anderen kwam ons de beoordeeling in handen, geplaatst in de Bijdragen tot de Godgeleerde Wetenschappen, D. IX. St. 4. Ongenegen om op te disschen, wat reeds aan onze Landgenooten word voorgezet, en over het geheel nagenoeg van éénen smaak en gevoelen met dezen onzen voorganger, nemen wij ditmaal de vrijheid, onze Lezers derwaarts heen te wijzen, en hopen, dat zij zich mogen vergenoegen met hetgene wij hun nog, betrekkelijk dit Deel, hebben aan te bieden.
Behalve het Programma, en de belangrijke Aanspraak van den, nu wijlen, ew. kist, uitgesproken in de vergadering van het Genootschap Sept. 1820, ontmoeten wij in dezen een tweetal Verhandelingen, beide in die bijeenkomst met zilver bekroond; die van den gewezen' Professor j.a. lotze, en van den Christen-Leeraar bij de Doopsgezinde Gemeente te Gogh, h.w. van der ploeg (*). Aan den inhoud der Vragen, door elk

{==270==} {>>pagina-aanduiding<<}
dier Schrijvers beantwoord, herinneren wij onze Lezers bij onderstaande noot (*).
Intusschen noch de voormalige Hoogleeraar aan de Hoogeschole van Franeker en bij het Athenaeum van Harderwijk, nu ambteloos te Amsterdam levende, noch de Doopsgezinde Leeraar, die de aanzienlijker Gemeente van Crefeld met die in het vergeten Gogh verwisseld heeft, duide het ons ten kwade, dat wij aan het eerste hier voorkomende stuk, aan de Rede van den hoog bij ons geachten Voorzitter, verre de meeste waarde toekennen. Want, terwijl wij dezen bundel doorlazen, vonden wij ons aan de eerste tafel keurig vergast; werden bij de tweede minder naar onzen smaak onthaald; en bij het dessert troffen wij wel eene omslagtige aanregting, maar geene gepaste orde aan, proefden meer dan eens hetzelfde, en, rondziende naar eenige versnapering, werd ons nu dit, dan dat assiet toegediend met verouderd banket uit de zeventiende eeuw. Dan, ter zake.
Hoe veelmalen ook het Geschiedkundig geloof in de

{==271==} {>>pagina-aanduiding<<}
Wonderen des Nieuwen Verbonds bepleit is, en wij de Neologen van onzen tijd, die de medewerkende Almagt zoeken weg te verklaren uit onze Gewijde Boeken, verdreven achten uit hunne rampzalige en ligt opgeslagene verschansingen, te regt evenwel en met nadruk betoogt de Eerw. kist, in zijne belangrijke Aanspraak, dat het ongemeene van den geheelen en welzamenhangenden inhoud dier Schriften juist daardoor een duidelijker bewijs draagt van het Goddelijke der Openbaring. Nogtans, de Kerkgevoelens van andere Christenen vereerende en daarlatende, achten wij ons verpligt, ééne plaats uit te monsteren, waarbij de Redenaar ons toeschijnt, de vergadering van het Genootschap al te zeer gestemd te hebben tot verdediging van hetgene hij zelf, en gewis menigte Eerwaardige Mannen met hem, voor waar en heilig aannemen, hoezeer dat, onzes inziens, evenwel bij anderen, die Jezus Goddelijke Zending en zijnen verhoogden Naam vereeren, betwist mag worden, als niet noodzakelijk voor het geloof des Christens. Hierom keuren wij beter, deze en gene geschilpunten onaangeroerd te laten; vooral, het duistere en geheimzinnige, of wat voor de menschen raadselachtig en verborgen blijft, en immer blijven zal, niet aan te dringen tegen Ongeloovigen, of Neologen. Ziehier de woorden, waarop wij doelen: ‘Verwonderlijke persoonl Zoon van Maria, en echter Zoon van God! naar den vleesche uit de Vaderen, en echter God te prijzen tot in eeuwigheid! mensch en dienstknecht, en echter in Goddelijken stand! minder dan de Vader, en echter den Vader gelijk! toenemende in kennis, en echter alle dingen wetende! uit den hemel
nedergedaald, en echter tevens in den hemel zijnde! de wereld verlatende, en echter bij de zijnen verblijvende tot aan het einde der wereld! hongerende, en echter den vijgeboom verdorrende! slapende, en echter gebieder van zee en stormen! gekruist, en echter de Heer der heerlijkheid!’ Wij zouden ongaarne den alouden twist over de tweederlei Natuur in Christus verlevendigd en hernieuwd zien in onze dagen, en

{==272==} {>>pagina-aanduiding<<}
onthouden ons dus van alle aanmerking, behalve deze: wij proeven in de bijgebragte, met zorg gestelde plaats de uitdrukkingen, doorgaans ontleend uit de Schrift; maar is het daarom de taal, de bedoelde zin der H. Schrijvers? Leert één der Evangelisten ons, b.v., dat Christus over zee en stormen gebood, terwijl, ja zoolang hij sliep? Neen! wij herinneren ons in het Nieuwe Verbond geene tegenstelling, zoo wonderbaar, zoo inloopende tegen de gezonde Rede; en het verheugt ons daarom, dat wij zoodanige verborgenheid op Goddelijk gezag even weinig behoeven te gelooven, als die der Trans- of Consubstantiatie. Doch, vervolgen wij.
In het Gemeenebest der Letteren heeft lotze zijnen rang; en, volgens het oordeel in de Bijdragen, geeft deze zijne Prijsverhandeling daarvan eene nieuwe en den geleerden Schrijver vereerende proeve. Bij den tegenwoordigen ijver, om het Christendom, en meer bijzonder de Protestantsche gevoelens, ook onder de Mohammedanen, door Zendelingen en Zendelingsgenootschappen, uit te breiden, zal zeker dit stuk door velen met graagte gelezen, door anderen ook welligt met vrucht kunnen gebezigd worden. Wij loopen er nogtans niet zoo hoog mede als de Recensent in het genoemde Maandwerk, die dezen arbeid een gouden kleinood noemt, en bij herhaling spreekt van den onvergelijkelijken lotze! Trouwens, waar wij ter kerke gaan, zwaait geen gedienstige outerknaap den wierook achter den Priester. De onzijdigheid van het Genootschap heeft betuigd, dáárom 's mans Verhandeling niet dan met zilver bekroond te hebben, vermits dezelve gekeurd werd ‘niet uitgebreid genoeg bewerkt te zijn.’ Wij vonden er eene plaats, die duidelijk kenmerk droeg van eenen misslag, welligt uit overhaasting ontstaan. (*) Wij ontbeerden vooral in

{==273==} {>>pagina-aanduiding<<}
dit stuk alle onderzoek en navrage, of de Hervorming, na den afloop van drie eeuwen, genoeg gevorderd zij in het verlichten der Protestantsche Kerk, om haar, met de wapenen der rede en van een opregt geloof, in het strijdperk te doen treden tegen het voorname vooroordeel der Mohammedanen tegen het Christendom, waarvan de list des Profeets inzonderheid zijn voordeel trok, om de leere des zwaards en der overheersching in het Oosten te vestigen? (*) Geene middelen, dus, om tot dat punt te komen van onze zijde, staan hier aangeduid. Schikking wordt, te onregt misschien op der Apostelen voorbeeld, den Zendeling aangeprezen. Maar eene schikking nopens de Eenheid Gods! of liever achterhoudendheid en bewimpeling van het geheimzinnige en verborgene van dat Wezen naar het geloof der Kerke, die beide den Vader en den Zoon aanbidt, zal die den aandrang van eenen verstandigen Muzelman wederstaan? of hoe kan de Zendeling antwoorden op de taal van mustapha, in whiston's Regtsgeding? (†) Kortom, zie hier dan eene proeve, waarom ook wij het stuk van lotze voor niet uitgebreid genoeg bewerkt vermeenen te moeten houden; daar deze hoofdzaak, dit verschil tusschen de Kerk en mohammed, naauwelijks door hem aangeroerd, veelmin naar eisch behandeld is.
Met weinige woorden hebben wij alreede ons gevoelen over van der ploeg's Verhandeling aangeduid;

{==274==} {>>pagina-aanduiding<<}
meer vindt men daarover in de Bijdragen. Wij, verpligt om zijnen arbeid te doorlezen, waarmede hij in zoo verre doel trof, dat het Genootschap hem daarvoor het zilver toewees, hadden nog al veel aangeteekend, dat ten bewijze dienen kon, hoezeer hij in woorden struikelt, en al te ligtzinnig, in voordragt van zaken, zich zwaait naar den toon van Duitsche Godgeleerden, die op een mystiek gevoel meer prijs stellen, dan op een koelzinnig oordeel en welgegronde overtuiging des verstands. Zoo wraakt hij het geheugen-geloof, als ware er een ander mogelijk, dat niet op kennis en zekerheid van daadzaken rust, (Hebr. XI:1.) Zoo spreekt hij van bevinding; en veroorlooft zich meermalen, de H.S. aan te halen naar luim of willekeur van een spelend vernuft, niet volgens den zin, dien eene goede uitlegkunde en het verband der plaatsen aanwijst of veroorlooft. o! Mogt hij voortaan, na deze nu behaalde zilverkroon, ruste geven aan zijne vlugge pen en verbeelding! Want waarlijk, schoon hij ook bevorens als uitgever van eigene Leerredenen optrad, wij raden hem, voortaan niet meer in het openbaar te willen pralen. Liever benaarstige hij zich om waarlijk nut te stichten in zijnen vergeten' kring, ja ook opzettelijk eens ter schole te gaan in de werken van eenen joannes stinstra, dat sieraad van het Genootschap der Doopsgezinden, vooral om deszelfs vermaarden Brief tegen de Geestdrijverij te overpeinzen; want daartoe vreezen wij in zijne gemoedelijkheid eenige overhelling te ontwaren.

Het Christendom en de oudste Godsdiensten van het Oosten, of over den zamenhang van onderscheidene Oostersche godsdienstige begrippen en woordklanken met dergelijke bij de Westersche Volken, hoofdzakelijk met betrekking tot Joden- en Christendom en de wijsgeerige Stelsels der Wijzen van Griekenland. Naar het Hoogduitsch van J.A.L. Richter, Conrector aan de Hertoglijke Hoofdschool te Dessau. Te Nijmegen, bij

{==275==} {>>pagina-aanduiding<<}
G.J. van Goor en Zoon. In gr. 8vo. XVI en 472 Bl.

Wanneer Recensent een werk, uit eene andere taal in onze Nederlanddsche overgebragt, in handen komt, wil hij, natuurlijk, weten, om wat reden men hetzelve vertaald hebbe; en gewoonlijk vindt hij, in eene voorrede van den vertaler, iets, het moge dan gegrond of ongegrond zijn, tot aanbeveling van het werk. Voor het werk, dat wij thans ter recensie bij ons hebben liggen, heeft de onbekende vertaler geen enkel woord gevoegd, om de reden van zijne onderneming op te geven. Wat mag dan toch die reden wel geweest zijn? dachten wij bij onszelven. Zou het ook eene boekverkoopers speculatie zijn, die op eene waarschijnlijke winstberekening rust? Dan, de inhoud en voordragt van het werk is niet zoodanig, dat eene vertaling van hetzelve veel voordeel beloven kan. Het schijnt dus, dat iemand, der Hoogduitsche tale magtig, zoo zeer met het werk is ingenomen geworden, dat hij het heeft willen vertalen, en een' drukker gevonden heeft, dien hij tot zijne eigene gevoelens heeft weten over te halen: want dat en een vertaler en een boekhandelaar zich zouden hebben kunnen vereenigen, om zulk een werk onder het oog van het Nederlandsch publiek te brengen, alleen met oogmerk om eene proeve te geven van de zonderlinge en aanstootelijke wijze, waarop men in het naburig Duitschland den geopenbaarden Godsdienst behandelt, en aan denzelven, met eene geleerde en voor den kenner bespottelijke opgeblazenheid, eenen slechts menschelijken oorsprong toeschrijft; dit kunnen wij noch aan onszelven, noch aan iemand anders diets maken. Althans men had veel beter gedaan, om dit werk niet te vertalen; en wij twijfelen, of er onder die genen, die in ons land het Hoogduitsch verstaan, (en voor de zoodanigen was in allen gevalle de vertaling overbodig) wel velen zullen zijn, die eenig behagen in hetzelve scheppen. - Volgens dit werk, is in de godsdienstige begrippen van Indië, Perzië en Egypte niet alleen eene aanmerkelijke overeenkomst te vinden met de
wijsgeerige stel-
{==276==} {>>pagina-aanduiding<<}
sels der Grieken, maar ook zelfs met den Joodschen, en inzonderheid met den Christelijken Godsdienst; welke overeenkomst, echter, of zeer ver gezocht is, of niets bewijst, en ook grootendeels op woordspelingen en mystieke uitleggingen berust. Voorts wordt, onder anderen, de leer der zielsverhuizing als zeer aannemelijk en geruststellende voorgedragen, en het leerstuk van den Messias bij de Joden en van eenen Verlosser des Menschdoms bij de Christenen verzekerd in verband te staan met verscheidene denkbeelden in het Oosten. - Het algemeen beloop van het werk komt hierop neêr: In het Jodendom was van de oorspronkelijke zuiverheid der godsdienstige denkbeelden slechts eene bloote schaduw overig gebleven. Vóór 1800 jaren had er onder de volken een dergelijke toestand plaats als ten tijde van luther; eene krisis, in welke de Goddelijke Voorzienigheid Jezus van Nazareth deed opstaan, een' man van den hoogsten geest, die de aloude leer, door God bij de schepping in 's menschen harte gegrift, begreep, en zijnen toehoorderen duidelijk wist te maken; en de natuurkracht, waardoor hij werkte, is dezelfde, die in onzen leeftijd onder den naam van Magnetismus weder ontdekt is, en die door Jezus, dat verhevene ideäal der menschheid, in de hoogste mate is uitgeoefend, en door hem aan zijne Apostelen medegedeeld. - Dat heet eerst helderziende of clairvoyant zijn in de zaak van den Godsdienst! Of liever, om in hetzelfde beeld eenigzins te blijven, het zijn verwonderlijke grillen en droomen van eenen slaapwandelaar, welke door den verstandigen, die waakt en bij zijne kennis is, met medelijden en verontwaardiging beschouwd worden.




Jezus leeft en wij zullen leven! Of het XVde Hoofddeel van den 1sten Brief van den Apostel Paulus aan de Corintheren tot een Leesboek voor Christenen bewerkt, door T.E. Mebius, Predikant te Beers en Jellum. Te Leeuwarden, bij J.W. Brouwer. In gr. 8vo. VIII en 356 Bl.

Onder alle die waarheden van het Christendom, die het

{==277==} {>>pagina-aanduiding<<}
meest geschikt zijn, om den mensch zijn' verheven' aanleg te doen gevoelen, hem zijne aardsche loopbaan met moed te doen betreden, en hem aan zijne gewigtige pligten steeds te doen beantwoorden, behoort, voorzeker, in de eerste plaats, de allerbelangrijkste leer van een nieuw leven, tot hetwelk wij hopen uit den dood te zullen opgewekt worden. Het is niet de afgetrokkene en voor den zinnelijken mensch min bevattelijke leer van de onsterfelijkheid der ziel, van eene verplaatsing in de wereld der geesten; maar eene leer, volkomen overeenstemmende met de zamengestelde natuur des menschen, en met deszelfs ware behoeften. Deze leer moge door sommigen verkeerd worden voorgedragen, en wat al te zinnelijk voorgesteld; door anderen moge zij, veelal uit hoofde van die verkeerde voordragt, bestreden worden, vermits, door den gedurigen omloop van de stoffelijke bestanddeelen der menschelijke ligchamen, ieder mensch onmogelijk zijn geheel ligchaam weder kan verwachten: soortgelijke zwarigheid treft de voordragt van den diepdenkenden Apostel niet, die het toekomstig ligchaam, als voortspruitende uit eene verborgene kiem, beschrijft, die niets heeft van al wat tot verrotting overgaat, en uit welke een onverderfelijk ligchaam zal voortkomen. Deze zoo schoone en zoo aannemelijke leer wordt, in het XVde Hoofdstuk van den eersten Brief aan de Corinthers, zoo duchtig bewezen, zoo krachtig verdedigd, zoo heerlijk ontwikkeld, en zoo opbeurend en aanmoedigend aangewend, dat het, in onze dagen, wel der moeite waardig was, om, tot leering en stichting der Christenen, dat Hoofdstuk te bewerken. Of, echter, de Eerw. mebius genoegzaam berekend was, om zoodanig werk, overeenkomstig de behoefte onzer dagen, te leveren, zouden wij, de geheele inrigting van dit zijn onderhavig boek in aanmerking nemende, eenigzins kunnen betwijfelen. Maar de man heeft de beste oogmerken gehad, en geleverd, wat hij kon: en wij twijfelen niet, of velen zullen door dit zijn boek
geleerd en gesticht worden. Intusschen zijn wij bij onszelven overtuigd, dat hij nog meer nut zou heb-
{==278==} {>>pagina-aanduiding<<}
ben kunnen doen, indien hij de kortheid beter betracht hadde. Wij weten wel, dat, reeds in de vorige eeuw, de Hoogleeraar in de Godgeleerdheid, gerdes, te Groningen, alléén over de verklaring van dat Hoofdstuk, zestien Dissertatiën onder zich heeft laten verdedigen, die, uitgegeven, te zamen een dik boekdeel in 4to uitmaken. Dan, in een Volksboek, tot stichting voor Christenen geschreven, moet alle zweem van omslagtigheid en alle noodelooze uitweiding vermeden worden. De Heer mebius is, over het geheel genomen, veel te wijdloopig. Dit hebben wij reeds op bl. 326 der Letteroeff. voor 1821 opgemerkt, bij de korte recensie van de 21 eerste Psalmen, door hem ter stichting van Christenen bearbeid: en, daar hij, in het naberigt op zijn tegenwoordig werk, het vervolg van zijn werk over de Psalmen heeft aangekondigd, wenschen wij, dat hij de kortheid en bondigheid beter betrachten zal.

Katholijke Gebeden en Godsdienstige Bespiegelingen voor den beschaafden stand van het Vrouwelijk Geslacht. Naar het Hoogduitsch. Te Utrecht en te Leyden, bij G. Banning en J.W. van Leeuwen. 1821. In kl. 8vo. 215 Bl.

Wat zullen wij van dit boekje zeggen? Prezen wij het, dan, vreezen wij, zou juist onze lof hetzelve minder doen gebruiken door het publiek, voor hetwelk het eigenlijk bestemd is; en keurden wij het af, zoo zou juist die afkeuring eene sterke aanbeveling zijn. Het best is, dat wij dan eenvoudig referenten zijn. Het is een Gebeden- en Stichtingboek, zegt het voorberigt; en de opgave van den inhoud strekke ten bewijze, dat het werkje aan dezen titel beantwoordt. Het bevat, 1) een Ochtend- en een Avondgebed; voorts Christelijke Overdenkingen tot stichting, over de vrouwelijke waarde, - bestemming. - God onzigtbaar en toch tegenwoordig, - van eeuwigheid liefde en onveranderlijk. - Reinheid van hart

{==279==} {>>pagina-aanduiding<<}
en levenswandel. - Gods vermaningen. Het Christelijk vertrouwen tot God. - De zegeningen eens Christelijken gebeds. 2) Gebeden gedurende de H. Mis; hier acht in getal. 3) Christelijke boete, ter voorbereiding, - gewetensonderzoek, - berouw en bekeeringsvoornemen. - Vóór en ná de biecht, en vóór en ná de Communie. 4) Op de voornaamste Feestdagen des Heeren; zes in getal. 5) Op die der H. Maagd Maria; hier hebben wij er zeven. 6) Eindelijk, Gebeden voor onderscheidene omstandigheden. Eene jongedochter, - huisvrouw, - moeder. - Bij het sterven van een kind. - Eene weduwe, - in verzoeking, - in droefheid. - Een kranke in eenen slapeloozen nacht. - Christelijke gewaarwordingen bij graven. - Algemeen dagelijksch gebed.
Taal, stijl en spelling dragen, over het geheel, onze goedkeuring weg. Wij mogen niet meer zeggen; want de bedenking, die wij opgaven, moet ons terughouden. Of wij Protestanten den inhoud en doorgaanden toon goedkeuren, moge dan een raadsel blijven; genoeg, ja alles doet de verklaring van j. cramer, Aartspriester van Holland, Zeeland en Westvriesland, af, welke zegt, dat dit boekje hem voorkomt (een Priester der onfeilbare Kerk moest toch stelliger spreken, dunkt ons) niets te behelzen tegen de Leer en goede Zeden der H. Kerk. Dus kan het de Roomschgezinde gerust gebruiken. Den Protestant, die meenen mogt, dat de Roomschgezinden intusschen overal tot gebeden en overdenkingen geheel in dezen geest worden opgeleid, raden wij, in de Roomsche kerken nu en dan eens te luisteren en rond te zien; en hij lette bij dit boekje vooral ook op hetgeen hij niet alzoo gelooven en medebidden kan, opdat hij hier of daar het timeo Danaos etiamsi dona ferentes niet uit het oog verlieze.


{==280==} {>>pagina-aanduiding<<}

Aanwijzing van uitlegkundige Schriften, zoo over den geheelen Bijbel, als over bijzondere gedeelten van denzelven. IIIden Deels 2de Stuk en IVden Deels 1ste en 2de Stuk. Te Amsterdam, bij W. Brave. In gr. 8vo. 216, 363 en 252 Bl.

Wij moeten op nieuw hulde doen aan 's verzamelaars naauwkeurigheid, welke wij, onder anderen, bijzonder opmerkten in eene opgave der schrijvers over het leven van Paulus en zijne verrigtingen als Apostel. Met genoegen zagen wij ook, onder de schrijvers over alle, of de meeste, Brieven van Paulus, aangewezen pierre de launay, Paraphrase ou Exposition sur les Epistres de St. Paul, Charent. 1650. Dit is wel een zeer ond, bij velen onbekend boek; maar het bevat veel meer goeds en bruikbaars, dan vele nieuwere. Jammer is het, dat het zoo zeldzaam voorkomt. Met deze stukken is dan het werk compleet, waarvan wij van tijd tot tijd een voor dit letterkundig Tijdschrift toereikend verslag gegeven hebben. Wij zouden bij de overige stukken mogelijk nog wel hier en daar eenige schriften kunnen voegen. Dan, indien de vlijtige verzamelaar zijne, in het voorberigt, voor het 2de deel geplaatst, beloofde bijvoegfelen nog voornemens is te geven, twijfelen wij niet, of het voornaamste van hetgeen wij nog zouden kunnen opgeven, ja zelfs veel meer dan dat, zal zijner oplettendheid niet ontglippen. Wij wenschen hem geluk, dat hij de lastige taak, die hij op zich genomen had, zoo goed volbragt heeft. Voor het laatste stuk is de lijst der inteekenaren geplaatst. Deze zijn zoo talrijk niet, als wij gedacht hadden. Dan, wij vermoeden, dat, nu het werk volledig is, er veel meer liefhebbers zullen zijn. Velen zijn toch met het gemak gediend, en voor den werkzaamsten geleerde zelv' kan dit werk zijn nut hebben.


{==281==} {>>pagina-aanduiding<<}

Het zamenstel der Gewrichten beschouwd in deszelfs gezonden en ziekelijken toestand, gepaard met eene korte schets van die zoo belangrijke als veel voorkomende Gewrichtsziekte, Arthrocace genaamd, met de daartegen te pas komende aanwending van het gloeijend ijzer. Naar het Hoogduitsch van den Hoogleeraar J.N. Rust, te Berlijn. Te Amsterdam, bij L. van Es. In gr. 8vo. IV en 56 Bl.

De ontwrichting, door inwendige oorzaak, of ziekte en ontaarding van het gewricht of een der daartoe behoorende deelen, behoort onder de meest gewone ziekten van onzen tijd. De beroemde rust heeft daarover reeds voorlang een zeer lezenswaardig werk in 't licht gegeven, waarvan de verdienstelijke Amsterdamsche Heelmeester tim ons hier een kort verslag levert, echter het therretisch gedeelte alleen betreffende, voornamelijk om de gronden te ontwikkelen, waarop zijne aanwending van het brandijzer in deze kwaal steunt. Hetzelve moet als een doordringende prikkel en tevens als een afleidend middel werken, wanneer, het eerste of ontstekingstijdperk voorbij zijnde, er reeds werkelijk ontaarding in het gewricht plaats heeft. De voordeelen van dit brandmiddel boven de bijtmiddelen worden vervolgens opgegeven, alsmede de voorzorgen, welke men bij deze geneeswijze moet in acht nemen. Bij dit alles bepaalt zich de Schrijver niet tot de gewrichten in 't algenmeen, maar treedt ook in die bijzonderheden, welke deze ziekte in de verschillende gewrichten vertoont.
Het stukje wordt door eene belangrijke waarneming van den Nederlandschen verslaggever besloten, zoo als hij het ook door eene algemeene beschouwing der gewrichten in den gezonden en zieken staat opent. Hierbij heeft bij echter zijn onderwerp niet scherp in 't oog gehouden, maar zich wat veel aan geheel onnoodige afwijkingen schuldig gemaakt, b.v. over planten- en dierlijk leven, za-
{==282==} {>>pagina-aanduiding<<}
mengesteldheid van het menschelijk ligchaam, meerdere volmaaktheid in zintuigen en bewegingswerktuigen, enz. Van stijl en taal zeggen wij niets, dewijl tim die zelf met geen zeer gunstig oog beschouwt. Het is echter jammer, dat het werkje, in dit opzigt, en ten aanzien van de logische behandeling, niet wat meer beschaafd is; dan zouden de belangrijke zaken, die het bevat, in een helder licht zijn voorgekomen.





Beschouwing van den tegenwoordigen Oorlog tusschen de Grieken en de Turken, door een' Griek. Uit het Fransch vertaald. Te Amsterdam, bij J.C. van Kesteren. 1821. In gr. 8vo. 95 Bl.

Griekenland en Engeland, in het tegenwoordig tijdsgewricht, staatkundig beschouwd. Te Deventer, bij A.J. van den Sigtenhorst. 1822. In gr. 8vo. 16 Bl.

‘De tijd doet valsche gevoelens verdwijnen, doch hij bevestigt de uitspraken der Natuur!’ dus sprak eens Rome's grootste Wijsgeer en Redenaar; en de tijd heeft doen zien, dat ook deze uitspraak die der Natuur en waarheid was. De groote waarheden van Gods bestaan, voorzienigheid, en de onsterfelijkheid, zijn zoo oud, en nog zoo algemeen en uitgebreid, als de wereld. De leer van 's menschen verhevene waarde, alleen door eene behoorlijke vrijheid te verkrijgen, is wel meer het kind der beschaving, maar heeft toch ook gebloeid, zoo dikwijls en waar echte beschaving immer ten troon klom. Eenmaal te Athene, te Rome, en naderhand in ons gelukkig Vaderland zoo wel, als te Londen verkondigd, heeft zij zich thans wijd en zijd over de oude en nieuwe Wereld verspreid, en heerscht in de Spaansche en Amerikaansche Rijken van filips den II, gelijk in het geheele Westelijke Europa, in spijt van die haar haten. Zij is thans, mag men zeggen, op het algemeene gevoelen van Europa gegrond, en voortaan onuitroeibaar. Doch geen

{==283==} {>>pagina-aanduiding<<}
grooter en voor de menschheid streelender verschijnsel heeft zich daarvan opgedaan, dan de opstand der vierhonderd jaren lang verdrukte Grieken, waar het tevens de belangen der vrijheid, der menschheid, der beschaving, en van den Godsdienst gold. Ook heeft geene zaak bijkans immer zulk eene groote en algemeene belangstelling opgewekt. Alle harten in ons werelddeel kloppen voor de zaak der verdrukte Grieken, met uitzondering van eenige verbasterde aterlingen, bij welken de staatkunde alle menschelijk gevoel heeft uitgedoofd, of van enkele beklagenswaardige miltzuchtigen, welken de Ouden naar Anticyra zouden gezonden hebben. En, schoon de worsteling reeds een jaar geduurd heeft, is echter de geestdrift voor dezelve niet in het minst af-, maar veeleer toegenomen. Doch, hoezeer men in het algemeen met de zaak bekend moge zijn, de afgelegenheid, en de vrij natuurlijke onverschilligheid, die men tot hiertoe omtrent een Volk betoonde, hetwelk men zich verbeeldde, dat het ijzeren juk der wreedste Barbaren met zeker welgevallen droeg, althans die Barbaren de voeten lekte, en zich door bedriegerij voor onderdrukking schadeloos stelde, - deze onverschilligheid belette veelal de nadere kennis aan bijzonderheden, welke onze deelneming aan de heilige zaak der Grieken nog hooger opgevoerd, onze verfoeijing tegen de tirannij van den Sultan, en de schandelijke rol zijner hem waardige christelijke Hooge Bondgenooten, nog meer versterkt zouden hebben. In het aangekondigde boekje, No. 1, worden ons die bijzonderheden medegedeeld door iemand, die der zake allezins kundig schijnt. Er worden ons hier verborgenheden der ongeregtigheid opengelegd, die het onbegrijpelijk doen voorkomen, hoe eene staatkunde, doller en onmaatschappelijker dan die van napoleon, (welke zich ten minste van zijne oogmerken rekenschap geven kon) de
Turken met de teederste belangstelling voorstaat, opdat het Oostelijk Europa van jaar tot jaar meer ontvolkt, en eindelijk tot eene woestijn worde. Zoo klaar als de dag wordt

{==284==} {>>pagina-aanduiding<<}
hier betoogd, dat de Turken niet zoo zeer eene geregelde, gevestigde Natie, als een leger zijn, dat zich, ter vestiging van het Islamismus en deszelfs gewone medgezellen, Despotismus, verdrukking, verarming, ontvolking en domheid, in de schoonste landen van Europa heeft nedergeslagen. ‘Het (Turksche) Volk begrijpt niet, dat er goede orde kan plaats hebben, zonder dat de man, met een regterlijk gezag bekleed, door beulen vergezeld worde. Hij (het) herkent de meerderheid van een' Regent aan den schrik, die alom zijne schreden volgt, en aan het getal der hoofden, die hij, ter voldoening aan zijne grilligheid, vallen doet..... Het is onder de Turken aangenomen, dat de Sultan dagelijks veertien menschen kan ombrengen, zonder dat het geoorloofd zij, de minste twijfeling aan zijne regtvaardigheid te doen blijken (*). Elk mensch, die door het Gouvernement wordt ter dood gebragt, wordt geacht de misdaad van gekwetste majesteit begaan te hebben, en dien ten gevolge behooren zijne goederen, volgens regt, aan de Keizerlijke schatkist. Het gebeurt ook altoos, dat men begint met een' mensch ter dood te brengen, om vervolgens het regt te hebben, hem uit te plonderen,’ (bl. 10, 11.) De Turken kennen (althans in Europa) weinig burgerlijke bedrijven: de Christenen zijn, in den volkomensten zin, hunne Heloten, (men kent deze slaven der oude Spartanen) die in het zweet huns aanschijns hunne luije Meesters moeten voeden en verrijken. Van een finantieel stelfel hebben de Turken
zoo min eenig denkbeeld, als van eenigen anderen tak der Staatshuishoudkunde. De vreemdeling betaalt niet meer dan 2 of 3 percent inkomende of uitgaande Regten; de onderdanen van 10 tot 15. Het heillooze Fatalismus der Turken schijnt de pest in die landen te zullen vereeuwigen, waaruit zij meer dan een millioen

{==285==} {>>pagina-aanduiding<<}
menschen weggesleept heeft. (Oostenrijk schijnt wel belust, die ramp gedurig zijne grenzen te zien bedreigen, waardoor kostbare Quarantaine-inrigtingen noodzakelijk worden.) De Turken schijnen onvatbaar voor alle kunde en letteren (*): tweemaal hebben zij de beschaving verstikt; eerst die der Abassiden in Bagdad, en daarna die der Grieken in Konstantinopel en op het Schiereiland. De tegenwoordige Sultan, onder anderen, (die nog niet eens een monster onder de monsters is) heeft zijnen broeder en eenige zijner kinderen doen worgen, zijne getrouwste dienaars onthoofden, en in vijftien jaren driemaal de muntspeciën veranderd, (zekerlijk verlaagd, om zich van de voordeelen daarvan te bedienen.) De godsdienstige voorregten der Christenen zelfs, hoezeer door den woesten veroveraar van Konstantinopel, mohammed II, (hier bij eene drukfout mustapha II genoemd) gewaarborgd, worden dagelijks geschonden. Meermalen is de voorslag, om alle de Grieken te vermoorden, ter bane gebragt.
Dit zijn de daadzaken, die in het eerste gedeelte van het onderhavige stuk worden medegedeeld. Daarop begint eene regtvaardiging van den opstand, dien men vooral niet met de laatste opschuddingen in Italië moet gelijkstellen. Wij gaan dezelve met stilzwijgen voorbij, daar zulks (ook volgens den Schrijver zelven) niet meer bewijs behoeft dan het licht op den middag; ook zullen wij den Schrijver niet volgen in de opgave der onderscheidene Volken, die Europeesch Turkije bewonen, welke wij niet als echt zouden durven mededeelen, daar ten minste het getal der Grieken in Klein-Azië, op 2 millioen, te ruim is opgegeven, en de kusten van dat gewest niet voor het grootste gedeelte door Grieken bewoond zijn; liever gaan wij over tot de niet onbelangrijke bijdragen nopens de geschiedenis van het eerste ontstaan des opstands. Prins

{==286==} {>>pagina-aanduiding<<}
hypsilanti, een edele Griek, vele van wiens bloedverwanten door de Turken vermoord zijn, schijnt uit louter vaderlandsliesde te hebben gehandeld; doch het oogenblik der uitbarsting (die voor 't overige reeds lang schijnt voorbereid geweest te zijn) werd door de omstandigheden beslist. Eensdeels waren de Grieken ten hoogste verontwaardigd, dat de Engelschen de laatste, kleine schuilplaats der onafhankelijkheid, Parga, waarop zij niet eens regt hadden, aan den tiran ali-Pacha verkochten; ten andere waren zij met reden gebelgd, dat de Turken, in weerwil van verdragen en beloften, de Kerken van vier gewezene Venetiaansche steden in Moskeën veranderden; ten derde schonden de Turken, na hunnen eersten voorspoed tegen ali-Pacha, hunne gedane belofte, om de Grieken in het bezit der eigendommen te herstellen, waarvan die dwingeland hen beroofd had. Terwijl dus de verbittering over de telkens aangroeijende verdrukking, op een oogenblik, waarin Europa het zoo veel belovende heilige Verbond gesloten had, den hoogsten trap bereikte, bood ali-Pacha, die, in weerwil zijner dwingelandije, door taal, zeden en afkomst, (hij was een Albanees, en geen Turk) den Grieken nader stond dan de tiran te Konstantinopel, hun alle zijne onmetelijke schatten te hunner bevrijding aan. Dit lokaas was, in hunnen toestand, onweêrstaanbaar; zij vatteden de wapenen op, waartoe hun ook in den jongsten tijd, door herhaalde tergingen, overvloedige reden gegeven was, doch behandelden de Turken nog volgens het Regt der Volken, althans in
Morea, en beloofden hun bescherming, indien zij zich stilhielden. De Turken hebben zulks beantwoord met den moord aller Grieken, overal waar zij die konden meester worden, en eindelijk met de ongehoorde gruweldaad, (die regt eigenlijk eene opzettelijke terging aller Christenen van alle denkwijzen schijnt) het ophangen van den Patriarch van Konstantinopel, (die bij de Grieksche Christenen zoo veel is als de Paus bij de Roomschgezinden) met zijne geheele Geestelijkheid, op den gedenkdag van christus' opstanding. Dit was een bewijs, dat

{==287==} {>>pagina-aanduiding<<}
geen Griek hoegenaamd zijn leven meer veilig was, en dus het sein tot eenen algemeenen opstand, zoowel der eilanders als der Moreaten, Livadiërs, Thessaliërs en Macedoniërs. De Serviërs zijn door kuiperijen van Oostenrijk onder bedwang gehouden; en door datzelfde verraderlijke middel is ook de edele hypsilanti van zijne strijdgenooten in het oogenblik der beslissing verlaten, en wordt thans, (even als weleer de edele toussaint l'ouverture door buonaparte) met schending van het Regt der Volken, in eene Oostenrijksche vesting opgesloten gehouden. Maar de mannen van den Peloponnesus, van Hydra, Samos en de andere eilanden, de Thessaliër odysseus, en de edele broeder van den mishandelden Held, houden nog vol; het roof- en moordhol Tripolitza is zelfs in handen der Grieken gevallen; (de Oostenrijkers en Engelschen maken, met geveinsde menschenliefde, een geweldig misbaar om de Turken, die daarbij zijn omgekomen, en die zekerlijk geen tiende gedeelte der vermoorde Grieken bedragen) Korinthe, Pylos en Monembazia zijn in hunne magt; - in weerwil aller Machiavellistische kunstjes, zal Rusland, op het uiterste getergd, den heiligsten Oorlog, die immer gevoerd werd, moeten beginnen, en de Menschheid en het Regt zullen zegepralen!
Maar waarom toch zoekt Engeland, door de laagste middelen, den Oorlog, ten geheelen bederve der Grieken, tegen te werken, en de Turken tegen hen bij te staan? - Dit wordt in No. 2 kort, maar duidelijk, uiteengezet. Het is opgesteld ter gelegenheid van een stukje in den Recensent ook der Recensenten, waarin men het vertrouwen te kennen gaf, dat de vrijheidlievende Britten de slavernij van een ongelukkig Volk niet zouden willen vereeuwigen. De ongenoemde Schrijver van het opstel, Griekenland en Engeland, denkt zoo gunstig niet over die Heeren. Hij weet wel, dat zij de vrijheid ten hunnent, maar nergens elders, begeeren, en herinnert zeer gepast aan hunne handelwijze met ons in de 17de Eeuw. (Hij had er de gruwelen tegen de ongelukkige Hindoes, tegen hun-
{==288==} {>>pagina-aanduiding<<}
ne Amerikaansche broederen, tegen de Deenen, wier vloot zij als openbare Roovers hebben weggehaald, enz. enz. wel kunnen bijvoegen.) Te regt worden zij de Karthagers van onzen tijd genoemd. De belangen der menschheid komen bij hen dus niet in aanmerking. Maar zij hebben zich, vooral sedert 1798, eenen overwegenden invloed op de Turken weten te verschaffen, waar zij niet alleen de Franschen, maar ook ons, van alle markten bijna verdrongen hebben. De Turken, nu, zijn traag, en zullen van hun heerlijk land en voortreffelijke havens geene partij trekken. De Grieken, daarentegen, een reeds zeer handeldrijvend Volk, (men denke aan de menigte schepen van het kleine eiland Hydra, die in een oogenblik als oorlogschepen bemand zijn) zouden, als een onafhankelijk, magtig Volk, in het bezit der Oostelijke kusten, den Engelschen, zoo al geene vrees voor hun Oostindisch Rijk
inboezemen, (hetwelk de Schrijver misschien wat te ver trekt) althans hunnen Levantschen handel geducht kunnen benadeelen door eene Akte van Scheepvaart, in den smaak der Engelschen zelven. (Zoo als de waard toch is, vertrouwt hij zijne gasten!) En dit is reden genoeg, om de Turken tegen de Grieken te doen ondersteunen.
Beide Schrijvers, met wier goede gezindheden wij volkomen instemmen, wenschen de herstelling van het geheele, onafhankelijke Grieksche Rijk. Wij hopen van harte, dat de voortreffelijke wittgenstein met zijn heldenzwaard eerlang dien wensch vervullen, en het kruis op de tinnen van St. Sophia mag planten!




Bijdragen tot de Geschiedenis der Wetenschappen en Letteren in Nederland, door Johannes Pieter van Cappelle. Te Amsterdam, bij J. van der Hey. 1821. In gr. 8vo. 298 Bl.

De Hoogleeraar van cappelle, de Wetenschappen en Letteren te zamen vattende, levert ons hier proeven

{==289==} {>>pagina-aanduiding<<}
van zijne bekende zucht voor het opdelven en geschiedkundig navorschen van hetgeen in vroeger tijd in Wis-, Natuur- en Werktuigkunde is verrigt, gepaard met soortgelijke stalen, meer betrekking hebbende tot zijn tegenwoordig vak van onderwijs, Hossandsche Taal- en Letterkennis. Trouwens, het is alles vaderlandsch, niet Oud-Grieksch of Romeinsch, wat hier voorkomt; en in stevin, den eerstbehandelden van zeven personen, onder negen verschillende onderwerpen, vereenigen zich de zoogenoemde praktische Wijsbegeerte en Letteren.
Men kent zoo wel de navorschende vlijt, schranderheid en goed oordeel van den geleerden Schrijver, als zijnen gemakkelijken en aangenamen stijl, en verwacht dus, met reden, niets gewoons en dagelijkschs van deze Bijdragen. Doch het spreekt van zelve, dat, bij de verscheidenheid der stosse, aan allen niet alles evenzeer zal behagen. In het voorgelezene bij onderscheidene Maatschappijen moge dit al eens minder hinderen, omdat hier altijd een zeker doel van algemeen aangenaam en belangrijk onderhoud moest bestaan; in de Bijlagen, achter verscheidene Verhandelingen gevoegd, was die hinder, zonder verwaarloozing der grondigheid en van het geheele oogmerk der uitgave, niet wel te vermijden.
Men heeft, vooreerst, groote verpligting aan den Heer van cappelle voor zijne uitvoerige behandeling der verdiensten van stevin; een man en vaderlander, zeker niet zoo bekend als hij behoorde te zijn, de leermeester en vriend van onzen grooten Veldheer Prins maurits, en niet min zelfstandig denker in vele stukken, tot taal- en letterkunde betrekkelijk, dan groot en oorspronkelijk in de wis- en werktuigkundige wetenschappen. Wij wijzen den liefhebber van zeldzame en schrandere uitvindingen, onder anderen, op zijne zeilende wagens, omtrent welker waarachtig bestaan en voortreffelijke werking hier geen twijfel overblijft; schoon ons anders nog al zwarigheden tegen de mogelijkheid voor den geest komen, en de ondervinding van derzelver ongepastheid voor eigenlijk en doorgaand gebruik, even als

{==290==} {>>pagina-aanduiding<<}
van alle die latere uitvindingen, bij welke men zonder paarden of andere trekbeesten veilig en snel over den weg zou rijden, zelfs geen spoor van dit verschijnsel, buiten de beschrevene geschiedenis, schijnt te hebben nagelaten. De man van letteren, daarentegen, zal zich in zijnen lof der vaderlandsche taal, en hare geschiktheid om alle wetenschappen daarin te behandelen, mogen verlustigen.
Niet minder danken wij den Hoogleeraar voor zijne geschiedenis van cornelis drebbel; een wonderman, zoo als alle eeuwen en landen nu of dan hebben opgeleverd, over wien het oordeel der tijdgenooten reeds zoo onzeker en tegenstrijdig is, dat het althans den nakomeling bezwaarlijk vergund wordt, daaromtrent iets zekers aan het licht te brengen. Het vreemde en verbazende blijft intusschen ligtelijk langst in de geheugens hangen; waarentegen echter de zoodanigen, die omtrent alles vreemds en nieuws volstrekt ongeloovig vallen, met dergelijke overleveringen slechts lagchen. Inderdaad, wanneer wij dit Artikel in het, anders zeer wel geschreven, werk, Geschiedenis van beroemde, meest Nederlandsche Mannen en Vrouwen, nazien, dan kunnen wij niet nalaten te meesmuilen over de mirakels, daar maar zoo plat heen verteld, alsof er niets wonders achter stak. De Heer van cappelle, daarentegen, heeft naauwkeurig en grondig onderzocht; en al verspreidt hij dan ook geen vollen dag over deze duistere personaadje, al weet men bij het slot nog niet, of hij bijna een bloote kwakzalver en windmaker, dan inderdaad een schrander, schoon grillig en niet eigenlijk geleerd, vernuft zij geweest; de weg tot nadenken en verder opsporen is althans gebaand, en men staat niet meer zoo geheel verbaasd over het verhaal te kijken.
In het stuk over de wiskundige verdiensten van Prins maurits, een gevolg van des Schrijvers doorbladeren van stevin's werken, leeren wij dezen Vorst in een belangrijk daglicht kennen, begrijpen daardoor te eer, hoe hij zulk een groot krijgsman zij geworden, en ver-
{==291==} {>>pagina-aanduiding<<}
heugen ons over de nieuwe stof en aanleiding, om onzen doorluchtigen Koningsstam te bewonderen.
Over den invloed der Hollandsche Letterkunde op de Hoogduitsche, in de zeventiende Eeuw, is het opschrift des volgenden stuks, waarmede wij, voor eene poos, als op eenen anderen grond worden verplaatst. Hetzelve is zeker belangrijk; inzonderheid voor zoo velen onder onze landgenooten, als met de geschiedenis der Letteren min bekend zijn. Opitz en verscheidene zijner volgelingen werden in Holland of door Hollandsche Dichters gevormd, en bragten, aldus toegerust, eene groote verbetering in de Letterkunde huns Vaderlands te weeg, die destijds verwaarloosd en door allerlei bastaardij bijna verdrongen werd. Er is echter eene latere hervorming noodig geweest, om de Germaansche Muze tot haren tegenwoordigen bloei te verheffen; en aan deze heeft zeker hare Hollandsche zuster niet zoo veel toegebragt.
Zeer gepast volgt thans daniel heinsius, als zijnde de voorname leidsman en het model van evengenoemden Duitscher geweest. Hij was een man, in vele vakken en takken van geleerde wetenschap uitmuntende, en Latijnsch zoo wel als Hollandsch Poëet. In het laatste opzigt heeft zijn trant overeenkomst met dien van cats. Trouwens, hij was een Brabander van geboorte, waar die manier te allen tijde gezocht schijnt geweest, ja nog gebleven te zijn.
Op dezelfde wijze geeft cappelle ons de geschiedenis van gerbrand adriaansz. bredero, bij velen alleen bekend door zijne spreuk: Het kan verkeeren, die dan nog dikwijls aan den Heer van Brederode, een geheel ander persoon, wordt toegeschreven. Wij achten ons aan den Schrijver verpligt voor de oplettende nasporing en onpartijdige beschrijving van 's mans geschiedenis; schoon zijne verzen, in vrij grooten getale aangehaald, wel niet zonder vernuft, en ook zonder belang voor de zeden van den tijd, maar toch al te ruw, en vooral te plomp in uitdrukking zijn, om bij onzen tijd veel fortuin te kunnen maken. Hoe ver moet het op-
{==292==} {>>pagina-aanduiding<<}
halen van die oude stukken eigenlijk gaan? De letterkun dige geschiedenis schijnt wel haast een vischnet, de zegen genaamd, dat alles medevoert! Het ziften is intusschen de zaak van iederen lezer niet.
Boerhaave en 'sgravesande brengen ons eindelijk weêr in het gebied der Natuurkunde terug. Hunne verdiensten, ter verbreiding en vestiging van zuivere beginselen in dit belangrijk vak, worden hier in eene fraaije Voorlezing of Redevoering bij het Koninklijk Instituut ontvouwd. Terwijl van cappelle dus eene stof behandelt, tot die geliefde wetenschap naast betrekkelijk, bewijst hij door den vorm, voor zijn eigenlijk beroep niet minder berekend te zijn. Schoon altijd bedaard en deftig, is zijn stijl echter waarlijk zwierig en bloemrijk. Ja, eene enkele keer schijnt ons de Redenaar zelfs zijne gewone bedachtzaamheid te vergeten, en zoodanig gebruik van de gekozene beelden te maken, als de oordeelkunde bezwaarlijk zal goedkeuren. Althans reeds in den aanhef noemt hij de Natuur de Moeder van het geschapene. Wat is echter het geschapene, tenzij de Natuur zelve, die wel eenen Vader of Werkmeester, Schepper, maar geene Moeder heeft; of het moest de Chaos, de oude nacht, het niet zijn. De Moeder aller dingen noeme men haar, omdat deze, stuk voor stuk, als uit haar voortkomen, met hare melk gevoed, door hare hand verzorgd worden. Doch het geschapene komt, als zoodanig, onmiddellijk van den Schepper.
Eindelijk pronkt deze belangrijke en keurige verzameling met de beeldtenissen der behandelde personen, onder welke sommigen weinig bekend zijn. De goede uitvoering van deze, ja van het geheele werk, moge den hoogen prijs van het boek verschoonen. In stukken als dit schaadt die, over het geheel, welligt zoo zeer niet. Doch anders ware het voor onze Letterkunde, en hare uitbreiding vooral in de herkregene gewesten, van groot belang, dat de goedkoop meer in het oog wierd gehouden.







{==293==} {>>pagina-aanduiding<<}

De Geschiedenis van Spanje, sedert de uitvaardiging der nieuwe Constitutie, door de Cortes in het jaar 1812, tot op de plegtige bekrachtiging van dezelve door den Koning, in het jaar 1820. Door Dr. C. Venturini. Uit het Hoogduitsch. Iste Deel. Te Amsterdam, bij Visser en Comp. 1821. In gr. 8vo.

Een boek, dat of den tegenwoordigen of den jongst afgeloopenen toestand van Spanje schildert, moet den denkenden lezer in onze dagen hoogst welkom zijn. De Spanjaarden hebben, zoo wel door de verdediging van hun grondgebied tegen eenen vreemden overweldiger, als door de handhaving hunner regten tegen binnenlandsche dwingelandij, de achting van Europa herwonnen, en aan elk, die den voortgang der verlichting met welgevallen beschouwt, de grootste belangstelling ingeboezemd. Wie zou dus niet gretig een boek ontvangen, dat ons dit eerbiedwaardig volk in deze omstandigheden schildert? Wie zou niet wenschen naar eene omstandige en getrouwe vorstelling der redenen, die of aanleiding gaven tot de vervaardiging der Constitutie, of naderhand de zegepraal der burgerlijke vrijheid op de onbepaalde heerschzucht des Konings veroorzaakten? Zulk een onpartijdig verhaal der zaken is, gelijk de Schrijver zelf in zijne voorrede heeft aangemerkt, het beste middel, om het vooroordeel van velen en de kwaadwilligheid van sommigen of weg te nemen of schadeloos te maken. Want, hoezeer wij overtuigd zijn, dat een boek, hetwelk uit de berigten van Engelsche, Duitsche, Fransche en Spaansche nieuwspapieren, benevens enkele vertrouwelijke mededeelingen van kooplieden te Kadix, is zamengesteld, uit den aard niet geheelenal onpartijdig zijn kan, zoo is dan toch de hoofdzaak en het grootste deel der bijomstandigheden aan geene twijfeling onderworpen, en tot overtuiging van elk, die de duisternis niet liever heeft dan het licht, volkomen genoegzaam. Jammer slechts, dat het werk zich binnen de grenzen bepaalt, die de titel opgeeft, en niet wat hooger opklimt. Wij hadden zoo gaarne de geheele groote, aaneengeschakelde gebeurtenis in een tafereel vereenigd gezien, van het oogenblik af, dat buonaparte aan Spanje deszelss eigen' Koning ontnam en zijnen broeden in de plaats stelde, tot de staatkundige verrijzenis der

{==294==} {>>pagina-aanduiding<<}
natie in het jaar 1820. Naar ons inzien zou zulks voor de eer van het Spaansche volk oneindig voordeeliger geweest zijn. De geheele vierjarige strijd tegen Frankrijk (1807-1811), door de verontwaardigde Spanjaarden begonnen en voortgezet, treedt thans in den achtergrond, en maakt plaats voor het tijdperk van den beslissenden strijd voor de vrijheid en onafhankelijheid van het Schiereiland in de jaren 1812 en 1813, waarvan de eer hoofdzakelijk aan wellington toekomt. Bovendien heeft de Schrijver, door hier te beginnen, en het verhaalde der toenmalige krijgsverrigtingen tot het onderwerp te maken van het eerste hoofdstuk zijner Geschiedenis, het geheele beloop der zaken, het verband van oorzaken en gevolgen, voor den dagelijkschen lezer, die met het vroeger gebeurde minder bekend is, eenigzins verduisterd. Dit is dus, gelijk wij zeiden, de inhoud des eersten hoofddeels. Het tweede voert dezen titel: Regeringloosheid en partijwoede in Spanje, na deszelfs ontruiming door de Franschen. Terugkomst van ferdinand VII. Pogingen tot herstel van de onbepaalde magt. Eerste tegenwerkingen van den geest der omwenteling. Een hoofdstuk, (wij herhalen het nog eens) dat wij ter ernstige lezing en herlezing en overweging bevelen aan elk, die in het Despotismus vermaak schept, en nog vragen durft, of de Spanjaarden ook regt en reden hadden om hunne ketenen te verbreken! Met het einde van deze afdeeling sluit het eerste deel. In het tweede hebben wij, volgens de voorrede, ook een dubbel hoofdstuk te verwachten. Het eerste zal de schildering behelzen van het voltooide schrikbewind, met al deszelfs gruwelen van regeringloosheid, oproer, geweldenarij, en vaneenscheuring der inwendige banden van den staat. Het tweede, daarentegen, zal de groote ontknooping voorstellen, waarin het gemeen eindelijk de boeijen van het geweld verbreekt, de gewapende magt zelf zich tegen den troon verheft, en
den Koning dwingt, de Constitutie door zijne goedkeuring te bekrachtigen.
Dit weinige zal genoegzaam zijn, om den lezer eenigzins met den inhoud van dit belangrijk werk bekend te maken. Voor een uittreksel of doorloopende opgave van den inhoud is het niet vatbaar. Daartoe zijn de zaken te menigvuldig en de stijl te kort en ineengedrongen. Ook kunnen wij gerust zeggen, dat men geen proefje tot aanbeveling noodig heeft. Zoo ons iets bij de lezing heeft gehinderd, het was het ge-
{==295==} {>>pagina-aanduiding<<}
mis eener Kaart, groot en goed genoeg om er de krijgsverrigtingen naauwkeurig op te kunnen volgen. Zoo iets zou men bij zulk een boek wenschen; maar wij gevoelen tevens, dat zulks voor velen den prijs te zeer zou verhoogen.
Wat eindelijk de vertaling betreft, deze heeft ons bij uitstek bevallen. In zuiverheid van stijl en uitdrukking heeft zij zeer weinige mededingsters, en wij durven haar gerust ten voorbeeld stellen aan allen, die werken van andere natiën in onze taal overbrengen. Twee uitdrukkingen hebben ons slechts mishaagd: de eene bl. 121. de dans ging den volgenden morgen dadelijk weder aan; de andere aan het slot: laten wij ons gereed maken, om ook het tweede - met eenen helderen blik te betrachten; de eenigste Germanismus, dien wij ontmoet hebben.







Reis door Griekenland en de Iönische Eilanden, in de maanden Junij, Julij en Augustus 1821, van Dr. Christiaan Muller. Uit het Hoogduitsch. Te Haarlem, bij de Erven F. Bohn. 1822. In gr. 8vo. IV en 294 Bl.

Behalve de zucht ter nasporing van Griekenlands oudheden op den klassieken grond, door Dr. c. muller in het Voorberigt eene lievelingsneiging van zijn harte genoemd, trok hem in den verleden jare een ander beginsel naar dat beroemde land; een beginsel, waarom het boek, dat voor ons ligt, de opmerkzaamheid van ons vaderlandsch publiek voorzeker niet ontgaan zal. ‘Het herstel van Griekenland, uit de verte door hem beschouwd,’ maakte dien indruk op den Duitscher, dat hij ‘zich bereid gevoelde, om alles te verdragen en te wagen, ja met hart en hand deszelfs strijd tot den zijnen te maken.’ Welk eene teleurstelling, dus, ontmoette de Reiziger, wanneer hij, van Sicilië over Zante naar Morea vertrokken, aldaar, in stede van een goed of dragelijk onthaal te vinden, benevens zijne weinige togtgenooten, door eene rooversbende van Mainoten werd overvallen, uitgeschud, en als Frankenhonden getelsterd; zoodat hij niet zonder het uiterste levensgevaar ontkomen mogt, ja ook vervolgens te Kalamata, bij het zoogenoemde hoofdkwartier der Grieken, geen regt, geene belangstelling, geen beklag, maar veelmeer koele onverschilligheid en minachting aantrof! Na dit alles kon het oordeel van den miskenden en mishan-
{==296==} {>>pagina-aanduiding<<}
delden Schrijver over de Grieken, en het beleid bij hunne onderneming om het ijzeren juk der Turksche dwingelandij van zich te willen schudden, kwalijk anders dan zeer ongunstig vallen. Hunne snorkerij, lage trots, onervarenheid in krijgskunde, gebrek aan orde, geldmiddelen en eendragt, onderling wantrouwen en verraad, lashartigheid en dweepzucht (welk alles hij den armen Grieken toedicht) maakte hem welras aldaar het leven moede; weshalve hij, ondanks het berooide van zijnen toestand, geraden keurde, naar Zante weder te keeren, en het waagstuk te bestaan, om de
waakzaamheid der Engelsche politie op dat eiland te misleiden bij de landing. Daarenboven, hoezeer de Schrijver den oorlog der Grieken tegen de Porte en der Turken euvelmoed allezins blijft wettig keuren, hij beschouwt nogtans (zeer ten onregte, naar ons inzien) hunnen opstand als een werk van Europesche staatkunde, en ten ontijde begonnen; wil dien krijg geenszins voor Nationaal hebben aangezien, en is er verre af, om van dezen opstand zich eenen goeden uitslag, of de verlossing te beloven der Grieken van het Oostersche Despotismus. Want dezen acht hij niet berekend voor het genot van burgerlijke vrijheid; en hunne zeden, in woestheid zoo zeer gelijk aan die van hunne barbaarsche onderdrukkers, moeten zelfs in goede trouw en in regtvaardigheid onderdoen voor hetgene nog van deze deugden overbleef bij den hedendaagschen Mahomedaan (!!!)
Tot hoeverre de Heer muller weggesleept zij door eigene gevoeligheid over het lot, hem bejegend, in het schetsen van den toestand van Griekenland, kunnen onze onpartijdiger Lezers uit het reeds vermelde opmaken. Die zelfde onpartijdigheid verpligt ons echter, hun te doen opmerken, dat pouqueville en anderen, die, zeer onlangs, den Peloponnesus bezocht hebben, omtrent de zeden der inwoners, als van hunne beroemde Voorvaderen geheel verbasterd, eene nagenoeg even ongunstige getuigenis hebben afgelegd, als wij hier lezen. Dit, evenwel, verandert den aard van hunnen heiligen opstand niet. Elk regtschapen Nederlander, bij wien geen vooroordeel of jaloerschheid van het Pausdom tegen de Grieksche Kerk mag gelden, aanschouwt met deelneming de bange worsteling van Morea en der Christenen tegen het geweld der Turken, voorwaar te lang gezeteld op Europeschen grond! eene worsteling, die duurzamer stand houdt, en, in spijt van Engeland, vooral ter zee meer zegepraalt, of beter

{==297==} {>>pagina-aanduiding<<}
slaagt, dan men uit onzen Schrijver zou durven gissen. Intusschen, hoezeer de gruweldaden en moordtooneelen, te Konstantinopel en elders met ontmenschte woede aangerigt, een gansch Werelddeel met verontwaardiging en innige deernis vervuld hebben, de Staatkunde nogtans, die van menschlievendheid noch menschelijkheid in hare afschuwelijke berekeningen wil hooren, verbiedt en stuit tot hiertoe den krijg tot hulp en redding der verdrukten; het zwaard blijft werkeloos tegen den vijand der Christenen, door geweld van wapenen gezeteld, en voortgedrongen aan deze zijde van den Hellespont, en onder de Hoven van Europa is et, die maar al te duidelijk den Turk en zijne overheersching begunstigt. Aan het einde des boeks ontmoeten wij, in een Aanhangsel, denkelijk van den Vertaler, een geschiedkundig verslag nopens het gebeurde in Griekenland, na het vertrek des Reizigers, tot den tijd der uitgave. Maar hierbij zullen wij onze Lezers niet toeven, daar de steller van dat bijvoegsel kwalijk anders dan uit de tijdingen van den dag heeft kunnen putten, en wij vooralsnog niet genoeg in staat zijn te toetsen, wat op zoo verren afstand voor geloofwaardig te houden zij onder de loopende geruchten, veelal het kenmerk dragende der Hoflucht, waarmede zij tot ons overkomen.
Wij laten alzoo dit onderwerp daar, en keeren terug tot onzen Reiziger. Naauwelijks eene maand, en voorwaar in eenen zeer berooiden toestand, onthield zich de Heer muller op het Schiereiland. Door een en ander werd hij verhinderd, om vele merkwaardige oudheden aldaar na te sporen, gelijk ook om naar Athene zich te begeven. De kundige Man weet echter de aandacht van den Lezer, zoo te lande, als bij het varen rondom Morea, op onderscheidene zeer aangelegene voorwerpen, op de kusten en voorgebergten van dien vermaarden grond, te vestigen. Beter onderhoud, nogtans, verschaft ons zijne pen, bij het verslag wegens de Iönische eilanden, Zante, Cefalonia, Ithaca, Sante Maura, of Leucas, en Corfu, waar hij langer toefde en beter onthaal genoot. Geregeld loopt hier het verslag. Omtrent de oude namen en lotgevallen dier eilanden, van den vroegsten tijd af, onder den bloei van Griekenland, gedurende de heerschappij der Romeinen, in de latere tijden, vooral onder de magt van Venetië, der Turken, en in de jongste dagen, terwijl eindelijk de Iönische Republiek aan Engeland onderworpen werd, spreekt muller met naauwkeurigheid en be-
{==298==} {>>pagina-aanduiding<<}
langstelling. Zijne brieven, gedurende de reize van elk der genoemde eilanden geschreven, beginnen doorgaans met dusdanig aangelegen verhaal van deszelfs geschiedenis; daarna deelt hij de geographische ligging (*), de beschrijving van land en plaatsen mede; is uitvoerig omtrent de aardbevingen, en de verwoestingen, daardoor aangerigt in deze schoone oorden; laat vooral de overblijfselen der oudheid niet onvermeld; toest den Lezer bij den tegenwoordigen toestand van ieder eiland, bij deszelfs voortbrengselen, zeden der inwoners, hunne middelen van bestaan, regeringsvorm, leefwijze, en wat dies meer zij. Onderhoudend alzoo, en rijk in zaken, mag doorgaans deze bondige reize te regt genoemd worden: en zoo gij, Lezer, op verzoek des Schrijvers, hem niet ongaarne vergeeft, dat hij, naar den smaak van sommigen, te uitvoerig geweest zij omtrent alles, wat Griekenlands oudheden betreft, gij zult, op uwe beurt, hem uwen dank niet mogen weigeren, wanneer hij, in warmen stijl, u bij de pekbronnen op Zante toeft, u in de nabijheid voert van Ithaca en van de Leucadische rots, of wel de baatzucht van Engelsche Ambtenaren, in het verdonkeren van vele Grieksche oudheden en munten, hekelt, en over het geheel de mishandeling en ontrouw van het Britsch Gouvernement omtrent de Iönische Republiek aan den dag legt. Ons bestek gehengt niet, dat wij den Heer muller op zijnen togt van plaats tot plaats, van haven tot haven, en langs de klassieke kust te scheep vergezellen. Omtrent
Zante, voormaals Sacynthus, verdient chandler met hem vergeleken te worden, in het laatste Hoofdstuk van deszelfs Reize door Griekenland; schoon muller in dezen ons beter en vollediger onderrigt geve, dan zijn gezegde voorganger. Tot eene proeve, wegens het ongedwongene en wel eens schilderende van zijnen

{==299==} {>>pagina-aanduiding<<}
stijl, diene het volgend uittreksel uit den XIVden Brief, geschreven van baai Viscardo op Cefalonia, oudtijds Samos, ook Dulichium, genaamd, naar die toenmalige steden aldaar. ‘Aan de baai Viscardo vertoonen zich de bouwvallen van een Romeinsch bad. Het is slechts een gemeen opus reticulatum, en het geheel is van weinig belang. Aan de noordzijde van de baai verheft zich een kleine berg, die met groote steenen als bezaaid is. Op ziine hoogte liggen de ruinen van het kasteel Viscardo, dat in de oorlogsgeschiedenis der Adriatische zee zulk eene voorname rol gespeeld heeft. Hoe ongemakkelijk ook de weg naar boven liep, beloonde dezelve toch de moeite. Wanneer men zich op eenen hoogen steen van deze ruïnen plaatst, wordt men verrukt door het schoonste gezigt van de wereld. Boven over het kanaal ligt Ithaca, en de verschrikkelijke branding der zee, aan deszelfs rotsige kusten, raast als de donder uit de verte. Aan de linkerzijde ziet men Leucas, of St. Maura, en aan deszelfs punt de Leucadische rots. Ik wenschte wel, dat elke uitstekende vrouw eens in haar leven hier mogt staan. Immers hier is het schoonste standpunt, om zich het groote en heerlijke in het leven der vrouwen te herinneren. Hier penelope's rijk, daar de plaats van sappho's dood! Wat vrouwelijke trouw en verhevenheid in het leven zijn, dat toonde de echtgenoote van ulysses op Ithaca; en hoe vrouwelijke liefde blijmoedig in den dood gaat, wanneer in het leven geene bloem meer voor haar bloeit, dat staat op gemelde rots geschreven, van welke sappho, met den hemelschen dichtgeest bezield, zich in de golven nederstortte.’ Dit zij genoeg: de Reiziger stichtte aldaar, van
zaamgebragte steenen, een eenvoudig gedenkteeken, waarop hij het woord Vrouweneere beitelde; en, te St. Maura toevende, liet hij de Leucadische rots niet onbezocht, en schrijft daarover meer in het breede.
Eindelijk, hoezeer de zeden der Grieken, ook op de Iönische eilanden, volgens onzen Schrijver, van de voorvaderlijke deugd en dapperheid maar al te veel verbasterd zijn, niet geheel ongunstig evenwel is zijn oordeel omtrent de bewoners van Corfu, weleer Corcyra. Vele verbeteringen aldaar, en verfraaijingen der stad en gebouwen, heeft men wel aan den Britschen smaak en invloed van hunne Regering dank te weten; maar ook in andere opzigtent, in het mishandelen vooral en onderdrukken van dit ge-
{==300==} {>>pagina-aanduiding<<}
deelte van Griekenland, kenteekent zich met nadruk de baatzucht en trots der Engelsche overheersching. Wij nemen alleen het slot hier over van den XXsten Brief, geschreven van Corfu: ‘Een Volk, hoewel door vooroordeelen en ondeugden verlaagd, dat echter nog zucht tot nationaliteit heeft, is waarlijk nog niet verloren, is nog vatbaar voor hoogere beschaving en volmaking. Of is het misschien een bewijs voor de slechtheid van de bewoners van Corfu, dat zij over de Engelsche onderdrukking klagen en knarsetanden, en dat zij de maatregelen inzien en weten te schatten, welke de Engelsche Regering bezigt, om uit eene vrije Republiek, waarin zij alleen het uitvoerend bewind in handen behoort te hebben, en die zij beschermen moet, eene Indische Kolonie te maken?’ Wederom in Brief XXIII beklaagt hij zich over dat zelfde Gouvernement, ‘als dadelijken bijstand aan de Turken biedende, door aan dezelven wapenen, ammunitie, levensmiddelen en dergelijke te zenden; hierdoor de verklaarde neutraliteit schendende, en zich vijandig gedragende tegen de Grieken.’ Dus spreekt een ooggetuige: en wij, gereed de pen neder te leggen, durven, tegen zijne ervarenis aan, de trouw van het hedendaagsche Londen niet hooger waarderen, dan die van het aloude, lang verwoeste
Carthago, sedert eeuwen met eene zwarte kool geteekend.






Dagverhaal eener Reize in de Vereenigde Staten van Noord-America, en Neder-Canada, gedaan in 1817, door J. Palmer. Uit het Engelsch, met eene Inleiding, bevattende een statistisch Overzigt der Vereenigde Staten van Noord-America. Met eene nieuwe Kaart. Te Haarlem, bij de Erven F. Bohn. In gr. 8vo. 320 Bl.

Het belang, 't welk geheel Europa bij de kennis der Vereenigde Staten van Noord-Amerika heeft, noopte den Vertaler van dit werk, om zijne Landgenooten ook met de beste statistische berigten van dat land bekend te maken. Deze ontvangen wij dan in de Inleiding, die zeer belangrijk is.
De reiziger komt in Nieuw-York, waar, naar matige berekening, verscheidene duizend varkens vrij langs de straat loopen, en reist naar Philadelphia, in welks fraaije omstreken eene hangende brug, 1½ voet breed en 200 voet lang, merk-
{==301==} {>>pagina-aanduiding<<}
waardig is. In de postkoets naar Germantown treft de reiziger eene dame aan, die kennelijk dweepster is, (uit hetgene zij verhandelde, meenden wij M.H....... te proeven) en geeft ons wijders een verslag van de Mennonieten, dat zijner kunde geene eer aandoet. De rots der eeuwen bij Bustletown is bijna 200 voet hoog, zeer steil en vol gaten, hangende over eene kleine kreek. Berigten aangaande den landbouw der streek. Geest van gelijkheid onder de passagiers. Het geregtshof van het district zat thans te Wilmington, en had vier menschendieven veroordeeld, om gegeeseld, met de ooren aan de kaak gespijkerd, en het vastgespijkerde stuk te worden afgesneden. Verscheidene kooplieden te Baltimore hebben deel in de kaapvaart, door of in den naam der Zuid-Amerikaansche opstandelingen, inderdaad tegen alle Mogendheden, in naam alleen tegen Spanje, gedreven. Baltimore is zeer spoedig toegenomen, neemt nog toe, en is de levendigste stad in Noord-Amerika. De verbondstad Washington wordt eenigzins uitvoerig beschreven. In deze streken is het reizen moeijelijk en gevaarlijk. De vrouwen en dochters der landlieden, in dit gedeelte van Pensylvanië, loopen uit verkiezing barrevoets, en hebben soms veertig of vijftig paren eigen gebreide kousen bij zich. [Dit laatste is ons in dit verband niet helder. Even min, hoe stukken gelds, welke bij de kleederen gepakt, maar door het schommelen van het rijtuig waren losgegaan, linnen en kleederen letterlijk
konden doorsneden hebben.] Van Pittsburg, rijk in fabrijken, zeilt men den Ohio en Mississipi af, 2000 mijlen ver, naar den Oceaan. Indien te Pittsburg iemand een paard te koop heeft, moet hij het al rijdende, markt en straten op en neêr, bij opbod vellen, of het zoo laten doen. Uit eene vergelijkende tafel tusschen 1816 en 1817 blijkt, dat de behoeften in dien tijd in prijs gestegen zijn; maar de belastingen zijn ligt. Te Portsmouth aan den Ohio vond de reiziger in de herberg verscheidene landverhuizers, die hunnen tijd en hun geld dwaasselijk in den drank verspilden. De arbeidsloonen zijn in deze streken veel duurder dan de levensmiddelen. In Cincinnati, van welke stad eene uitvoerige beschrijving wordt gegeven, is een Lancaster's schoolgebouw, geschikt voor 1100 leerlingen, jongens en meisjes. Deze stad heeft eene goede politie; maar geene lantaarnen noch nachtwachten, welke men ook niet schijnt te missen, en slechts ééne brandspruit. De reiziger huisvestte in het midden der stad; zijne deur was

{==302==} {>>pagina-aanduiding<<}
nacht en dag bijna altijd open. Diefstal is zeer zeldzaam; de gemeenste lieden schijnen daarboven verheven te zijn. De Methodisten in Cincinnati zijn zeer ijverig. Hun eerdienst begon meestal 's avonds ten 8, duurde somtijds tot 12 ure, en ging met buitensporige gebaren van Predikers en Gemeente verzeld. Indien daarbij ten laatste een zwak gestel in onmagt valt, noemen zij dit den aanvang der bekeering of wedergeboorte. De 4de Julij de verjaardag der Amerikaansche onafnankelijkheid. Goedkoop leven en ligte belastingen. De regter lowe haalt zelf (als hospes) de pantoffels voor de gasten, enz. Het is in dit republikeinsche land zeer algemeen, dat Regters en Kapiteinen logement houden; want men ziet op bekwaamheden, niet op rijkdom. [Zou menige hooge ambtenaar in onze landen wel meer van zijnen post verstaan, dan een molenaar of kastelein, indien hij in denzelven geplaatst ware, er van zou verstaan hebben?] De reiziger woont eene allerzonderlingste godsdienstoefening te Union bij. Een smid maakt zwarigheid, om op Sabbat een paard te beslaan; maar, na het afdoen van het werk, stelde hij zijn geweten gerust, door ¼ dollar (13 st.) extra te rekenen! De onweders zijn zwaar in Amerika, maar de asleiders algemeen en van goeden itwerking. Lexington is de plaats, waar het eerste bloed in den Amerikaanschen vrijheidsoorlog is gevloeid. De Kentuckers zijn groote staatkundige tinnegieters. Verandering van natuurtooneelen, na het oversteken van de Kentucky-rivier. De Geneesheeren in deze streken behandelen de menschen op Indiaansche wijze, en zenden er ten minste zoo velen naar de andere wereld, als zij bedienen. De weduwe, bij welke de reiziger huisvestte, was juist door eenen rondreizenden Methodist bekeerd. Er heerschte daar te
lande, zeide zij, groote opgewektheid. Eene hitte van 102 gr. Fahrenheit! Uitgebreid berigt aangaande de landstreek, alwaar zij dan zeer knaphandig een kuiken weten te bereiden. Liefde voor vaderland en vrijheid bij de Amerikanen, eenvoudigheid, natuurlijke nieuwsgierigheid, enz. Het Engelsche boxen is in de Vereenigde Staten onbekend; maar daarvoor drukt men bij sommige vechtpartijen elkander de oogen uit. Op den weg tusschen de bergen en het westelijk Virginië zijn de wolven en ratelslangen bijzonder menigvuldig. Op de regtdagen zijn de herbergen in Virginië vol van beschonkene lieden; en het is hier duurder, dan in het Westen. Belangrijke beschrijving van eene natuurlijke rotsbrug, en berigt

{==303==} {>>pagina-aanduiding<<}
aangaande eenen ouden blinden Hessischen soldaat, door zijnen wettigen Vorst van Hessen-Kassel aan den Koning van Engeland verhuurd, om menschen, die hem op eenen afstand van 3-4000 mijlen nooit in den weg waren gekomen, den hals af te snijden, enz. Een zielverkooper met een' troep slaven; en deszelfs berigten aangaande het Westen. Gehechtheid der Duitschers alhier aan hunnen landaard, zoodat zij soms naar Duitschland om vrouwen schrijven: satsoenlijke kunnen in elk huis der nieuw aangelegde streken éénen nacht herberg vinden, mits zij het verstaan, zichzelve eenigzins te helpen en te behelpen. In Amerika eet men spoedig: drinkt, nooit onmiddellijk na den maaltijd, maar een uur na dien, een glaasje sterken drank. De landlieden in Amerika hebben allen eenige kennis van de wereld en van het beschouwelijke van hunnen stand, en bezitten veel vuur en werkzaamheid. Aan de westzijde der blaauwe bergen worden de slaven zeer goed behandeld; maar overal in de Vereenigde Staten hebben zelfs de vrije Negers de wetten zeer in hun nadeel. Onder de talrijke godsdienstige gezindten tellen de Methodisten de meeste leden. Reizende predikers van laatstgemelde sekte houden vaak, in eene stad of in de bosschen, van te voren aangekondigde leerredenen. In de laatste verzamelen zich dan wel eenige duizenden menschen, die beddegoed en kookgereedschap medebrengen; en in de nabijheid slaan paardenhouders (voor harddraverijen), verkoopers van appeldrank en korenbrandewijn enz. hunne tenten op, gelokt door de hoop op gewin of uitspanning, tot groote ergernis der broederen, die alsdan hunnen ijver waarlijk tot het toppunt van dweeperij en ongerijmdheid drijven. Hunne razende gebaren en geschreeuw gaan bijkans alle geloof te boven; terwijl, volgens gewoonte, een groot aantal oningewijde nieuwsgierigen, en onder anderen eene karavaan van wilde
beesten, soms bijna de stem des predikers overschreeuwt. In weerwil dezer tooneelen, en der zoo verschillende sekten is toch de groote meerderheid des Amerikaanschen volks vrij van dweeperij, en bijgeloof is er naauwelijks bij naam bekend. De geheele inrigting der landmilitie, en een tuighuis, dat door niet eenen enkelen soldaat bewaakt wordt, bewijzen, dat men hier onlusten noch oproeren, noch vrees voor dezelve kent. De pogingen ten minste, tot afschaffing van den slavenhandel, worden voortgezet. In Pensylvanië is het contrast met de Staten, waarin men slaven houdt, zeer in het

{==304==} {>>pagina-aanduiding<<}
oog loopend, en schijnt een bewijs op te leveren, dat 's Hemels hand dit volk gezegend heeft, hetwelk de slavernij door zijne wetgeving heeft verbannen. Gewetenloosheid der Kapiteins omtrent de landverhuizers. Met de genen, die de vracht niet kunnen betalen, wordt bijna even als met de slaven in den handel geleefd. Eene Bill in Louisiana stelt perk aan onmenschelijkheden te dezen opzigte. In de vijf Staten van Nieuw-Engeland heeft men begrepen, dat voorstanders van de vrijheid geene slaven moesten houden. Indien in de gewesten van Quebec een oud man met eene jonge vrouw trouwt, wordt hij des nachts zoo lang met bespottelijke tooneelen voor zijn huis geplaagd, tot dat hij de acteurs onthaalt, of tot een accoord komt.
Daar dit belangrijk werk, hetwelk ons de Vereenigde Staten tot in bijzonderheden doet kennen, voor geen uittreksel vatbaar is, en ons bestek niet gedoogt, er meer van te zeggen, zoo moeten wij ons tevreden stellen met de bovenstaande proefjes, door mededeeling van welke wij getracht hebben den geest te doen kennen, die er in heerscht.

Levensgevallen, Ongelukken, Veldtogten en Reizen van eenen Wereldburger. Naar het Hoogduitsch van den Heere F.C. von Perryn Parnajon. Geen Roman. II Deelen. Te Amsterdam, bij J.C. van Kesteren. 1821. In gr. 8vo. Te zamen 458 Bl.

In de Voorrede wordt gezegd, dat de Schrijver op de registers van het Nederlandsch Departement van Oorlog zeer wel bekend, dus geen denkbeeldig persoon is.
Alles heeft, reeds vóór de geboorte van onzen held, medegewerkt, om hem den krijgsdienst te doen omhelzen, en door omstandigheden wordt hij er ook als werktuigelijk toe gebragt. Niet onaardig is de vermelding van den loop zijner jeugdige levensjaren, daar hij, vader en moeder verloren, en geen vermogen hebbende, welligt om deze reden, op den titel, een Wereldburger wordt genoemd; want eenen anderen grond daarvan hebben wij niet kunnen ontdekken. Hij is voorts een goed, vrolijk mensch, wien wij gaarne in de vertelling van zijne reizen en lotgevallen volgen, daar hij ons op plaats- en menschenbeschrijvingen onthaalt, schoon deze elders belangrijker te vinden zijn, dan wij ze van hem ont-
{==305==} {>>pagina-aanduiding<<}
vangen; ons anekdoten verhaalt, [ook wel tusschenbeiden een knapuil verkoopt, als b.v. dat de vrouwen der voornaamste Turken in Konstantinopel zich naar de voorstad Pera, in zekere huizen begeven, waar zij zich met hare minnaars vermaken, en schadeloos stellen voor de verveling, welke zij te huis ondervinden. NB.! Neen! zoo iets moge in onze (Christelijke!) landen mogelijk zijn; bij den jaloerschen Oosterling is het niet alzoo] en in alle opzigten blijkt, zijn best te doen om te onderhouden. Wij gelooven ook, dat dit het voornaamste doel van dit boek is, en hetzelve kan ook zeer wel er door bereikt worden; want op een reisje, b.v., van Parijs naar Noord-Amerika, en van daar over Algiers naar Konstantinopel en Corfu, kan nog al iets gebeuren. Het is jammer, dat de reiziger te Algiers maar zoo eventjes schijnt aan geweest te zijn, en hij moet er, bij ongeluk, ook niet veel over gelezen hebben; anders zou hij ten minste hebben kunnen doen, alsof hij er langer geweest ware. - De Schrijver zou de aanmerking, waarmede hij zijn boek sluit: ‘dat het niet met
andere, meer belangrijke reisbeschrijvingen naar den prijs kan dingen,’ des noods hebben kunnen sparen; maar wij vertrouwen met hem, dat het geene onaangename lectuur in verlorene oogenblikken zal aanbieden. - Den Vertaler waarschuwen wij, voor het vervolg, voor taalfouten gelijk deze: ‘het was eenen stikdonkeren nacht,’ dergelijke vele in het werk gevonden worden.

Het Klooster van Vallombrosa, door Ludwig von Backzko. Uit het Hoogduitsch. II Deelen. Te Rotterdam, bij J. Hendriksen. In gr. 8vo. Te zamen 382 Bl.

Een Fransch Generaal, edelmoedig, dapper en gevoelig, vond dit klooster en deszelfs omtrek voor het plan zijner krijgskundige verrigtingen uitnemend geschikt; en ingenomen tegen alles, wat klooster en monnik is, deed hij vooraf zich reeds te goed op de ellende en het gejammer der geestelijken. Dan, al aanstonds hadden hem de bedaardheid en vriendelijkheid der eerwaardige vaders, en het wezenlijk eerwaardige en nuttige hunner stichting, volkomen ontwapend, zoodat niet alleen het klooster verschoond word en in stand bleef,

{==306==} {>>pagina-aanduiding<<}
en de Abt en de overige bewoners zijne vrienden werden, maar hij ook daar zijne grafplaats bestelde, bijaldien hij mogt sneuvelen in den krijg, of een veilig verblijf voor zijnen vermoeiden ouderdom, bijaldien zijn leven gerekt werd. De stichting van dit klooster door denzelfden toen nog levenden Abt, en de treffende levensgeschiedenis van dezen man, beslaat een goed deel van dit verhaal, en is juist geschikt om den afkeer tegen kloosterlijke inrigtingen weg te nemen, en het hart te openen voor den godsdienstigen eerbied voor zul ke eerwaardige mannen en hunne heilige menschlievende stichtingen. Waren de kloosters zoodanig geweest, wij zouden een ieder, die dezelve verstoorde of verder nog wilde verstoren, verfoeijen. Dit klooster zal intusschen wel op de vele andere eene vereerende uitzondering geweest zijn! - De Generaal bezocht nog een- en andermaal deze zijne geestelijke vrienden, kwam in den slag van Marengo om, en werd in dit klooster begraven. Na eenigen tijd bezocht een zijner Neven zijn graf, het éénige van dit heiligdom, hetwelk de Fransche woede had ontzien; de broeders waren verdreven; het klooster was geworden - een Lazaret, een magzijn, een tolkantoor, en wat niet al meer! de tuinen verwoest, het kerkhos eene exercitieplaats, enz. enz. Nu - men kan het boekje met genoegen lezen; het wekt belang, en is hier en daar vol goede denkbeelden en roerend. Eeniglijk waarschuwen wij den lezer, zich niet te laten blinddoeken door het verhaal, maar het wezenlijke van het heilige kloosterleven wèl te onderscheiden van zoodanige verziering, en steeds op zijne hoede te zijn tegen den smaak voor verzinnelijking in den Godsdienst, dien men zoo gaarne en op allerlei wijzen zoekt in te boezemen, en waardoor men ons gevaar zou doen loopen, wederom de schil te kiezen voor de kern van de noot. - Het gezegde geldt het eerste deel; in het tweede ontmoeten wij denzelfden Neef van den Generaal, die een' der verdrevene broeders
ontmoet, en van dezen zijne levensgeschiedenis verneemt, en hoe hij tot het klooster kwam. Eene geschiedenis, die avontuurlijk genoeg is, en ons te minder beviel, omdat er een edelmoedig en godvruchtig moordenaar en roover in voorkomt, en eene verdraagzaamheid, den monniken in de werkelijke wereld doorgaans vreemd, alsmede een en ander godsdienstig denkbeeld, voor 't minst zoor vatbaar voor misduiding. - Wij kunnen niet zeggen,

{==307==} {>>pagina-aanduiding<<}
dat de uitgave zeer correct is, noch van druk- of schrijffouten genoegzaam gezuiverd. (*)






Regtsgeleerd Advijs in de zaak van den Heer Menu, Associé van een Fransch Kantoor binnen Amsterdam gevestigd; met betrekking tot de mishandelingen, welke hij op den 8sten Januarij 1822 binnen Amsterdam, van de Heeren Tomasachi, Van Hemert en Van Swinden heeft moeten ondergaan, door den Ridder Chauveau Lagarde, Advokaat voor den Raad des Konings en voor het Hof van Cassatie, Verdediger van wijlen Maria Antoinetta, Koningin van Frankrijk. Uit het Fransck vertaald. Te Amsterdam, bij J.C. van Kesteren. 1822. In gr. 8vo. 28 Bl.

Wij herinneren ons, dat, vóór eenige jaren, een Baviaan zich in het huis van een fatsoenlijk man indrong, en der vrouw van den huize zijne Baviaansche vervoering, op zijne wijze, bekend maakte. Het beest werd nagezet, en kreeg stokslagen, ten gevolge van welke het, als wij ons niet bedriegen, kort daarop stierf. De Baviaan werd doodgeslagen, zonder eenigen vorm van proces; en wij vernamen niet, dat dit van de zijde der Justitie eenig gevolg had. De Heer chauveau lagarde beweert, dat, alhoewel de Heer menu, bij soortgelijk gedrag, enkel stokslagen bekwam, de Heeren, die hem de stokslagen hebben toegediend, behooren veroordeeld te worden tot het tuchthuis, of tot den gedwongen arbeid voor eenen bepaalden tijd, voor het minst tot een jaar

{==308==} {>>pagina-aanduiding<<}
gevangenis en eene boete van vijftig tot vijfhonderd franken; terwijl daarenboven gezegden menu tegen die Heeren nog eene civile actie zou toekomen, ter vergoeding van zijne geledene ongemakken, verliezen en schaden, enz. enz. Er is tusschen het geval van den Heer baviaan en den Heer menu eenig verschil, ofschoon beider vervoering volkomen gelijk staat. Menu vermomt zich in een vrouwekleed, en laat zich als eene Fransche Kamenier, die hare diensten aanbiedt, aan het huis van den Heer tomasachi aanmelden. Deze Heer, niet gewoon zich met het engageren van vrouwelijke bedienden te bemoeijen, verlaat het vertrek. ‘C'est comme chez nous,’ schijnt de Franschman gedacht te hebben; ‘de echtgenoot herkent mij, niettegenstaande mijne vermomming, en is beleefd genocg zich te verwijderen.’ Hoe dit zij, menu is naauwelijks met Mevrouw alleen, of hij geeft haar zijne vervoering te kennen; maar de Dame geeft een' gil, en op het terugkomen van den man kiest menu het hazepad. Voor den Direeteur der Politie geroepen, begeerde deze, (in zijne wijsheid, zegt de verdediger) dat de vrouw in persoon voor hem verschijnen zou. De Heer tomasachi verschoonde zijne echtgenoote hiervan, en nam voor, den Franschman op eene andere wijze mores te leeren. Met den bril op den neus (dien hij in de volgende actie met hoed en karriek in den loop liet) verschijnt menu, na weinige dagen, in de Fransche Komedie. De Heer van swinden roept hem, alsof hij hem een paar woorden te zeggen had;
tomasachi en de Gebroeders van hemert volgen, smijten menu van de trappen, en deelen hem, onder de eertitels: ‘vervloekte Kamenier! vervloekte Fransche schelm! kom u nog eens vermommen!’ eene goede portie stokslagen toe, met toezegging van soortgelijk onthaal, zoo hij nog eens in den Schouwburg kwam. Menu, zoo even als dood neêrgevallen, wil in een koffijhuis ontvlugten; doch daar sloot men hem de deur. Genoemde Heeren herhalen de stokslagen. Het gemeen schiet toe. Zij zeggen, dat het niets beteekende; dat het maar een Franschman is; en de kreet: te water! te water! verheft zich nu van alle kanten. Deze verkoelende waterstraf, zoo veelvermogend bij dergelijke vervoeringen, ontkwam menu nog gelukkig, en met eenige schoppen op den onderbuik gaf tomasachi hem zijn afscheid. - Ziet daar het verhaal van den Heer menu, zeker met alle mogelijke verschooning voor hem gesteld.

{==309==} {>>pagina-aanduiding<<}

De Ridder chauveau lagarde beoordeelt de beleedigde Dame, naar ons inzien, niet naar den echten Riddergeest. Indien, zegt hij, Mevrouw tomasachi beter door hare deugd bestierd ware geweest, en gezwegen had, in plaats van eenen zoo grooten ophef te maken, zou de zaak daarmede (het wegloopen van den Heer menu in zijn kameniersgewaad, en dus zonder eenige stokslagen) geëindigd zijn; maar het schijnt, dat zij noodig oordeelde er haren echtgenoot dadelijk kennis van te geven. En verder: Wij zullen niet onderzoeken of Mevrouw tomasachi, en vooral haren echtgenoot, niet beter zouden gedaan hebben, te zwijgen. Volgens het denkbeeld, dat men zich in de wereld van deze gebeurtenissen, en van onze (Fransche?) zeden, (welke men hier overigens niet behoeft te karakteriseren) vormt, is het zeker, dat men in deze omstandigheden beter gedaan had te zwijgen. Misschien is het dan wel, in zijn oog, een gebrek in het Côde pénal, dat er geene tuchthuisstraf of gevangenis bepaald is voor eene gehuwde vrouw, die, in een geval als dit, een' gil geeft, en tegen de vervoering van eeuen Baviaan of Franschman bij haren echtgenoot bescherming zoekt! In dat Wetboek is hij, meer dan wij, ervaren, blijkens de bovengenoemde door hem genomene conclusie tegen de Heeren tomasachi, van hemert en van swinden; en wij weten niet, of dat Wetboek het vermomd insluipen in een fatsoenlijk huis, met oogmerk om de vrouw te verleiden,
ongestraft veroorlooft; maar, daar wij het noodig houden, dat de Heer menu, zoo hij zijne klagt vervolgen wil, overkomt, en nogmaals ons ongastvrij land bezoekt, zoo raden wij hem ernstig, zich niet te vermommen, en allerminst in de kleeding eener Fransche Kamenier, alzoo deze meisjes hier bijzonder suspect zijn geworden na zijn avontuur. Hij kieze liever zijn verblijf in een of ander huis, waar hij een aantal galante Dames vinden kan, die, wanneer hij maar eenig geld medebrengt en achterlaat, bij het kenbaar maken van zijne vervoering niet zullen gillen, en waar hij dan ook geene stokslagen te vreezen heeft van eenen beleedigden echtgenoot. Wij bedanken intusschen den Franschen Ridder voor den lof, dien hij aan de Nederlandsche Natie, als een edelmoedig volk, geeft; maar zien nog niet, dat het de eer dier Natie eenigzins benadeelt, dat het gedrag van den Heer menu, met deszelfs gevolgen, bij het Amsterdamsch gemeen, herinneringen, die bijzonder

{==310==} {>>pagina-aanduiding<<}
onaangenaam zijn voor eenen Franschman, opriep; en daar hij verklaart, geenszins te twijfelen, of de Heer menu zal (nu, na de bekomene stokslagen) de eerste zijn te belijden, hoe zedelijk ongelijk hij gehad heeft, door zich, in de belagchelijke vermomming eener vrouw, bij Mevrouw tomasachi in te dringen, zoo willen ook wij gaarne de eerste zijn te verklaren, dat de Heer tomasachi c.s. niet naar orde en wet gehandeld hebben, met den Franschman met eigene handen te tuchtigen. Menu had, naar onze wijze van zien, en ingevolge een Wetboek, zoo als wij meenen dat het zou behooren te zijn, zijne straf aan den lijve moeten ontvangen op eene meer verhevene plaats en door andere handen; en mogten er nog termen zijn in het tegenwoordig Wetboek, om menu daartoe te verwijzen, zoo zouden wij het niet onbillijk oordeelen, dat de Heeren tomasachi, van hemert en van swinden veroordeeld werden, om deze strafoefening aan te zien en de kosten tot dezelve te dragen; opdat alzoo niet hij, die geslagen is, maar zij, die geslagen hebben, de boete betalen. Wij achten ons tot het uiten van dit ons verlangen evenzeer geregtigd, als de Fransche Adviseur tot zijne genomene conclusie, op welke een ieder ziet, dat vrij wat valt af te dingen, daar menu klager en getuige tevens is, en zich, ten aanzien van den aard zijner bekomene kneuzingen enz., op Parljsche Chirurgijns beroepen moet; kunnende natuurlijk het certificaat van den
Amsterdamschen Chirurgijn, die hem het eerst verbonden had, niet van zoodanigen aard zijn, dat daardoor het hoogstgevaarlijke der toegebragte wonden en kneuzingen kan worden bewezen; in welk geval althans die Heer het reisje naar Parijs, hetwelk menu zoo dadelijk (te voet of per as?) ondernam, zou hebben ontraden. En even weinig kan het als waarschijnlijk voorgestelde doel van de Heeren stokslagers, om menu van het leven te berooven, bewezen gerekend worden door het geroep van te water! te water! door het Amsterdamsch gemeen. Dan, wij willen den bevoegden Regter niet voornitloopen, en zullen, wanneer menu zijne zaak voortzet, zien, wat deze (nu door den verdediger van wijlen maria antoinetta ten aanzien van wet en regt zoo vriendelijk in-, bij- of voorgelicht) zal meenen te moeten besluiten. Dat menu de zaak nog roeren durft, moet den gehuwden Hollander vooral bevreemden, ja van verontwaardiging doen blozen. Ons dunkt, hij bleef het best maar te Parijs, waar de

{==311==} {>>pagina-aanduiding<<}
Vrouwtjes, naar luid der reisberigten, niet zoo kwalijknemend, en de Mannen op dit stuk niet zoo korzel zijn. Hier zal men hem met den vinger nawijzen; waartegen de Politie moeijelijk waken kan.






Een paar Dichtregelen, bij den Torenbrand te Groningen, in den Nanacht en Morgen van den achtsten van Lentemaand 1822, en den daarop gevolgden Dood van den Heer Substituut-Officier en Directeur van Politie, Mr. P.R. van Wartum, en nog een ander jeugdig Mensch. Te Groningen, bij J. Oomkens. 1822. In gr. 8vo. 5 Bl.

Een paar dichtregelen, - dat zegt, meer dan honderd, - bezingende, in luchtige, vrolijke maat, en staande of zoogenaamd mannelijke rijmen, het ongeval, en op dezelfde geestige wijze, als eens onze bellamy, voor de grap, de komst van de Oostindische Retourvloot bezong, in eene ode, die hij ook bij het aankomen der trekschuiten en postwagens bruikbaar hield.

Daar komen nu de rijke schepen! - 
Hoe bruisen zij door 't pekelaat! - 
De masten kraken, onder 't slepen 
Van zulk een' onwaardeerbren schat! 
Straks laten zij het anker vallen, 
Terwijl hun grof kanon zal brallen! - 
Daar schieten zij! - en 't anker ligt! 
 
Matrozen! vliegt nu naar uw vrouwen! 
Maar neen! - bezorgt nog eerst de touwen, - 
Maakt eerst de blanke zeilen digt! 

In soortgelijken dichterlijken trant wordt hier de Brand in Groningens Kerktoren en de Dood van van wartum bezongen. Eerst komt de stormwind, die door den donder overbruld wordt; daarop vernemen wij, hoe ieder uit het bed springt, en denkt, dat er brand is.

‘Maar niets verkondigt nog die maar; 
Geen klokgeklep, geen noodmisbaar, 
Geen horen schalt nog; - maar (ô, schrik!) 
Daar schalt het in één oogenblik! 

{==312==} {>>pagina-aanduiding<<}

Daar galmt het doffe toonen uit, 
Naar Oost en West, naar Noord en Zuid, 
En dreunt van elken torenkant, 
En aklig krijscht de kreet: brand! brand! 
En met een dommelend gebrom 
Paart met het brandhoorn zich de trom, 
En rommelt door de straten heen, 
En roept de Krijgslien op de been, 
Die ras, marschvaardig, zaamgeschaard, 
Op 't drokke marktplein zijn vergaârd. 
De ratel snort met woest gedruisch. 
De nachtwacht schelt aan huis bij huis. 
Elk rijst.’ 

(Men was dus, na den eersten sprong, dadelijk weêr naar bed gegaan!)

‘- De kaars en nachtlamp zwiert 
Langs glas en venster. - 't Woelt en tiert 
In huis en buiten even druk. 
Elk vraagt: Wien trof het ongeluk? 
En beeft bij der gedachte schijn: 
Zou 't mijn, of 's Buurmans huis ook zijn?’ 

Het is immers, Lezer, of wij 't zoo zelf hooren en zien! Men ontdekt echter, dat de bliksem het alleen op den ouden toren gemunt had. De bliksem was op dien toren afgunstig.

‘Hij, die sinds eeuwen mij trotseert, 
Moet,’ dacht hij: ‘thans eens wat verneêrd!’ 

Dat gaf dan een vuurwerk, schrikkelijk, maar schoon. Na eene wijl tijds moest echter het wraakvuur van den bliksem zwichten voor 's menschen welberadene kracht.

‘Maar, ach, het droevigst komt nog aan, 
Wel waard beklag, wel waard een' traan!’ 

Dat is de dood van den Heer van wartum.

‘Daar ligt hij met verpletterd hoofd! 
Daar ligt hij, van gevoel beroofd! 
Daar wordt hij, (ieder staat ontroerd) 
Als lijk, naar 't Raadhuis heen gevoerd! 
Maar torscht, benaauwd, door pijn vermast, 
Twee dagen nog des levens last, 
En blaast met rogchelend geluid 
Dan stervend zijnen adem uit.’ 

Boven dit gedicht van den Heer b.h. lulofs zou bellamy waarschijnlijk ode en klaagzang geplaatst hebben.
Een houtsneêprintje, dat ons ongelukkig aan een karremansgedicht herinnert, vertoont ons den toren, die het voorwerp van des bliksems afgunst was.





{==313==} {>>pagina-aanduiding<<}

Boekbeschouwing.

Het menschelijk kenvermogen, in deszelfs waren aard en omvang omschreven volgens de beginselen van Kant, ter nasporing van den aard en de uitgestrektheid van het vermogen der menschelijke Rede, en ten bewijze van de noodzakelijkheid eener hoogere Openbaring. Door J.J. le Roy, Predikant te Oude Tonge. Te Dordrecht, bij Blussé en van Braam. 1821. In gr. 8vo. VIII en 207 Bl.

Wij kennen de zaken niet anders dan door gewaarwording; maar de vraag is: zijn de voorwerpen zoo gesteld, gelijk wij ze zien; of zijn ze slechts voor ons zoo, omdat wij ze zoo en niet anders, volgens onze inrigting, gewaarworden? - Het laatste is onmiskenbaar het geval, zelfs ten aanzien van onze eigene, inwendige gesteldheid, met dien verstande nogtans, dat er iets in de verschijningen zelve is, dat zoodanig met onze zinnen correspondeert, dat wij haar vrijelijk voor zoodanige houden mogen als wij ze gewaarworden, omdat ze dit voor ons zijn. [Dit laatste loopt, naar ons gevoel, met het eerste in eenen cirkel; want het blijft altijd toch maar zoo, dat de verschijningen, gelijk wij haar waarnemen, slechts voor ons bestaan.] Onze kennis ontstaat uit ondervinding (van achteren), of bij wijze van gevolgtrekking (van voren); doch ten aanzien van die eigenschappen der dingen, welke wij aanschouwen kunnen, kan ook deze laatste wijze van kennisneming ons de zaken alleen vertegenwoordigen in die formen, die in ons gemoed gereed liggen, en waarin voor ons alles zich moet voegen: Ruimte en Tijd; en daar deze van ons voorstellingsvermogen onafscheidelijk zijn, zoo kunnen wij, ten aanzien van deze formen, vele dingen aanschouwelijk van voren kennen, gelijk zij ook verstandelijk kunnen begrepen wor-
{==314==} {>>pagina-aanduiding<<}
den; doch geldt dit alleen ten aanzien van zulke voorwerpen, die door onze zinnen kunnen worden waargenomen; terwijl wij geen regt verkrijgen, om te bepalen, dat niets waarheid op zichzelve (onderscheiden van hetgeen alleen voor ons waarheid is) zou kunnen zijn, tenzij het zich in onze formen van
voorstelling voege; hoewel inderdaad niets, waarbij dit niet het geval is, ooit een voorwerp voor ons kan zijn. Al wat nu buiten onze ondervinding ligt, noemen wij verstandswezen (noumenon), dat wij ons alleen door ons verstand [als aanwezig] denken kunnen, maar waarvan wij verder niets weten, omdat wij er onze verstandsbegrippen niet op kunnen toepassen.
Al hetgeen uit de redenering, waardoor het bovenstaande wordt uitgebreid en bewezen, volgt, valt geenszins voordeelig uit voor onze Rede, welke blijkt alleen te bestaan in een meer afgetrokken gebruik van die begrippen en grondstellingen, welke ons het eenvoudig verstand bekend maakt; maar niet in een, boven het eenvoudig verstand verheven, vermogen, hetwelk zich op nieuw eene bron van kennis zoude openen, of nieuwe, aan het eenvoudig verstand onbekende, grondbeginselen bekend maken. Indien zij als zoodanig wordt aangemerkt, wordt zij eene bron van dwaling; zoodat aan alle Bovennatuurkunde, als wetenschap beschouwd, op eenmaal en voor altijd een einde gemaakt wordt.
Nogtans ligt het vooroordeel diep, dat de Rede veel vermag. De schijn hieromtrent is gegrond in zekere Idéën, welke, wel is waar, in ons gemoed gevonden worden, in de natuur van ons redelijk vermogen zijn gegrond; doch welke wij buiten hun eigenlijk doel misbruiken. Dewijl de Rede niets kan weten, dan hetgeen uit ondervinding komt, kan zij de onstoffelijkheid der ziel niet bewijzen, maar kunnen de Materialisten haar ook niet wederleggen, - weet zij niet, of de wereld, naar tijd en ruimte, eindig is, dan oneindig; of dezelve besta uit eenvoudige zelfstandigheden, dan tot in het oneindige deelbaar is; of er eene eerste oorzaak der wereld besta, die

{==315==} {>>pagina-aanduiding<<}
door volstrekte vrijheid werkzaam was, dan of alles door en door natuur is; of ergens een volstrekt noodwendige grond der wereldveranderingen aanwezig, dan of alles door en door toevallig is, - kan zij noch de natuur, noch de noodzakelijkheid van een opperst Wezen betoogen.
De Rede, ondertusschen, kan in zoo verre als een afzonderlijk vermogen gedacht worden, als zij datgeen, wat het eenvoudig verstand ons in ieder afzonderlijk voorwerp, als met dit verbonden (in concreto), doet opmerken, meer in het algemeen en in het afgetrokkene beschouwt, onder zekere algemeene begrippen rangschikt, welke datgeen in zich bevatten, hetgeen de bijzondere zaken met elkander gemeen hebben, en dus alles zoo veel mogelijk met elkander in een louter verstandelijk verband brengt, en uit zekere algemeene beginselen, welke zij toch alleen uit het bijzonder verstandsgebruik ontleenen kan, asleidt. Het gebruik van dit redelijk vermogen betreft dus meer de denkbeelden der zaken, dan de zaken zelve; en wil de Rede buiten dezen werkkring treden, en oordeelen over zaken, welke het verstand niet reeds uit de ondervinding genoegzaam kent, dan wordt alles louter ideaal. En deze voorbarigheid der Rede heeft den schijn doen geboren worden, alsof zij iets kon kennen, dat buiten den kring der ondervinding ligt. Met dat al is het waar, dat haar zekere idéën natuurlijk eigen zijn, welke haar tot rigtsnoeren dienen, en aan het verstand zekere regelen voorschrijven, waarnaar het deszelfs onderzoek der ondervindingsvoorwerpen heeft in te rigten. Door deze idéën geleid, stelt onze Rede zich ons geheel inwendig bestaan voor, als behoorende tot één enkelvoudig onderwerp, hetwelk zij van alle verschijningen in ruimte afzondert; de wereld als een zaamverbonden geheel, en afkomstig van een zelfstandig persoonlijk Wezen. Deze idéën, zoo volstrekt aan onze Rede eigen, [maar zijn zij het wel eens aan de Rede van alle menschen?] mogen nu aanwijzen, welke uitkomsten een geregeld verstandsonderzoek waarschijnlijk zal opleveren,

{==316==} {>>pagina-aanduiding<<}
ten aanzien der dingen, welke buiten de ondervinding liggen; maar bewijzen kan zij ten dezen niets.
Maar een praktikaal belang verbindt ons zóó aan die idéën, dat wij aan zedelijke vrijheid, God en onsterfelijkheid ook dàn nog gelooven, wanneer wij ze niet meer bewijzen kunnen, en nog hopen, wanneer ons geloof daaraan wordt geschokt en aan het wankelen gebragt. In dit opzigt, nu, ontwikkelt zich in onze Rede eene kracht, welke dezelve, maar ook in dit opzigt alleen, als een eigendommelijk en afzonderlijk, boven ons eenvoudig verstandsvermogen verheven, vermogen, duidelijk kenmerkt. [Wij zijn ook gewoon, het eigendommelijke van onze Rede voornamelijk te stellen in een zedelijk gevoel, dat ons tot erkentenis van, ten minste tot navraag omtrent God enz. brengt; maar mag de Schrijver, of mag kant, die aan de bespiegelende Rede alle zekere kennis ontzegt, zoo veel gezag toekennen aan een gevoel, hetwelk toch als zoodanig nog meer afhankelijk is van bijzondere gesteldheden, dan eene koele redenering, wanneer men er zich eenmaal regt toe zet om haar vol te houden? En wat aangaat de stelling, dat de zedelijke wet ons den weg afteekent, waarop wij het hoogste geluk, waarvoor onze redelijke geest vatbaar is, bereiken kunnen en mogen, zonder dat echter de bedoeling, om dat geluk te verwerven, de eigenlijke drijfveer tot hare beoefening zijn mag; zoo is het ons, vooral wanneer wij in aanmerking nemen, door welke aansporingen het Evangelie ons tot ware (innerlijke, juist! niet uitwendige alleen) deugd zoekt te bewegen, altijd voorgekomen, dat de groote kant te dezen aanzien zijn stelsel, voor ons, zinnelijk-zedelijke wezens, zoo sijn heeft aangepunt, dat de punt - brak. Zijn deugd en zedelijke gelukzaligheid één, dan kan ik de eene niet bedoelen, of ik bedoel de andere mede. Zoo leert ook
jezus; maar de leer van kant komt ons, in dit stuk, juist geschikt voor, om ons, die naar gelukzaligheid smachten, allen moed tot deugd te ontnemen.]
Bij dit zedelijk belang van onze natuur, zien wij dan

{==317==} {>>pagina-aanduiding<<}
em naar gronden van zekerheid, welke wij ook noodig hebben, daar ons gemoed zelf ons reeds tot gelooven dringt, maar geene vastheid heeft, en het radicale booze [de zinnelijkheid houden wij voor radicaal, voor in onze natuur gegrond; boos is zij geworden, doordien wij haar, ten koste der zedelijkheid, lieten heerschen] onze zedelijke volmaking schijnt onmogelijk te maken. Nu vinden wij in den Bijbel, 1o. eene zedelijke wet, die volmaakt beantwoordt aan die, van welke wij het grondbeginsel in ons dragen; 2o. dat geenszins eene stoffelijke uitoefening van de letter van het gebod, maar alleen de volle en vrije keus van ons hart, volgens de zuivere natuur van de reine zedelijkheid, als de ware vervulling van den geest der wet, in dezelve wordt aangemerkt; [Toegestemd, behoudens onze boven gemaakte aanmerking.] 3o. dat de begrippen, welke zij van de Godheid mededeelt, juist overeenkomen met het ideaal van oneindige en zedelijke volkomenheid, hetwelk ook de zuivere Rede aan de hand geeft; 4o. dat die leeringen, welke haar eigendommelijk schijnen eigen te zijn, en van welke de Rede van voren niets kan gissen, echter met de voorschriften der zuiverste Rede in het uitnemendst verband kunnen gebragt worden, en de gapingen, welke dezelve overlaat, uitnemend aanvullen; en eindelijk, 5o. dat ze allerbijzonderst met onzen tegenwoordigen zedelijken toestand overeenkomen, en dat, anders onverklaarbaar, verschijnsel omtrent het radicale booze, of aangeboren kwaad, [zie boven onze aanmerking!] volkomen oplossen, en ook te dien opzigte uitnemend geruststellen. [Wij denken evenwel, dat de oplossing, welke de Schrijver daaromtrent in den Bijbel vindt, in sommige opzigten zal verschillen van die, welke wij vonden.]
Met den Eerw. Schrijver, bevelen wij de nadere ontwikkeling en beproeving, inzonderheid van deze, naar ons inzien volkomen ware, resultaten, aan het eigen nadenken en onpartijdig onderzoek van den opregten waarheidsvriend aan, en wijzen, met hem, op de woorden van onzen Heiland: cen ieder, die den wil wil doen desgenen,

{==318==} {>>pagina-aanduiding<<}
die mij gezonden heeft, zal van deze leer bekennen, of zij uit God is, dan of ik van mijzelven spreke. Maar wij moeten toch ook eerlijk belijden, dat die onderscheiding tusschen praktikale en bespiegelende waarheid, welke eerste soms gesteld wordt plaats te kunnen hebben zonder dat dit met de laatste het geval is, ons ten laatste tot volkomene onzekerheid brengt; te meer, daar de Eerw. Schrijver, misschien, in de opgaaf van datgene, wat hij dan in den Bijbel als praktikale, op ons geloof aanspraak makende waarheid vindt, ook wederom onmogelijk een zoo algemeen geldend kriterium zal weten vast te stellen, dat nu allen daarop ‘amen!’ zullen moeten zeggen.

De Oosterlingen van vroegen en lateren tijd; of Ophelderingen der H.S., uit de natuurlijke gesteldheid, de overleveringen, zeden en gewoonten van het Oosten. Door E.F.K. Rosenmuller. IIde Deel. Te Groningen, bij W. van Boekeren. In gr. 8vo. VIII en 359 Bl.

Over het oogmerk en de inrigting van dit werk hebben wij kortelijk gehandeld, in onze aankondiging van het eerste deel. (Zie Letteroeff. voor 1820 aan het begin.) Dit deel gaat over Exod. XIII en de volgende hoofdstukken, en verder over de drie overige boeken van Mozes. Daar, in de voorrede des vertalers, het werk op nieuws gezegd wordt, voor zoo ver het O.V. betreft, in vier deelen volledig te zullen zijn, kan men, naar evenredigheid, in de beide overige deelen niet verwachten, dezelfde uitvoerigheid en menigvuldigheid van aanmerkingen te zullen aantreffen, als in de twee eerste deelen. Wij erkennen gaarne, dat er in Mozes boeken zeer veel is, hetwelk in het vervolg weder voorkomt; maar hoe veel blijft er niet, behalve dat, uit Oostersche kundigheden in al de overige boeken op te helderen? Of zou ook, gelijk wel aan andere schrijvers gebeurd is, de heer rosenmuller, in den beginne zich aan eene

{==319==} {>>pagina-aanduiding<<}
zekere uitvoerigheid overgevende, zich naderhand hebben willen inkrimpen, om zijn werk voor zijne landgenooten niet te zeer te doen uitdijen? Dan, ons oordeel over deze onevenredigheid opschortende, tot dat wij meer van dit werk onder het oog zullen gekregen hebben, willen wij, andere aanmerkingen, die wij zouden kunnen maken, daarlatende, ons alleen bepalen tot hetgeen bl. 105-107 van de Cherubims gezegd wordt, die Mozes boven op het deksel van de arke des verbonds moest laten plaatsen. De Hebreeuwsche naam wordt, op wat grond, weten wij niet, verzekerd, sterkte te beteekenen. Dezelve beteekent, voorzeker, niets anders dan uitgehouwene beelden, zoo als zelfs een leerling zien kan bij schultens, in zijne Latijnsche Commentarie op Spreuken XXX:20, pag. 472, of ook uit het Hebreeuwsch Woordenboek van scheidius. Door den vertaler wordt, met reden, verworpen het denkbeeld, dat door de Cherubims eene soort van engelen zoude zijn aangeduid: hij neemt het gevoelen aan van michaëlis, die er donderpaarden door verstaat, en hij stelt dit gevoelen zóó voor, alsof er bijna niet aan getwijfeld kon worden. Ondertusschen heeft herder, in zijn bekend werk vom Geist der Hebräischen Poesie, 1ster Th.S. 177-180, aangetoond, dat donderpaarden geene Hebreeuwsche dichting zijn. Het waren dus zinnebeeldige gestalten, die, als 't ware, den troon droegen van Jehova, Israëls Koning; zie Psalm XCIX:1.





Lijk-Rede, op het treurig afsterven, en ter vereerende gedachtenis van den Hoog-Edelen, Hoog-Geboren Heer, Frederik, Baron van Leyden van Westbarendrecht, voormalig Gouverneur van Zuid-Holland, Heer van Warmond, Lid van de Eerste Kamer der Staten Generaal, enz. uitgesproken op den 16 December 1821, in de Kerk der Hervormden, te Warmond, door W.M. Kooy, Predikant aldaar.

{==320==} {>>pagina-aanduiding<<}
Te Leyden, bij A. van Benten. 1822. In gr. 8vo. 45 Bl.

Het blijft nog steeds de gewoonte in de Gereformeerde kerk ten platten lande, dat er Lijkredenen gehouden worden, bij gelegenheden, als bij welke deze is uitgesproken. Wij laten, liever dan hier over deze gewoonte te oordeelen, dit aan den Kerkelijken Raadvrager en Raadgever over. Er is nog al wat vóór en tegen te zeggen, vooral nadat, omtrent Lijkredenen in het gemeen, zoo veel afgeschaft, of in onbruik geraakt is. Gelukkig voor den Leeraar en de Gemeente, wanneer het voorwerp harer hulde verdiensten genoeg had, en betrekking genoeg toonde, om waardig te zijn, openlijk der dankbare nagedachtenisse aangeprezen te worden, al zijn die verdiensten dan ook eenige graden beneden de waarde van den waarlijk edelen van leyden, wien hier - de man was ons bekend genoeg, om dit van hem te getuigen - niet te veel wordt toegekend.
Deze Lijkrede intusschen beoordeelende, komt het ons voor, dat de Heer kooy reden had, nu hij dezelve in den boekhandel brengt, verschooning te vragen, niet zoo zeer voor onvolledigheid, als wel voor te groote overladenheid hier, en zekere matheid van stijl daar, buiten welke zeker zijne toespraak meerdere werking op het hart zijner hoorders, althans lezers, zoude gehad hebben. De tekst is 1 Thess. IV:13. Had de Leeraar deszelfs verklaring, nu het eerste deel zijner rede, te zamen getrokken, bij wijze van inleiding voorgedragen, veel, dat hier nu niet te pas kwam, had dan kunnen bespaard, en de waarheid, die nu in de zoogenoemde toepassing wordt behandeld, meer ontwikkeld en krachtiger aangewend worden. Wij zeggen dat niet, omdat wij Bijbelverklaring niet voor een hoofdvereischte in eene leerrede houden; maar in deze gelegenheidsrede kwam het niet te pas, over de aanleiding, die Paulus had tot zijne redenering, over den zin en het doel derzelve, en over hare gronden, zoo uit te weiden. In dit eerste deel

{==321==} {>>pagina-aanduiding<<}
vonden wij het anders zeer te pas opgemerkt, dat Paulus den dood der betreurde Christenen eenen slaap noemt, maar van Jezus, den opgewekten, het woord sterven gebruikt. In het tweede stuk der leerrede wordt de Heer van leyden als Mensch, Geleerde, Staatsman, Heer van Warmond, en Christen gekenschetst. Naar waarheid, ja! maar op deze rangschikking, en op de wijze van voordragt van eene en andere bijzonderheid, aan eene Dorpsgemeente, (en dit zoude ook goeddeels in eene Stadsgemeente gelden) zouden wij aanmerkingen kunnen maken. Waarom mogt de naam van Koning lodewijk, wiens getuigenis hier voorkomt, ook niet genoemd worden? De man zij, wie hij zij; maar - deze getuigenis gevende, vereerde hij ook zichzelven. De aanhef, tot dit tweede stuk den overgang makende, is wat al te prachtig: ‘Hem, (van leyden) dien onze achting, onze liefde, en onze dankzegging toekwam, zij de eerezuil gesticht in dezen tempel!’ Als eene troostgevende, leerzame, maar ook den zondaar onrustbarende waarheid, wordt deze: ‘onze vrienden ontsliepen slechts op aarde, om in den hemel te ontwaken,’ ten derde, voorgesteld. Maar - te veel reeds, voor ons bestek, van deze preek, of, zoo als zich Do. kooy uitdrukt, van dit werk. Alleen nog, hoe afkeerig we ook zijn van het vitten op stippen en strepen en comma's en punctums, het ziet er hier allerslordigst, vooral met de punctuatie, uit.




Geneeskundig Handboek voor beginnende Kunstoefenaren, bekroond door het Geneeskundig Gezelschap, onder de zinspreuk: Uno animo, te Amsterdam. Door W.F. Buchner, Med. Chirurg. en Stads-Doctor te Gouda, enz. enz. Iste Deel. Te Amsterdam, bij B.J. Berntrop. 1821. In gr. 8vo. XX en 602 Bl.

De Schrijver meldt ons in het voorberigt, dat hij, gewoon eenige der weinige uren, die eene uitgebreide prak-
{==322==} {>>pagina-aanduiding<<}
tijk hem nog overlaten, te besteden tot het onderwijzen van leerlingen in de Heelkunde, eene beknopte aanwijzing vervaardigde ter geneeskundige behandeling der meest voorkomende ziekten, om ten leiddraad bij zijne voorlezingen te dienen, zonder voornemen van dezelve immer het licht te doen zien; doch dat hij van gedachten daaromtrent veranderd is, door het Programma van het Geneeskundig Gezelschap onder de zinspreuk: uno animo, te Amsterdam, voor den jare 1817, waarin gevraagd werd de vervaardiging van een beredeneerd Geneeskundig Handboek, in het Nederduitsch geschreven, rustende op de natuur- en ziektekunde van den mensch, en inhoudende eene volledige beschrijving van de meest voorkomende ziekten, van derzelver oorzaken, kenteekenen, loop, toevallen, en eenvoudige manier van behandeling; dat hij, van de nuttigheid van zoodanig handboek overtuigd, en begeerig om tot het doel van het verdienstelijk Gezelschap mede te werken, besloot, zijne zwakke krachten te beproeven, en zijne handleiding volgens het doel des Gezelschaps nader te bearbeiden en uit te breiden; dat hij vervolgens, in de maand Mei 1818, het genoegen smaakte, dat hetzelve zijnen arbeid met deszelfs goedkeuring vereerde, en het ter mededinging naar den uitgeloofden prijs ingezonden eerste deel, de behandeling der koortsen bevattende, als het doel naast bij komende, den uitgeloofden prijs waardig keurde. Voorts erkent hij, dat zijn werk in breedvoerigheid de grenzen van een handboek verre overschrijdt; doch dat hij, de moeijelijkheid gevoelende, om de noodige duidelijkheid met de gewenschte kortheid te paren, ja daarvan de onmogelijkheid ontwarende, althans de eerste aan de laatste niet heeft willen opofferen, en zich durft vleijen, dat zijne wijdloopigheid meer zal worden toegeschreven aan veelheid van zaken, dan aan herhaling van overbodige woorden; en dat de
moeijelijkheid van eene keuze te doen tusschen die ziekten, welke zeer dikwijls, en die, welke zelden voorkomen, deze of gene al of niet te behandelen, zonder een onvolkomen geheel te leveren, en de

{==323==} {>>pagina-aanduiding<<}
behoefte vooral van de Scheeps- en Plattelands-Heelmeesters, hem deden besluiten tot het meer of minder breedvoerig behandelen van alle bij ons voorkomende ziekten, ten einde aldus een geheel te leveren, waarin ieder mingeoefende eenige aanwijzing kan vinden; daar toch zijn werk, volgens het doel des Gezelschaps, vooral hen, welken het aan een geregeld onderwijs heeft ontbroken, tot eene verbeterde geneeskundige behandeling moest leiden; hebbende hij, ter bearbeiding van dit werk, gebruik gemaakt van de meest geachte in- en uitlandsche geneeskundige handboeken en de bijzondere beschrijving van sommige ziekten, en daarmede gepaard zijne eigene ondervinding, gedurende eene twintigjarige uitoefening der Geneeskunst, zoo in de militaire hospitalen, als naderhand in de burgerlijke praktijk. Vervolgens gaat hij over tot de Inleiding, welke hij begint met de aanmerking, dat de kunst, om ziekten te genezen, eene wetenschappelijke, op ervaring en redenering gegronde, kunst is, welke alleen kan verkregen worden door zieken naauwkeurig en zonder vooroordeelen waar te nemen, en de schriften van zulke Geneesheeren vlijtig te beoefenen, die, aan de Natuur getrouw, de beelden van onderscheidene ziekten geschetst hebben. Hierop, na over het edel doel der Geneeskunst en derzelver uitgebreide nuttigheid uitgeweid te hebben, betoogt hij, dat, daar het vermogen, om oordeelkundig het waargenomene te beredeneren, een aangeboren vermogen van den geest is, hetwelk, ofschoon, door oefening, voor beschaving, uitbreiding en volmaking vatbaar, echter nimmer door hem, die hetzelve mist, kan verworven worden, uit dien hoofde even min een Arts als een Dichter gekweekt, maar geboren wordt; daar hij alleen den naam van Arts verdient, die den geheelen omvang der Geneeskunst en hare hulpmiddelen kent, en dezelve ter genezing van zieken weet aan te wenden; en dat, om een waardig Arts te zijn, er, behalve de algemeene kundigheden, de vruchten eener beschaafde opvoeding, eene volledige
kennis van den geheelen omvang der natuur-
{==324==} {>>pagina-aanduiding<<}
kundige wetenschappen gevorderd wordt, en de Arts gewoon moet zijn wijsgeerig te denken, en de vereischte vrijmoedigheid en sterkte van geest bezitten. Wijders merkt de verdienstelijke Schrijver zeer juist aan, dat, ofschoon de hedendaagsche Geneeskunst op een hooger standpunt staat dan die der vorige eeuwen, echter de voornaamste Geneeskundigen in alle landen daarin overeenstemmen, dat iedere stelselmatige bearbeiding der Geneeskunst, om haar eene wetenschappelijke zekerheid te geven, voor het tegenwoordige nog eene ijdele onderneming is, en dat alle daarop gegronde toepassingen aan het ziekbed door de uitkomsten worden gelogenstraft; en dat hij, uit dien hoofde, de onderscheidene stelsels, zonder in breedere ontwikkelingen te treden, met stilzwijgen zal voorbijgaan; te meer, daar de onderscheidene stelsels van de latere tijden in de Nederlanden dien algemeenen bijval als in andere landen niet hebben gevonden, maar de Nederlandsche Geleerden over 't algemeen onafgebroken den weg der ervaring, door de rede voorgelicht, zijn blijven bewandelen, en door hunnen arbeid tot hare volmaking hebben medegewerkt. Na eindelijk den Geneesheer nog eenige algemeene regels, welke men bij de beoefening der Geneeskunst nimmer uit het oog heeft te verliezen, indachtig gemaakt te hebben, eindigt de Schrijver met den wensch, om den Heelmeester ten platten lande en ter zee eenige handleiding te geven ter behandeling der inwendige ziekten, en hen bekend te maken met de verbeterde handelwijze der geoefendste Geneesheeren. Hij splitst zijn werk in vier deelen, waarvan het voor ons liggende eerste deel de koortsen, zoo in het algemeen als in het bijzonder, bevat, en waarin de Schrijver alle koortsen, zoo als zij voorkomen, en, door eene reeks van eigene toevallen, de gedaante van bijzondere ziektevormen aannemen, bijeengebragt, en dus beide, de oorspronkelijke en afgeleide, of toevallige, koortsen behandeld heeft; zijnde het tweede deel
in twee afdeelingen gesplitst, waarvan het eerste de ontstekingen, en het tweede de ontstekingachtige huidziekten bevatten

{==325==} {>>pagina-aanduiding<<}
zal. De pijnlijke ziekten, vloeijingen en verstoppingen zullen in het derde deel voorkomen; terwijl, eindelijk, in het vierde deel de overige slepende ziekten zullen behandeld worden.
Het eerste deel is in twee, ofschoon vrij ongelijke, hoofdstukken gesplitst, waarvan het eerste handelt over de koortsen in het algemeen, en wederom negen onderafdeelingen bevat, waarvan de eerste aan het onderzoek nopens den waren aard der koorts is toegewijd, de tweede handelt over de verdeeling der koortsen, de derde derzelver oorzaken naspoort, en de vierde de nadere verdeeling der koorts, volgens de beroemdste Geneeskundigen, als reil en richter, opgeeft; wordende in de vijfde de tijdperken der koorts, in de zesde derzelver duur of tijdsbestek behandeld, de zevende aan de uitgangen, de achtste aan de voorzegging, en eindelijk de negende aan de algemeene geneeswijze der koortsen toegowijd; omtrent alle welke punten men hier het voornaamste bijeenverzameld vindt, 't welk daarover bij de beste, zoo oude als latere, Schrijvers is aangeteekend, verrijkt met 's mans eigene waarnemingen. Het tweede hoofdstuk, 't welk over de koortsen in het bijzonder handelt, wordt in twee afdeelingen verdeeld, waarvan de eerste de aanhoudende koortsen bevat, welke met een praktisch doelwit wederom worden verdeeld, 1o. in ontstekingkoorts, of stenische, eigenlijk hyperstenische; 2o. in asthenische koortsen, met het karakter van typhus; zijnde deze onderverdeeld, a. in rotkoortsen, febris putrida, typhus; b. in zenuwkoortsen, febris nervosa, typhus nervosus; en 3o. in symptomatische koortsen; wordende deze laatste verdeeld in A. gastrische koorts, (en deze wederom onderverdeeld, a. in eenvoudige gastrische koorts, febris sabrinalis; b. galkoorts, febris biliosa; c. slijmkoorts, febris pituitosa; d. wormkoorts, febris verminofa;) B. zinkingkoorts, febris catarrhalis; C. rheumatische koorts, febris
rheumatica; D. kraamkoorts, febris puerperalis; E. uitterende koorts, febris hectica. Alle welke onderverdeelingen door den Schrijver afzon-
{==326==} {>>pagina-aanduiding<<}
derlijk behandeld worden, en doorgaans de beste, door de ervaring beproefde, en veelal door eigene praktische ondervinding gestaafde, geneeswijze in ieder derzelve opgegeven.
In de tweede afdeeling worden de tusschenpoozende koortsen vrij breedvoerig behandeld, daar men in dezelve alle middelen, de kininae en de sulphate de kininoe slechts uitgezonderd, vermeld vindt, welke, zoo door oudere als latere Geneesheeren, ter beftrijding van dezen ziektevorm, het zij met vrucht gebezigd, het zij zelfs schijnbaar zonder genoegzame praktische gronden aangeprezen zijn.
Ziet daar, waarde Land- en Kunstgenooten! eene beknopte schets der hoofdzaken, in dit uitmuntend werk voorkomende, hetwelk wij, uit hoofde van deszelfs belangrijken inhoud en menigte van oordeelkundige, praktische aanmerkingen, beschouwen als eene zeer nuttige bijdrage ter algemeene uitbreiding der Geneeskunst in ons Vaderland, en alzoo aan alle jonge Geneesheeren, en in 't bijzonder aan de zoodanigen, die niet in de gelegenheid zijn, om zich de voornaamste nieuwere buitenlandsche geneeskundige handboeken te kunnen aanschaffen, niet slechts gerustelijk durven, maar ook pligtshalve vermeenen te moeten aanprijzen; te meer, daar er in het Nederduitsch geen geneeskundig werk, in aanleg met dat des Schrijvers overeenkomende, bestaat.

(Het vervolg hierna.)




Biographisch Anthologisch en Critisch Woordenboek der Nederduitsche Dichters. Bijeen verzameld en uitgegeven door P.G. Witsen Geysbeek. Iste Deel. ABE - BYN. Te Amsterdam, bij C.L. Schleijer. 1821. In gr. 8vo. XXXII en 461 Bl.

De Schrijver van dit werk (als zoodanig noemt hij zich in de Voorrede, schoon men hem volgens den titel slechts als Verzamelaar zou aanzien) verhaalt ons in die Voor-
{==327==} {>>pagina-aanduiding<<}
rede, dat hij reeds twintig jaren bezig was aan het verzamelen van bouwstoffen voor eene Geschiedenis der Nederduitsche Dichtkunde; dat hij echter naar de bekende prijsvraag der Maatschappij van Taal- en Dichtkunde, zoo uitnemend door den Heer de vries beantwoord, niet durfde mededingen, uit vrees van te uitvoerig te worden; dat echter zijn werk toch te goed was voor scheurpapier; dat hij, na rijp beraad, besloot, hetzelve in den vorm van een Woordenboek te brengen; dat kant hem in de poëzij op den regten weg heeft geholpen, nadat in den winkel van den Horrearius uylenbroek zijn smaak was bedorven; dat hij even goed bevoegd is om over poëzij te oordeelen, als hooggeleerde, getitelde en gesternde (sic!) beoefenaars der wetenschappen, of in het duister schuilende Recensenten; dat het zijne schuld niet is, dat hij niet meer geleerdheids bezit. Vervolgens vernemen wij, welke talen hij verstaat; uit welke boeken hij die het eerst geleerd heeft, (zonder meester, wel te weten;) het Engelsch leerde hij, terwijl hij een werk van twee deelen daaruit vertaalde; (o wee de Lezers, die hem dat op hunne kosten dus moesten leeren!) dat het zijn oordeel ongemeen scherpte, eene taal zonder de gronden te leeren; dat zijn waar poëtisch gevoel en onpartijdig oordeel daaruit blijkt, dat bilderdijk, helmers, tollens, loots enz. hem (hem!) tot zwijgen gebragt hebben; dat hij zijne Bibliotheek door de hebzucht van een paar schatrijke Gothen en Wandalen verloren heeft,
en dus gaarne gratis eenige bijdragen tot eene nieuwe erlangt; dat de Staatscourant hem geprezen, en het Journal Général des Pays-Bas hem voor een' Dichter, die onderscheiding verdient, ja voor een' diep geleerd' schrijver verklaard heeft; dat hij niet weet, waaromtrent hij zich aangaande dit werk nog zou moeten regtvaardigen; (wie beschuldigt hem? qui s'excuse, s'accuse!) en eindelijk, dat, als hij hier of daar gedwaald heeft, of er al gaandeweg Dichters onder de behandeling sterven, dit alles verbeterd en aangevuld zal worden in een aanhang-
{==328==} {>>pagina-aanduiding<<}
sel achter het laatste deel, waarschijnlijk het vijfde. Waarschijnlijk?

Le vrai peut quelquefois n'être pas vraisemblable. 

Althans dit eerste deel bevat slechts twee letters der 24 van het Alphabet; de Dichter zal zich dan in de volgende wel moeten bekorten; de twee thans medegedeelde letters zijn zekerlijk voor bekorting wel vatbaar.
Na deze merkwaardige Voorrede, vol zaken, gaan wij over tot het werk zelve. Het schijnt daarop aangelegd, dat er geen dichter of rijmelaar, hoe klein en gering ook, moet worden overgeslagen; althans wij vinden eene menigte personen in dezen bundel, die even veel aanspraak hebben op den naam van dichter, als de huisverwer op dien van fijnschilder. Bij een van dezen, brahe, zegt de Heer witsen geysbeek, ‘dat een zijner vergetelingen in 1819 in een werk geplaatst is, (de Mnemosyne) waar men zulke verdroogde analecten waarlijk niet zoeken zou.’ Habemus confitentem reum. Waarom doet dan, in 's Hemels naam, de Heer geysbeek, hetgeen hij in anderen berispt? Waarom delft hij zoo vele prulschrijvers weder uit de vergetelheid op, waarin zij nuttiger begraven bleven? Is het, omdat zijne gemaakte aanteekeningen (en misschien uittreksels van vroeger' tijd, toen zijn smaak nog minder gekuischt was) toch te goed waren om te verscheuren? Wie, die eenigen smaak heeft, kan b.v. den Prologus der Latona van alewijn, welke vier bladzijden beslaat, zonder walging lezen? Waarom de kreupele rijmen van jan acket opgehaald, die, volgens den Verzamelaar zelven, nergens wederga vond in armzaligheid? Of waarom moet willem bartjens, na een' tijdlang voor een' vrij goed' cijfermeester voor zijne Eeuw te zijn doorgegaan, thans als een armzalig verzenmaker bekend worden? Ware het nog alles zoo dol als van Do. bongardt, (bl. 326-328) dan kon men nog eens lag-
{==329==} {>>pagina-aanduiding<<}
schen; maar het meeste van die soort is om te doen geeuwen of walgen. Het is waar, niet van al dat gepeupel der rijmers worden proeven medegedeeld; (dit ware ook ondragelijk geweest) maar zij worden toch allen, zoo veel
mogelijk, genoemd; van bl. 291 tot 297 worden er niet minder dan tweeëntwintig opgesomd, die de verzamelaar niet eens waardig keurt, om er proeven van te geven. Wie heeft er b.v. iets aan, den Schrijver van den Godvruchtigen Verklikker of het Verslingert Moekroeije te weten? Ware 't niet beter, al die misgeboorten voor 't oog van ingezeten en buitenlander te bedekken? En van de betere, en toch nog middelmatige, Dichters geeft de Heer geysbeek, in weerwil van zijn waar poëtisch gevoel en onpartijdig oordeel, zeer uitgebreide stukken; gelijk de drie uitvoerige dichtstukken, 18 bladzijden beslaande, van bernardus de bosch, die een uitstekend braaf mensch en burger was, en door de zorg voor den grooten nieuwland onvergetelijk is, maar wien men toch niet onder de ware Dichters kan rangschikken. Doch, heeft onze onzijdige beoordeelaar, om welke reden dan ook, eenen nijd tegen iemand opgevat, wee hem dan! er blijft, zoo als de Duitschers zeggen, geen goed haar aan hem. Berkhey en bernardusbosch (den bekenden Predikant van Diemen namelijk) zijn beide, hoe hemelsbreed verschillende in gevoelens, in hunnen tijd als Dichters niet onvermaard geweest; onze aristarchus beweert, dat die roem geheelenal onverdiend was. Wanneer een de kruyff, opgetogen door berkhey's verheerlijkt Leyden, (hetwelk toen iedereen, die het hoorde, in verrukking bragt) berkhey eenen adelaar noemt, wien hij zich wel zal wachten na te streven; wanneer bilderdyk zegt, dat 's mans dichtvuur van de echte hemelspranken vlamt; wanneer een loosjes den geest zijner geschriften
uitgeeft, zoo is het eerste ‘in vertrouwen, dat er nog iets groots van berkhey kon worden;’ van den tweeden begrijpt geysbeek het niet; en van den derden meldt hij slechts de daadzaak, zonder ze te willen verklaren. En men zal toch niet zeggen,

{==330==} {>>pagina-aanduiding<<}
dat zoo uiteenloopende karakters, als de kruyff, bilderdijk en loosjes, zonder eenigen grond tot lof van een' geheel onwaardigen zouden zamenspannen? Evenwel zijn de gedichten van berkhey zeer ongelijk; en wij laten den Zeetriumf en het Vaderlijk Afscheid aan den spotlust van onzen Schrijver over. Tegen bernardus bosch schijnt hij eene bijzondere veete te hebben gehad; althans hij beoordeelt hem van het begin tot het einde zoo liefdeloos, zoo kwaadaardig, dat iemand, al heeft hij niet de minste betrekking tot den beoordeelaar noch den beoordeelden, het boek met verontwaardiging moet uit de hand werpen. Wordt hij door de Pruisen geplunderd, zoo ondergaat zijne gloriezon eene eclips, die derzelver glans te eenemale verduistert, en wat dies meer zij, waaruit men wrok, en misschien personele haat, ziet uitblinken. Bosch was geen uitstekend Dichter; maar toch beter, dan dozijnen anderen, van welken hier met eenigen lof, althans zonder afkeuring, wordt gesproken. Ook op de Recensenten is onze man fel gebeten. Bij gelegenheid dat a. vereul in zijne Lofrede op bellamy zegt, dat deze aan vele boekbeoordeelaars wel tot Modèl had kunnen dienen, en er bijvoegt, (misschien ironisch) het zij met allen eerbied gezegd, komt onze man in vuur, en zegt in eene Noot: ‘Zonder den minsten eerbied voor deze hongerige schandvlekken onzer Letterkunde, laten wij, in 1821, dit invoegsel weg.’ Het schijnt wel, dat de Heer geysbeek voor zijn werk de beoordeeling der Recensenten vreest; dat hij dezelve dus nu door schelden tracht voor te komen, en het Publiek daartegen in te nemen, even als iemand, die gevoelt, dat hij schuld heeft, en,
om zich voor verwijt te dekken, met razen en tieren in de voorbaat is. Deze kunstgreep is vrij afgesleten; beschaafde Schrijvers bedienen zich daarvan niet meer. Op onze beoordeeling zal dezelve geenen invloed hebben; want, hoewel wij der waarheid schuldig zijn te zeggen, dat wel bijkans de helft, althans van dit deel, kaf is, dat, zonder eenige de min-
{==331==} {>>pagina-aanduiding<<}
ste schade voor onze Letterkunde, in alle vier winden had kunnen verstrooid worden, zoo is er nogtans ook veel goed en deugdelijk koren onder. De beoordeelingen, levensberigten en uittreksels b.v. van van alphen, anslo, antonides, bake, huisinga bakker, bellamy, borger, de branden, brender a brandis, anna byns, wier kreupele rijmen hij, onafhankelijk van den lof harer smakelooze Eeuw, en zelfs van latere kunstregters, naar verdiensten zeer laag stelt, en van een aantal andere Dichters, zijn, over 't algemeen, verdienstelijk, en toonen grondige kennis aan hunne werken, en, over 't geheel, aan de Nederduitsche Dichtkunst. Misschien konden de proeven minder uitgebreid geweest zijn: immers, indien zij slechts dienen moeten, (en dit onderstellen wij) om den Lezer tot de beoefening dier Schrijvers zelve uit te lokken, had men er niet zoo veel staaltjes uit behoeven te geven.
Ons oordeel over dit werk is dus kortelijk dit: Het denkbeeld van een alphabetisch Pan Poëticon is op zichzelve niet kwaad, maar moet zich tot Dichters, al zijn zij dan ook van den tweeden, of zelfs derden rang, bepalen; de menigte en de uitgebreidheid der proeven, daaruit te ontleenen, moet zich naar de meerdere of mindere waarde en belangrijkheid dier Dichteren regelen; bij gestrenge onzijdigheid en regtvaardigheid moet zich humaniteit met de kritiek verbinden, en men moet althans lofwaardige daden van Dichters, als menschen, (b.v. het afwijzen der gouden medaille door b. bosch voor het dichtstuk de Eigenbaat) niet in een hatelijk of bespottelijk daglicht zoeken te plaatsen. Aan verscheidene dier vereischten nu heeft, onzes inziens, de Schrijver van dit werk niet voldaan; hij is niet onzijdig noch beknopt genoeg; maar hij vereenigt weder andere goede eigenschappen in zich, zoo als eene doorgaans aangename, hier en daar luimige voordragt, bij goede Dichters veel oordeel in het opsporen hunner schoonheden en gebreken, en eene veeltijds gelukkige keuze uit hunne werken, die slechts voor besnoeijing vatbaar zou zijn. Mogt hij dus eene poging op

{==332==} {>>pagina-aanduiding<<}
zichzelven doen, en in de volgende deelen (die wij minder talrijk dan uitgelezen wenschen) heldhaftiglijk al zijne aanteekeningen over pruldichters en rijmelaars (uitgezonderd enkele derzulken, die ons doen schateren) ten vure verwijzen! Hij zou daardoor zijne beurs misschien benadeelen; maar zijn roem en het Publiek zouden er ongetwijfeld bij winnen.




Carthago, in zijne staatkundige en handelbetrekkingen, van zijne opkomst tot zijnen ondergang beschouwd, door A.H.L. Heeren. Uit het Hoogduitsch, met eenige Aanmerkingen, door G. Dorn Seiffen. Te Amsterdam, bij de Erven H. Gartman. In gr. 8vo. 309 Bl.

Reeds lang verwonderde het ons, dat de uitmuntende Idéën van heeren, deze schatkamer van gewigtige uitkomsten voor den meer dan oppervlakkigen beoefenaar der oude Geschiedenis, nog niet uit het Hoogduitsch vertaald zijn, daar men die eer (zoo het eene eer is) toch aan de ergste prullen bewijst, die niet geschikt zijn, dan om den tijd te vermoorden, en wij b.v. een' geheelen stapel Werelden voor ons hebben liggen, door het vruchtbare brein van Duitsche Scheppers elk op zijne wijze voortgebragt; Werelden, die wel ligt en digt zijn opgetrokken, maar er ook zoo verward en chaotisch uitzien, dat wij ons al zuchtend de moeite voorstellen, die te moeten doorworstelen. Heeren, daarentegen, heldert ons, met de fakkel der Geschiedenis en Oordeelkunde in de hand, onze Wereld op, zoo als het nog niemand, zoo verre wij weten, vóór hem gedaan heeft. Nog eens dus: waarom is dit werk niet reeds voorlang vertaald? Deze vraag werd ons eens door een' Geleerde dus opgelost, dat tegenwoordig alle gezette beoefenaars der wetenschappen en fraaije letteren Hoogduitsch verstonden, en dus zekerlijk heeren in 't oorspronkelijke konden lezen. Doch, zoo dit iets bewijst, is het, dat men niets moet vertalen, wat solide, en voor echte minnaars van kunde

{==333==} {>>pagina-aanduiding<<}
en fmaak geschikt is, maar slechts vodden voor het gros (of liever gemeen) der Lezers. Dit zou toch wat te erg zijn, en den vertaalwinkel geheelenal door de letterkundige Langestraters laten afloopen, die hem nu reeds genoeg bederven. Maar er is eene andere, onzes inziens gewigtiger, reden. De Idéën van heeren zijn te uitgebreid, te kostbaar voor de onderneming van een' Boekverkooper, en daarbij niet geheel voltooid. Met veel oordeel heeft dus de Heer Lector dorn seiffen te Utrecht, reeds gunstig bekend als Vertaler van heeren's Handboek, besloten, de Idéën te splitsen, en elken door heeren behandelden Staat afzonderlijk uit te geven, waardoor dus elk vrijheid behoudt, dien Staat alleen, of het geheel met elkander te koopen, hetwelk Oud Perzië, Phenicië, Babylonië, Indië, Egypte, Ethiopië, Karthago en Griekenland (het laatste nog niet volledig) omvat. Hij is - om welke reden, is ons onbekend - met Afrika, en wel met Karthago, begonnen; misschien omdat ons grooter Publiek waarschijnlijk in de otgevallen van eenen geheel handeldrijvenden Staat het meeste belang zal stellen.
Het werk van heeren is zoo zaakrijk, dat niemand ons een doorloopend verslag van hetzelve zal vergen. Het is geene doorloopende tijdrekenkundige Geschiedenis van dezen Staat, maar beschouwingen van de gesteldheid des lands en des volks, de wingewesten, de politieke gronden of staatsmaximes, de voornaamste middelen van bestaan, de staatsinkomsten, de scheepvaart, de krijgsmagt, den regeringsvorm en deszelfs hoofdzakelijke veranderingen, waardoor dan tevens het verval van den Staat wordt verklaard. Men weet, hoe weinig omtrent deze wijsgeerige beschouwing van Karthago vóór heeren gedaan was: behalve de vermelding der Oorlogen met de Sicilische Grieken, de Bondgenooten, en de Romeinen, was deze belangrijke Staat meestal eene terra incognita in ieder overzigt der oude Geschiedenis. Heeren heeft, omtrent Karthago vooral, uit enkele trekken en wenken der oude Schrijvers, met nieuwere Reizigers vergeleken,

{==334==} {>>pagina-aanduiding<<}
gewigtige daadzaken opgedaan. Hij verdeelt deszelfs Geschiedenis in 3 tijdperken: 1) tot op het begin der Oorlogen met Syrakuse (480 jaren vóór c.G.); hierin valt de uitbreiding van handel en heerschappij in Afrika, Sardinië, en andere Eilanden der Middellandsche Zee; 2) tot op het begin der Oorlogen met Rome; hierin valt de grootste magt van den Staat, en de Oorlogen om Sicilië; 3) tot op de verwoesting der Stad; hier wordt de verovering van Spanje, en groote uitwendige luister, doch tevens verandering der oude staatsregeling en gronden van staat, en straks geheel, ook uitwendig verval bespeurd. De Stad had verschillende soorten van onderhoorigen: 1) Bondgenooten, zoo als de Latijnen van Rome, de Steden Utica, Hippo Regias, Adrumetum, groot en klein Leptis. Deze waren slechts in Vrede en Oorlog ten naauwste met Karthago verbonden, als stamgenooten uit Phenicië, maar geene Onderdanen. 2) Landbouwende Onderdanen, hetzij Karthagers, met de ingeborene Afrikanen vermengd (de Libyphoenises), hetzij onvermengde inboorlingen, maar door Karthago's staatkunde eenigermate beschaafd, en aan den landbouw en vaste woonplaatsen gewend (vooral de Byzanten of Gyzanten in of bij Emporia), hetzij eindelijk volkplantingen, vooral in Afrika. 3) Zwervende horden (Nomaden, of Numidiërs) in de woestijn, dienende als bolwerken tegen Cyrene, als Karavanenhandelaars naar den Niger, Egypte en Ethiopië.
Men moet in het werk zelve (bl. 163 en verv.) de naauwkeurige en gewigtige bijzonderheden van dezen karavanenhandel lezen, die heeren meent, dat vooral door de Nasamonen (een Nomadisch volk in het tegenwoordige Tripoli) voor rekening der Karthagers gedreven werd. De wingewesten van Karthago (*) waren meest Eilanden, waartoe zij zich bij voorkeur bepaalden, om de gemakkelijkheid der bewaring met eene zeemagt. Dezelve

{==335==} {>>pagina-aanduiding<<}
bestonden uit Sardinië, Corsica (veel later), omtrent een derde gedeelte van Sicilië, waar zij tegen de Grieken te worstelen hadden, doch, onder voorwendsel van bescherming, (videatur het Nieuwe Karthago omtrent de Iönische Eilanden) de oude Phenicische volkplantingen Motya, Panormus en Soleës onder hun gebied bragten. Motya werd hun door dionysius I ontrukt, en toen werd Lilyboeum de hoofdstad; vervolgens Malta, of Melite, en de naburige Eilanden, (Malta was toen rijk,en met groote gebouwen versierd: nog heerscht op het platte land van dat Eiland zekere onbekende Afrikaansche tongval) Lipari en de Balearen, of Majorca, Minorca en Yvica. In Spanje, even als in Sicilië, traden zij in den beginne in de voetstappen van den Moederstaat Tyrus, veroverden weinig of niet, doch leiden zich met ijver toe op het bewerken der rijke zilver- en andere mijnen. Vroeger had Karthago eene soort van lederen banknoten. Men dreef handel op de landen in het westen der Middellandsche Zee, op Gades (Cadix), Britannië, de barnsteenlanden, en de kusten van het tegenwoordige Marocco, misschien ook op Madera. Karthago was dus op den handel gegrond; doch niet alleen op den handel, maar ook op den landbouw: de omtrek der Stad was heerlijk bebouwd. De Regeringsvorm was aristokratisch; door hamilkar barkas,
hannibal's Vader, bekwam het Volk meer magt. Om hetzelve in zijn belang te houden, en tevens den Staat schâvergoeding voor het verlorene Sicilië en Sardinië te geven, ondernam hamilkar de verovering van Spanje, welke door zijn' Zoon hannibal voltooid werd. Met de groote schatten der zilvermijnen, die dit geslacht deed ontginnen, won hetzelve het leger, het volk, en bekostigde den Oorlog in Italië; het plan werd nu, om de landmagt, ten koste der zeemagt, te versterken, en toen daarop de Oorlog in Italië eene ongunstige wending nam, had men niet eens schepen genoeg, om scipio de landing in Afrika te beletten. Eene overeenkomst met onzen Staat, waar ook veelal twee partijen waren; de eene, die versterking

{==336==} {>>pagina-aanduiding<<}
der zeemagt, maar vrede te lande; de andere, die het tegendeel wilde! Na den slag bij Zama trad hannibal zelf in de bedoelingen der vreedzame partij, gelijk de volkspartij hem tegenwerkte en den Oorlog wilde. De binnenlandsche oneenigheden droegen naderhand zeer veel bij tot den deerlijken val van Karthago.
Zietdaar eenige weinige uit de vele belangrijke opmerkingen des Schrijvers over dit hoogstmerkwaardige Gemeenebest. De vertaling van den Heer dorn seiffen is zeer goed: echter heeft ons het gedurige gene voor het Hoogd. jener of jenes niet weinig gehinderd; b.v. Zij kan nog geene bevestiging aantoonen voor gene vermoeden, in plaats van: voor dat vermoeden.





Frankrijk en de Franschen. Herinneringen uit mijn verblijf te Parijs in 1816. Naar het Engelsch van Lady Morgan. II Deelen. Te Leeuwarden, bij Steenbergen van Goor. 1821. Te zamen VIII, 787 bl.

Frankrijk en de Franschen! Ik weet niet, of deze titel eene aanbeveling bij onze landgenooten is, of niet. Wij hebben ze zeker, sedert vele jaren, maar al te zeer leeren kennen, en menigeen heeft er nog de maag vol - of ook leeg, van. Voor hem echter, die een weinig meer doordenkt, is het wel een voorwerp van nieuwsgierigheid, hoe het er toch binnen in dat rijk uitzie, vanwaar zoo vele ondeugden en jammeren over Europa, ja over de geheele aarde, zijn verspreid; hoe het er inzonderheid thans uitzie, na alle de woelingen, omkeeringen en verwoestingen niet alleen, welke van vóór robespierre tot na buonaparte, als de twee brandpunten in den vreesselijken cirkel, zijn voorgevallen; maar inzonderheid na het laatste tijdperk van herstelling en gewelddadige terugvoering tot het oude, welke, van wege al de ruïnen van meer dan één staatsgebouw, natuurlijk nog op verre na geene zuivere harmonie voor het oog van den beschouwer teekent. Het is waar, wij hebben al vroeger berigten uit het wonderland gehad. Doch deze bepaalden zich meest tot Parijs, en wel tot het uitwendige Parijs. En niet slechts de titel van dit boek belooft, hetzelve geeft ook in-
{==337==} {>>pagina-aanduiding<<}
derdaad veel meer. Zonder te willen beweren, dat men heel Frankrijk en al de Franschen uit hetzelve kan leeren kennen, doet het toch een groot en voornaam deel van deze taak af, voor zoo verre wij op de waarheid der gemaakte aanmerkingen kunnen afgaan, waarover straks nader.
Deze Dame toch schijnt, zoo door haren rang, als door den roem, haar door vroeger uitgegevene werken verschaft, die zelss ten deele in het Fransch vertaald waren, den toegang te hebben gehad tot al de voornaamste kringen en personen, zoo in Parijs als gedeeltelijk ook op hunne buitengoederen levende, en welke zij somtijds voor verscheidene dagen bezocht. Dit is gewis een voorregt, hetwelk aan zeer weinige reizigers te beurt valt, die meestal of geheel niets van het inwendige, slechts markten en koffijhuizen of schouwburgen zien, of zich tot een bijzonder onderzoek, althans tot eenen stand, tot eene partij, ja nog naauwer zien bepaald. Maar deze Lady, deze schrijfster van werkjes van smaak en vernuft, deze Brittin en eigenlijk Iersche, schijnt door geene beletsels verhinderd te zijn geweest. Zij wordt door ouden en nieuwen adel, door koningsgezinden en republikeinen vriendelijk ontmoet, en gaat met beroemde mannen of vrouwen van alle tijdperken, ja met de schimmen van voltaire en zijne vrienden, in den kring hunner oude kennissen en bewonderaars, vertrouwelijk om. Het behoeft, denk ik, geene aanwijzing, hoe geschikt dit is, om haar verslag belangrijk te maken. Waarbij bovendien komt, dat zij zelve althans eene zekere soort van onpartijdigheid aan den dag legt, veel over alles praat, en, als eene vrouwelijke opmerkster, ook zulke belangrijke kleinigheden niet vergeet, als een man misschien zou over het hoofd zien.
Bij al dezen rijkdom van stof kunnen wij niet ontkennen eenen tamelijk beslissenden toon der beoordeeling van allerlei onderwerpen te hebben gevonden. Dezelve zal echter waarschijnlijk niet altijd even grondig zijn. De kundige vertaler zelf maakt daaromtrent nu en dan eene aanmerking; en wij hadden, over het geheel, wel gewenscht, dat hij er meer gemaakt had. Op zekere plaats monstert zij het Fransche tooneel al vrij ongunstig uit; maar maakt eene uitzondering voor Mlle duchesnois, als eene voortreffelijke kunstenares. Wij hebben gelegenheid gehad, deze Jufvrouw op het Amsterdamsche tooneel te zien; maar men moest zich waarlijk geene wattier-ziesenis herinneren, om maar

{==338==} {>>pagina-aanduiding<<}
eenigzins bevredigd heen te gaan! Over het geheel moge er dan wel veel oppervlakkig gesnap bij de Lady onder loopen, zij keuvelt nogtans aangenaam; en het is zoo weinig napraterij, dat wij somtijds twijfelden, of zij zelfs wel op hare eigene, vroeger geuite gevoelens let, en dus zichzelve gelijk blijft.
Over het geheel is zij geene vijandin van de revolutie, die veeleer door haar beschouwd wordt, als hebbende den toestand en ook de zedelijkheid des volks aanmerkelijk verbeterd. Vele voorstanders en overgeblevenen van den goeden ouden tijd komen er, daarentegen, niet zonder strenge gisping of bespotting af. Zij is trouwens, zoo het schijnt, eene groote bewonderares van reeds genoemden patriach van Ferney, zonder ergens iets te zijnen nadeele te zeggen, zelfs bij het verhaal dezer Anecdote, die ons al vrij schandelijk voorkwam. Voltaire condoleerde zeker' heer over het verlies zijner vrouw, die zijne vriendin geweest was, en verzocht tevens een' ring terug, dien zij altijd droeg, en die heimelijk zijne beeldtenis bevatte. De man, echter, onderrigtte hem, dat zij dit portret, van het eerste oogenblik af, voor het zijne verruild had. Voltaire vraagt bewijs - de ring wordt geopend, en bevat .... een' derden, een' beeldschoonen jongen ridder! Een en ander baart al weêr te minder verwondering, omdat zij over het Fransche karakter, in het algemeen, zeer gunstig denkt. De voorkeuze voor Brittanje komt bijna dàn alleen voor den dag, wanneer van staatkundige vrijheid en dergelijke wordt gesproken. Maar het geluk, de behendigheid en leerzaamheid der mindere klassen vooral behooren aan Frankrijk. Men moet hierbij, natuurlijk, niet vergeten, dat de Dame eene Engelsche, of wel eene Iersche is, die vele dingen voortreffelijk vindt, welke wij misschien beneden het gewone zouden rekenen. Elke natie heeft een eigen standpunt en maatstaf om te vergelijken. En zeker bestaat bij ons eene zekere hechtheid, en tevens een zeker midden tusschen Engelsche ongemakkelijkheid en Fransche luchthartigheid, welke den vergeten Hollander zijn
te huis boven het eene zoo wel als het andere leeren schatten.
Wat er nogtans van dit alles ook moge zijn, de menigvuldige beroemde personen, met welke de Dame kennis maakt en ons in kennis brengt, lafayette, denon, gre-
{==339==} {>>pagina-aanduiding<<}
goire, Mme de genlis en eene menigte anderen, zijn alleen genoeg om het boek met vermaak te doen lezen.
Tot een staal geven wij een gedeelte van haar belangrijk berigt omtrent den aard en oorsprong der Fransche Akademie, als eene bijdrage tot de kennis der Genootschappen:
‘Het voornaamste oogmerk der Fransche Akademie schijnt geweest te zijn, zich tegen de pogingen van het genie te verzetten, en hetzelve in zijne vlugt te stuiten. Zoo lang het koninklijke gezag de mannen, die, hoewel met voortreffelijke talenten begaafd, hunne pennen aan de vleijerij toewijdden, bij hunne verkiezing van nieuwe leden, ongehinderd liet begaan, werden de uitstekendste en beroemdste vernuften van Frankrijk veronachtzaamd en vergeten. Racine had reeds verscheidene zijner schoone Treurspelen, en boileau bereids zijne fraaiste Satiren geschreven, toen zij als leden aan de Akademie voorgesteld, maar beide afgewezen werden. Doch het je le veux! (ik wil het!) des Konings opende, even als eene lettre de cachet, dezen twee grooten mannen de staatsgevangenis van het talent en genie: de Akamie onderwierp zich aan den vorstelijken wil, en stond aan het gezag toe, wat zij aan de verdiensten geweigerd had.
De eer van in den akademischen armstoel te zitten, mogt aan molière nimmer gebeuren. Dufresny en le sage hebben er nooit naar gedongen. La fontaine was bijna zeventig jaren, toen zijn naam, hoewel niet zonder moeite, op de lijst der veertig geraakte, welke, zeide men, niet meer verstand hadden, dan vier. Door den alarmkreet, welken dit genootschap tegen de Treurspelen van corneille aanhief, vernam deze groote man eerst deszelfs aanwezen, en riep toen, met geestdrift en eene billijke verontwaardiging, uit: Ik volg het voorbeeld van een' mijner horatiussen, en beroep mij op het volk! Dit deed hij ook werkelijk, en niet te vergeefs: het Fransche volk kende hem te allen tijde den lauwerkrans der dichtkunst toe. Op 's Konings bevel werd de deur der Akademie voor montesquieu gesloten: doch deze geleerde was, helaas! in dit opzigt geen corneille: hij offerde zijne onafhankelijkheid op, en herriep zijne eigene woorden, om eene, hem inderdaad vernederende, maar, zoo als het scheen, voor hem onmisbare waardigheid te bekomen, welke hij eerst, in zijne Lettres Persanes, met zoo veel vernuft had ten toon gesteid.

{==340==} {>>pagina-aanduiding<<}

De brieven, welke voltaire, vijftig jaren lang, met zijne vrienden en bekenden wisselde, zijn vol satiren op de Akademie; en toen hij, na, gedurende een bij na gelijk aantal jaren, (!) vruchtelooze pogingen te hebben aangewend, eindelijk tot lid van dezelve aangenomen werd, vond hij dit zoo beroemde genootschap ten eenemale onbekwaam, om de belangen van zijne dierbare vierentwintig letters van het abc behoorlijk te behartigen. Hij begon dus zelf de hervorming van het Woordenboek, het groote werk, hetwelk door zijne medebroeders ondernomen was, doch dat tegelijk van hun onvermogen, van hunne achteloosheid en middelmatige kunde de duidelijkste bewijzen opleverde.
Voor d'alembert werd de Akademie eene tweede Mademoiselle de l'espinasse. Gedurende zijne verbindtenis met gene en zijne verkeering met deze, gaf hij niet één bewijs van energie, van karakter of van sterkte van geest, maar integendeel zeer vele blijken van zwakheid en slaafsche believing.’




Gedichten van H. Tollens, C.z. Vierde Druk. In II Deeltjes. Te Rotterdam, bij J. Immerzeel, Jun.1822. In kl. 8vo.

Deze Gedichten op nieuw te beoordeelen, zou niet alleen weinig afdoen, van wege den vastgevestigden roem van eenen tollens, maar ook geheel overbodig zijn, om de bereids daarvan gedane aankondigingen. Derzelver voortreffelijkheid wordt door niemand, dan in sommige opzigten door den Dichter zelven, in zijne zoo bescheidene als welgestelde voorrede, wedersproken. Van den jare 1808 tot nu toe is er slechts één oordeel, en dat te regt zeer gunstig, wegens geveld. Een vierde druk bewijst ook, om de waarheid te zeggen, meer en beter de waarde, dan onze lofspraak. Hoezeer dus van de Gedichten zelve zwijgende, is het pligt, iets van den vorm der uitgave, de voorrede en schikking te zeggen.
Och, dat alle onze Dichters en Schrijvers, niet bij eene vierde, maar bij eene eerste uitgave, op deze wijze hunne werken aan het licht bragten! Het formaat is gemakkelijk en gepast van grootte, het papier helder en van goede dikte en fijnte, de letter zwart en zuiver, en, naar het gevulde der

{==341==} {>>pagina-aanduiding<<}
bladzijden, te klein noch te groot, de regels zijn geschikt van wijdte; alles is zindelijk, en verdient lof van die spaarzaamheid en eenvoudigheid, welke, als kenmerken van het goede, ware en schoone, toch maar op den duur alle pracht en luister te boven streven. Wanneer men de rijke, dikke en weidsche kwartijnen van vorigen, en de als zwemmende regels op de breed gerande octavo's van onzen tijd, vergelijkt met die zuinigheid, netheid en volheid, die hier zoo wèl staan, en dan denkt aan het verschil van den prijs, die toch maar ons allen, en ook onzen letteren, de wet stelt, zoo zou men vergeten, dat Boekverkoopers in plaats van Schrijvers.... Wat wilden wij daar ook zeggen? - Wij meenden, zoo zou men wenschen, dat men meer dacht aan de letteren dan aan het geld. Eigenlijk moesten pracht en weidsche praal eene eerste eenvoudige, onkostbare uitgave volgen. De zaak toch zou op deze wijze immers natuurlijker en beter loop erlangen. Men had dan eerst de algemeene behoefte vervuld, en dus, die op innerlijke voortreffelijkheid zagen, geholpen; maar, daar het kunstbegeerig oog ook, en te regt, iets vordert, zoo kon pracht van plaat- en drukwerk den begeerigen naar het uiterlijke en innerlijke tevens, wien het eene goede opoffering waard was, daarna helpen. Hetgeen de Heer tollens in de voorrede zegt, over de noodzakelijkheid van uitgaven als de hier aangekondigde, bij de weinige uitgebreidheid onzer taal en letterkunde, over den te hoogen koopprijs onzer werken, over den afschrik daardoor bij de zuidelijke Nederlanders, bij die van Kleef, Gelder en andere naburen, om van vreemden niet te spreken, is volkomen waar, en wordt overtuigend bewezen door de oplage van tienduizend exemplaren, meest op inteekening, van dit werk, hetwelk met deze twee geschikte deeltjes volledig is. Het bevat, namelijk, niet alle de Gedichten van tollens, maar de bekende drie deelen Gedichten, en wel, zoo
het ons voorkomt, in eene betere orde.
Wij kennen wel Dichters, wier ongebonden stijl veel afsteekt bij hunne verdienstelijke poëzij. De stijl en houding dezer voorrede van den Heer tollens is in allen opzigte zeer verdienstelijk. Zij draagt tevens de sprekende kenmerken, dat tollens zichzelven en zijn werk met oordeel, en niet als vooringenomen, wikt en weegt, ja alles behalve de trompet steekt over zichzelven, of ook eene valsche nederigheid uitkraamt, dat, beide schier even afzigtelijk, uit

{==342==} {>>pagina-aanduiding<<}
dezelfde bron van trotschheid ontsproten, op een en hetzelf. de doel uitloopt. - Eene enkele zinsnede in deze voorrede trof ons niet weinig. De Dichter betuigt, met de pen in de hand den ganschen inhoud nagelezen, en, op vele plaatsen, woorden, op sommige regels, op enkele meer dan regels doorgehaald en veranderd te hebben, ja dat hij geheele stukken zou hebben achtergelaten, had hij inbreuk op het regt des Uitgevers mogen maken. Wij laten het daar, of dit weglaten inderdaad goed geweest ware; maar vragen: heeft een Schrijver, bij eene nieuwe uitgave, dan geene billijke aanspraak op elke verandering of weglating, ten aanzien van zijn eigen werk? En gesteld, hij had, in den striktsten zin, daartoe geen regt, zou een Schrijver en Dichter als de Heer immerzeel, die toch aan zijnen Vriend tollens nog al wat verpligting zal hebben, zulk een regt hier hebben willen doen gelden? Dit kunnen wij naauwelijks gelooven, even min als wij geloof gegeven hebben aan andere dergelijke geruchten, b.v. van weigering aan Dichters, om in bundels hunner Gedichten weder op te nemen versjes, aan Boekverkoopers om niet voor hunne Almanakken geschonken. Zoo kan geen immerzeel handelen; - ten minste dit zou weleer geen pieter meijer, p.j. uylenbroek, p. van braam, en andere Boekverkoopers van smaak en letteren, in dergelijke gevallen gedaan hebben.




Nieuwe Gedichten van H. Tollens, C.z. Iste Deel. Te Rotterdam, bij J. Immerzeel, Jun. 1821. In gr. 8vo. 195 Bl.

Wij hoorden vele bedillers deze nieuwe Gedichten voor ond uitmaken; en, indien men aan het woord nieuw het denkbeeld hecht van zulke, die voor het eerst het licht zien, zijn zeer weinige dezer Gedichten zeker nieuw; maar, naar de meening des Uitgevers, zulks op de vorige bekende drie deelen Gedichten bijzonder toepassende, bevat deze verzameling, in vorm gelijk aan vorige, andere, dat is nieuwe Gedichten. Laat men sommige in reeds uitgegevene werken van het Koninklijk Instituut, of in Almanakken, of afzonderlijk bezitten; niemand behoeft ze immers weder te koopen, die er geen lust toe heeft; schoon hij, wij erkennen

{==343==} {>>pagina-aanduiding<<}
het, er schier toe gedwongen wordt, die de werken van tollens gaarne compleet houdt.
Hoe wij over tollens, als oorspronkelijk, uitstekend, gevoelig, kunstig, ja onsterfelijk Dichter, denken, gaven wij bij vorige gelegenheden genoegzaam te kennen. Deze bundel bevestigt ons in ons gevoelen, en wij durven bijna ieder gedichtje in deze verzameling voortreffeiijk noemen. Men moet ze lezen, en zal ze lezen, zoo lang er in onze taal zal kunnen gelezen worden. Tollens bewijst, dat hij meer en meer het eigenlijke, het innige, het ware gevoelt. Van zijne jeugdige Gedichten af, is, tot dezen bundel, eene gedurige verhevene en edele klimming. Mogten hem dat vuur, die kracht, die rijkdom, dat gevoel, vernuft, die oorspronkelijkheid, smaak en dat oordeel nog lang bijblijven! Wij wenschen het van harte, niet zoo zeer om hemzelven, als wel om ons, of liever om hen, die, na ons, hem, en zijnen tijd ook om en in hem, zullen loven en vereeren.
Ten einde eene proef bij te brengen, bepalen wij ons tot het stukje, Bij mijn Gades jongste Bevalling, dat wij hier voor het eerst lazen, en blijken draagt van die teedere gevoeligheid, hartelijkheid en eenvoudige voorstelling, welke ons in tollens, zoo rijk in woorden en zaken, altijd hebben bekoord en nog zoo zeer treffen.

Weêr de knellende angst geleden, 
Die door merg en nieren gaat; 
Weêr de bange strijd gestreden, 
Die mij nog op tranen staat; 
Weêr de schrikbre martelingen, 
Die de schatting der natuur 
Van het moederharte dwingen, 
Doorgezwoegd in 't barensuur! 
Nooit nog was met dieper vreezen 
De aangesnelde stond verwacht; 
Telkens weêr mijn angst gerezen, 
Als ik weêr aan 't naadren dacht. 
Weet ik welke zwarte droomen, 
Welk een voorgevoel van wee, 
Telkens dreigende opgekomen, 
Spookten om mijn legersteê? 

{==344==} {>>pagina-aanduiding<<}

Weet ik, wat mij 't hart deed jagen, 
Huivren deed van killen schrik, 
Telkens als mij 't ochtenddagen 
Nader bragt aan 't oogenblik? 
God! daar sloeg het! Hart en aren 
Krompen zaam bij elken gil; 
't Zweet hing dropplend aan mijn haren; 
Bloed en adem stonden stil. 
Of mijn vonnis waar' gesproken, 
Wachtte ik roerloos op den slag, 
In het droombeeld aangebroken, 
Dat ik aaklig dreigen zag. 
God van goedheid en genade! 
Doorgezwoegd in angst en smart; 
Gij behieldt me op nieuw een gade, 
Met een zuigling aan het hart. 
Ik mogt danken, ik mogt weenen, 
'k Mogt verademen van 't leed; 
Vrees en foltring was verdwenen; 
Foltring, die ik nooit vergeet! 
Lieve, wat uw voorregt schijne, 
Rang noch voorregt neem ik aan: 
Geef mij 't kind; het is het mijne; 
'k Heb er 't wee voor uitgestaan. 
 
Weer een band ons omgewonden, 
Vaster nogmaals aan elkaâr, 
Naauwer weêr dan ooit verbonden, 
Lieve, zoo dat mooglijk waar. 
Weer een gunst van God verkregen, 
Weêr een kroon ons aangehecht! 
Nieuwe zorgen bij dien zegen, 
Lieve, weêr ons opgelegd. 
Maar weest welkom, nieuwe zorgen! 
Weest weêr welkom, als altijd, 
Schoon gij me opwekt elken morgen, 
Elken nacht mijn droomen zijt. 
Welkom, zorgen! welkom, zegen! 
Lieve kleine! welkom weêr! 
'k Heb in 't harte plaats voor negen; 
Wil het God, nog plaats voor meer. 

{==345==} {>>pagina-aanduiding<<}

Dankbaar neem ik, vreugdedronken, 
Rustig, wat de taak ook zij, 
't Zorglijk zoet, mij ingeschonken, 
En de zoete zorg tot mij. 
Moeder! die met vrolijke oogen 
Weêr uw zuiglings lach bespiedt, 
En, van blijdschap opgetogen, 
Al uw telgen bloeijen ziet! 
Weet gij, wat mij 't hart doet zwellen, 
Als mijn oog ons kroost aanschouwt? 
't Is, de zorgen op te tellen, 
Die mij God heeft toevertrouwd; 
't Is, het wigt der taak te weten, 
Op mijn schouder zaamgetast, 
En mijn eerrang af te meten 
Naar de zwaarte van den last; 
't Is, het denken en beseffen, 
Dat zoo velen, mij verkleefd, 
't Oog tot mij als steun verheffen, 
Steun, die voor hen waakt en leeft. 
 
Dierbre, mij op nieuw hergeven, 
Uit den bangen martelstrijd, 
Ziel en adem van mijn leven, 
Sinds mijn halven levenstijd! 
Hoe gevoel ik in de smarte, 
In de blijdschap, elken maal, 
Dat gij na mij ligt aan 't harte, 
Vrouw, voor wie ik ademhaal! 
Twintig jaren snelden henen, 
Sinds ons aanzijn zamenvliet, 
Zijn met zuur en zoet verdwenen, 
Met mijne eerste liefde niet! 
Twintig jaren zijn vervlogen, 
En nog nu, als d'eersten keer, 
Zit ik, kniel ik, opgetogen, 
Zalig aan uw kraambed neêr. 
Juichend zweit mij 't hart naar boven, 
Dat zich lucht geest in een traan, 
Om te danken en te loven, 
Dat ik u weêr prang er aan. 

{==346==} {>>pagina-aanduiding<<}

Vrouw, op nieuw van God gebeden, 
Die weêr nogmaals mijner zijt! 
Vrouw, met wie ik ramp en smarte, 
Zwaai en luim van 't lot trotseer, 
En, geschakeld hart aan harte, 
Nog in 't lijden danken leer! 
Dierbre, die mijn vreugd kunt meten, 
Peilen, wat mijn ziel geniet, 
Mogt ik taal en tongslag weten, 
Waar zich 't hart in overgiet! 
‘Welkom! welkom!’ zijn de klanken, 
Waar ik juichend lucht in schep; 
Tranen slechts, om God te danken, 
Zijn de tolken, die ik heb! 
Weêr dan is mij 't pad ontsloten, 
Dat gij mild met bloemen tooit, 
Bloemen, zoo volop genoten, 
Weêr mijn voeten voorgestrooid! 
Vloeit mij toe, herinneringen! 
Beelden van gesmaakt genot! 
Maalt mij al de zegeningen, 
Weêr het mij beloofde lot! 
Schetst mij, wat zijn deel mag heeten, 
Die, verkleefd aan wat hem mint, 
Heel de wereld kan vergeten 
En zijn hemel om zich vindt; 
Die, voor stil geluk geboren, 
En door liefde rijk genoeg, 
Wierd door hem zijn lot gekoren, 
Om geen andren zegen vroeg. 
Dat weêr mijner! mij hergeven, 
Na dien doorgezwoegden schroom! 
Die ontwaking, dat herleven 
Uit dien aaklig zwarten droom! 
Dat weer mijner!... Biggelt neder, 
Vreugdetranen, dankt en vliet! 
Al dat nogmaals mijner weder!... 
God, hoe koud zijn woorden niet! 

Dat wij dit keurig en gevoelvol stukje eenigzins verkort hebben medegedeeld, was enkel en alleen uit plaatsgebrek.
Wij zouden op deze of gene uitdrukkingen in deze Gedichten iets kunnen aanmerken, b.v., in den Wapenkreet, op

{==347==} {>>pagina-aanduiding<<}
den strijd, waar God om rouwt; of ook op enkele zaken, b.v., in Het Dichterlijk Geluk, op dat bedelen van Homeer,

die door vlek en steden, 
Behoeftig, blind, verkleumd, verbleekt, 
Met lompen om de naakte leden, 
Een aalmoes voor zijn nooddruft smeekt; 

dat wel door sommige nieuwere Woordenboekschrijvers aldus verteld, maar door geen oud Schrijver hoegenaamd gestaafd wordt. Dan, wij willen den schijn niet hebben, iets te onttrekken aan den lof, dien wij zoo even en van harte den edelen tollens toezwaaiden, wien wij, met zijn talrijk huisgezin, rust, voorspoed en gezondheid toewenschen, eindigende met de woorden van d. van hoogstraten voor de Gedichten van poot:

Lang moog' dees dichtgeest leven! 






Bij het Graf van den weleerwaardigen, zeer geleerden Heer Nikolaas Schotsman, in leven Leeraar der Hervormde Gemeente te Leyden. Door J. Roemer, Leeraar bij de Remonstrantsch-Gereformeerde Gemeente in dezelfde Stad. Te Leyden, bij J.W. Dauw Lem. 1822. In gr. 8vo. 12 Bl.

Roemer konde den aandrang, om schotsman's nagedachtenis te huldigen, niet wederstaan. Die aandrang moet, inderdaad, hoogst zeldzaam schijnen bij eenen Remonstrantschen Leeraar, die, in zijne kerk en kerkelijke voorvaderen, wel weinig verpligting had aan den onverdraagzamen kettermaker! Doch, dit zij zoo het wil, hadde hij, voor zijnen eigen' roem, dan liever geen Lijkdicht gegeven, maar, in ongebonden stijl, gedaan, wat hij konde, denkelijk zouden wij van dien kant minder hebben te laken gevonden. Nu is het eeniglijk bevreemding, die wij te betuigen hebben, niet alleen daarover, dat schotsman's lof, zelfs door een' Remonstrant, bezongen wordt, maar ook, dat de Dichter (si Dis placet!) zijne meening ronduit verklaart, dat alle lijkdichten op schotsman berisping ondergaan zouden, en dat hij die berispers toeroept, als meestal onmagtigen: ‘De beste stuurlieden staan aan wal!’ Waarlijk, dit kontrasteert al te erg met de houding van onpartijdigheid en verdraagzaamheid, waarmede zich roemer op den titel voordoet! Het stukje, dat ons hier geleverd wordt, zal toch wel, als Dichtstuk, ook door den ijverigsten voorstander van schotsman's roem, niet kunnen geprezen worden. Of, wat dunkt u, Lezer! van zulke herhalingen?

{==348==} {>>pagina-aanduiding<<}


Daar ligt het dierbaar lijk begraven, 
Daar rust het in het rijk der doon. 

En van zulke onachtzaamheid omtrent de ineensmolting der vokalen?

Der schare, aan u toegewijd. (NB. Dat is de Christelijke Gemeente, toegewijd aan schotsman!)

De toonen, die de Engelen zingen. 

En van zulke syllaben-verwaarloozing?

Dan hoort hij daar de lofpsalmen. 

Wie stoot niet op zulke regels?

De schare, hoe gering bevoordeeld, 
Maar ook zoo minder bevooroordeeld. 

Wie vindt het niet al heel schamel en koud, als hij, in een Dichtstuk, vindt?

Wat harten kost gij niet verwarmen! 
Wat warmte schonkt gij schaamlen armen! 

Zoo, Lezers! is het bootje opgetuigd, waarmede roemer zeilt op den - plas? Nu ja, dat heet zich van wal begeven, waar de goede stuurlieden hunne onmagt mogen beseffen!!

Letterkransje voor de Nederlandsche Jeugd. Met fraaije gekleurde Plaatjes en Muzijkstukjes. Te Rotterdam, bij Mensing en van Westreenen. In kl. 8vo. 84 Bl.

Voor kinderen van zes tot tien jaren een fraai en aardig boekje, niet boven hunne vatbaarheid. Gesprekken, versjes, verhalen, en fraaije titel en plaatjes, steenplaatdruk. Slechts ééne aanmerking kwam ons voor: Was de vervolging van oldenbarneveld en de groot wel eeniglijk, of ook wel maar voornamelijk, uit hoofde hunner godsdienstige gevoelens? of was het meer de staatkunde? Men geve der teedere jeugd vooral geene verkeerde denkbeelden! Wij hadden zulke jonge kinderen den naam van Remonstrant liever in het gekeel niet genoemd.





{==349==} {>>pagina-aanduiding<<}

Boekbeschouwing.

Het Geloof der Christenen, tot nut van waarheidlievende Vrienden van het Christendom duidelijk en vrijmoedig voorgesteld, door J.G. Muller, Professor te Schafhauzen. II, III en IVde Deel. Uit het Hoogduitsch vertaald door J. Corstius, Predikant te Hoogezand. Te Groningen, bij W. Zuidema. In gr. 8vo. Te zamen 1060 Bl.

Wij vergisten ons bij de aanmelding van het eerste deel; het werk loopt niet in vier boeken af, maar bevat er zeven, die echter in vier boekdeelen begrepen zijn; en de volgende boeken beslaan dus mindere ruimte dan het eerste, hetwelk geheel het eerste deel besloeg. Deze onze vergissing is van weinig belang; belangrijker is het, dat wij ons ten aanzien van de voortreffelijkheid des werks geenszins vergist hebben, en kunnen verzekeren, dat alles, tot de laatste bladzijde toe, volkomen beantwoordt aan de goede getuigenis, welke wij bij het eerste deel, met geheel ons hart, aan Schrijver en Vertaler hebben gegeven.
Gaf ons het eerste boek de geschiedenis van Jezus en den geest zijner leer, het tweede handelt over de natuur der menschen en het geloof aan God. Overtuigend is hetgeen de Schrijver van de grootheid en geringheid van den mensch hier zegt, en van zijn diep bederf door de zonde; vooral ook, hoe God, en niet hij zelf, zijn wetgever is. Over den aanleg der menschen voor Godsdienst, en hoe de Godsdienst geene uitvinding van menschen is, wordt niet minder voortrefselijk gehandeld. Een volgend hoofdstuk, over God, naar de leer der H. Schrift, munt, in ons oog, vooral uit door de opsporing van den oorsprong van het geloof aan de eenheid van God; en niet minder uitmuntend is de verhandeling over Gods voorzie-
{==350==} {>>pagina-aanduiding<<}
nigheid. Een aanhangsel, over de oude Israëlietische geloofsleer van God, sluit dit tweede boek. Het derde loopt over de openbaring van God door J.C., en doet ons de waarde van hooger licht nopens God door de Christelijke openbaring gevoelen. Een afzonderlijk hoofdstuk heeft het opschrift: joannes, (over de openbaring van God door het woord, den Logos: ‘Het leven is verschenen’) en het werkt de overtuiging, dat die wijsbegeerte, welke ons tot onafhankelijke Goden maken wil, en de oude leer, welke wij eene blijde boodschap noemen, nimmer met elkander kunnen vereenigd worden. Jezus zending van God, tot volbrenging van Gods wil, en zijne Goddelijke hoogheid, - zijne wonderdaden, als bewijzen van zijne Goddelijke zending, - en het doel van zijne komst in de wereld, worden ieder afzonderlijk overwogen. De slotsom omtrent Jezus is dan deze: ‘dat hij in eenen oneindig hoogeren zin, dan eenig ander leeraar, de Gezant van God is; schoon in zijne menschelijke natuur ons gelijk, is hij naar den geest uit eene hoogere wereld,
ja uit het wezen van God, op eene voor ons onbegrijpelijke wijze, nedergekomen, om onder menschen als spreker, bekendmaker der Godheid op te treden; - dat hij niet geschapen is, reeds vóór de wereldschepping in heerlijkheid bij God aanwezig was, in de innigste vereeniging met God een leven in God geleefd heeft; - dat, eindelijk, gelijk God door hem de wereld geschapen heeft, en hij altijd de Middelaar tusschen God en het schepsel geweest is, zoo ook de nieuwe schepping, de verlossing van de zonde, en de eeuwige gelukzaligheid der menschen, zijn werk is.’ Maar wij mogen niet afschrijven, noch de denkbeelden ontwikkeld voordragen; wij moeten den lezer naar het werk zelve verwijzen; er de verzekering bijvoegende, dat hij wel geen begrip van het onbegrijpelijke erlangen zal, maar veel, dat hem zulks toch eenigermate opheldert, voor afwijkingen van de Bijbelleer beveiligt, en hem evenzeer voor tegenspraak zijner rede bewaren kan; zijne overtuiging wordt bevestigd: Christus

{==351==} {>>pagina-aanduiding<<}
heeft ons God bekend gemaakt, voor zoo verre Hij voor ons kennelijk is, en zoo ver deze kennis ons wezenlijk geluk bevorderen kan. Een aanhangsel: wat werd in alle eeuwen algemeen als hoofdleer des Christendoms beschouwd? besluit dit boek, en tevens het tweede deel.
Het vierde boek beschouwt de verdiensten van Jezus omtrent de menschheid, en is even zeer redelijk, Christelijk en bondig. De onderscheidene gezigtpunten, uit welke het werk van Christus beschouwd kan worden, worden opgegeven. Een priester-koning der menschheid vat alles het best ook nu nog bijeen. Over Jezus leer handelt een afzonderlijk hoofdstuk: geloof en bekeering, de zedeleer in derzelver karakteristiek, de gepastheid der leerwijze, en Jezus grootheid in dezen, wordt uitmuntend behandeld. Voor de overeenstemming van de leer van den Meester met die zijner jongeren, en over Jezus dood en deszelfs gevolgen en vruchten, herinneren wij ons maar zeldzaam iets gelezen te hebben, hetwelk ons meer overtuigde, meer overtuigend hield bij de letter en den geest der H. Schrift, en te gelijk evenzeer voldeed aan de eischen van ons waarheidsgevoel en rede, wanneer deze zich slechts voorzigtiglijk beperkt binnen de haar eigene grenzen. Nu volgt de afzonderlijke beschouwing van Jezus opstanding; zijne verhooging, en de voortduring van zijn werk. Eene overweging van het Rijk van God, en een vertoog over Jezus wederkomst ten oordeel, beslaan eindelijk ieder een afzonderlijk hoofdstuk.
Niet minder gewigtig is de inhoud van het vijfde boek, over den geest van Christus en de verwachtingen der Christenen. Hier wordt gehandeld over den H. Geest en de geestelijke gaven; over de gemeente van Jezus. Voorts over de hoop des Christens op een eeuwig leven, den toestand der ziele na den dood, de opstanding tot een nieuw leven, en de eeuwige vergelding. In het bijzonder merkten wij hier des Schrijvers onpartijdige, voorzigtige bedaardheid op, daar hij over de eeuwigdurendheid der toekomende straffen handelt. ‘Het schijnt hard, de menschlievende hoop tegen te spreken; maar bewijzen

{==352==} {>>pagina-aanduiding<<}
laat zij zich toch zeker niet, noch uit de rede, noch uit de Schrift; en het is even onvoorzigtig, een einde der straffen te beweren, als het menigeen hard schijnt, derzelver eindeloosheid te erkennen,’ enz. (Wij verbeteren hier de kenbare schrijffout ontkennen.)
Wij zijn gevorderd tot het laatste deel. Het zesde boek handelt over den hoofdinhoud van het Evangelie, en de bevestiging van hetzelve door de teekenen des verbonds. Van het eerste hoofdstuk hier (het 35ste van het werk) willen wij zelfs de paragraphen opnoemen: De eerste geloofsbelijdenis. Onderscheid tusschen, en eenheid van, Vader, Zoon en II. Geest. Nadere opheldering hiervan. Hoe kennen wij dit onderscheid? Belangrijkheid dezer leer, bijzonder in onze dagen. Lotgevallen dezer leer. ‘De inwendige natuur der Godheid is onbegrijpelijk. Een onderscheid in hare persoonlijkheid, indien hetzelve al werkelijk bestaat, kunnen wij ons bezwaarlijk voorstellen, daar wij onszelven slechts van een éénig ik in ons bewust zijn.’ - ‘Wanneer men deze leer, aan het einde der andere waarheden der Openbaring, beschouwt als eene eenvoudige, als de oudste geloofsleuze van den geheelen hoofdinhoud des Christendoms, in welke deszelfs geheele karakteristieke eigendommelijkheid (individualiteit), zoo als naauwelijks eene andere Godsdienstleer dezelve heeft, is uitgedrukt; en wanneer volgens dezelve wordt aangewezen, dat de Schepping, Verlossing en Heiliging het werk van den eenigen God zijn, hetwelk Hij, als de hoogste Wil, door zijnen Zoon uitgevoerd heeft, en door den H. Geest voortzet, - dan vertoont zich deze leer in het helderste en belangrijkste licht.’ De opmerking, dat juist de anders zoo ongelukkige twisten over deze leer dit nut toch stichtten, dat de leer van éénen God daardoor steeds gehandhaafd werd, als eigendommelijk aan het Christendom, en voorgekomen is, dat,
bij de duidelijke erkentenis van de hoogheid van Jezus, geene terugkeering tot het Veelgodendom der oude wereld voedsel vond, was ons ook bijzonder gewigtig. Bij dit hoofdstuk bejammer-
{==353==} {>>pagina-aanduiding<<}
den wij de kortheid van den Schrijver vooral; en echter gevoelden wij en erkennen, dat men niet dan zeer kort iets regt Bijbelsch en verstandigs over dit altijd donkere onderwerp zeggen kan. - De volgende hoofdstukken, over het verbond Gods met de menschen en den H. Doopen het H. Avondmaal, worden mede in slechts weinige bladzijden, maar voldoende, behandeld.
Het zevende boek is uitvoeriger. Natuurlijk: het bevat geheel de Christelijke zedeleer; handelende, in vijf hoofdstukken, (terwijl bij het eerste nog een aanhangsel, over den strijd tusschen de rede en het geloof, gevoegd is) over het ware geloof in Christus en deszelfs vruchten. Aan de toekomstige lotgevallen van het Christendom, benevens aanmerkingen over deszelfs tegenwoordigen toestand, wordt nog een hoofdstuk gewijd.
Wij hebben deze proeve eener zoo veel mogelijk zuivere, op het godsdienstig leven over het geheel toepasselijke, en alleen uit de H. Schrift afgeleide voorstelling van het Christelijk geloof, (zoo als de Schrijver dit werk noemt) met de meeste goedkeuring, en doorgaans met bewondering, gelezen. Hij meende zoodanig eene proeve eene behoefte voor onzen tijd te zijn; en wij gelooven, dat ieder verstandig Christen dit met hem eens zal zijn. Ik ben mij bewust, zegt hij verder aan het slot, dat ik in geen opzigt der liefde tot de waarheid te kort gedaan, en alles zoo duidelijk gezegd heb, als het mijzelven voor den geest stond. - Wie, na de lezing, hetzelve ter zijde legt, om van nu af aan, vrijer van vooroordeelen en met vernieuwde leergierigheid, de Schriften der Profeten, Evangelisten en Apostelen zelf te onderzoeken, en, ter verkrijging eener zuivere kennis van de Goddelijke leer dezer schriften, hun leerling te worden, die heeft het naar den wensch van den Schrijver gelezen. Wanneer het werk slechts ernstige en nadenkende lezers vindt, twijfelen wij niet, of deze wensch van den waardigen Schrijver zal vervuld worden. En daar ook wij, met de gunstige aanmelding van dit voortreffelijk boek, niets anders bedoelden, zoo achten wij het volstrekt nutteloos, tegen eene

{==354==} {>>pagina-aanduiding<<}
of andere bijzonderheid hier of daar eenige bedenking te opperen. Wij herhalen ook aan den waardigen corstius onzen dank. Onnaauwkeurigheden in de vertaling vonden wij niet, die den zin verduisterden of ons hinderden; eene enkele schrijffout gaven wij hier boven op; wij hebben er slechts weinige gevonden, en zagen geene reden om die op te teekenen; bij bl. 133 van het IIde deel, reg. 5 v.o., legden wij een vouwtje: eenige duizende eeuwen; die eeuwen moeten in jaren veranderd worden.

Bepeinzingen over het Avondmaal des Heeren, door J.G.A. Hacker, Koninglijk-Saksisch Evangelisch Hofprediker. Een Handboek voor Christenen uit alle standen. Uit het Hoogduitsch. Te Franeker, bij G. Ypma en T.J. Tuinstra. In kl. 8vo. 192 Bl.

Het strekt zeker tot geene geringe aanprijzing voor dit werkje, dat het met voorkennis en medewerking van den voortreffelijken reinhard, vóór nu reeds negen jaren, werd uitgegeven. Van dien edelen Leeraar vindt men hier dan ook vier overdenkingen, deels uit zijne gedrukte leerredenen, maar naar het doel van dit boekje gewijzigd, overgenomen, deels uit zijne papieren aan zijnen ambtgenoot hacker medegedeeld.
Wij weten niet, of van dit vóór twee jaren reeds vertaalde werkje elders aankondiging geschied, noch of hetzelve reeds bekend zij bij het deze soort van schriften lezende publiek, dat, Gode zij dank! in ons vaderland niet klein moet wezen; ons was het geheel onbekend, en kwam het eerst zoo laat in handen, dat wij geene verschooning noodig hebben te vragen voor niet vroegere beoordeeling.
Tot de mededeeling der XXIV afdeelingen, uit welke dit boekje bestaat, ontbreekt ons ruimte. De eerste: Het Avondmaal des Heeren een gedenkstuk van de hoogste beteekenis, is van reinhard. Recensent heeft de laatste van deszelfs vijfde tiental uitgelezene leerredenen, die

{==355==} {>>pagina-aanduiding<<}
denzelfden titel draagt, vergeleken met dit stukje, en, ja - de vertaler mag zeggen, dat uit die leerrede deze overdenking overgenomen, maar voorts geheel anders gewijzigd is; alleen dezelfde hoofdzaken worden in dezelfde volgörde overwogen.
Of er nog behoefte ware aan een zoodanig boekje tot stichting vóór, bij en na het avondmaal; of zoodanige boekjes niet te zeer kunnen vermenigvuldigd worden, zoodat men althans de vertaling van geschriften van deze soort beter achterwege liet: deze vragen zouden verschillend beantwoord worden door den vertaler van dit werkje en den recensent. Niet allen, echter, hebben alles; en indien dit bundeltje van overdenkingen dáár komt, waar zoodanige handleiding nog ontbeerd wordt, en het hier gegeven onderwijs wèl besteed is; waar het of zoodanig avondmaalsboek verdringt, in hetwelk het verheven doel der instelling van deze heilige plegtigheid in geene genoegzame aanmerking genomen wordt, als de beste drangreden tot christelijke godzaligheid, en de beste geruststelling van het hart des boetvaardigen; of zoodanig onderwijsboek, in hetwelk de dorre systematische voordragt het harte koud laat, of de dweepende trant der onderwijzing slechts onvruchtbare, voor troost en deugd nuttelooze, ja schadelijke aandoeningen verwekt; - indien dit boekje het gebrek aan eenige, of aan eene goede handleiding - schoon dit waarlijk niet behoeft te bestaan - vervullen mag, zal de recensent zich zeer verblijden, die het daartoe, met zijn gansche hart, aanprijst.
Het overzigt der opschriften doet intusschen reeds vermoeden, dat men hier dikwijls hetzelfde zal wedervinden; en dit is inderdaad te veel het geval. Niet alleen heeft men meer dan eenmaal als een zoogenoemd onderdeel reeds gelezen, waaraan dan weder eene geheele afdeeling besteed wordt, maar dezelfde denkbeelden en redeneringen vindt men nu in deze, dan in geene afdeeling weder op nieuw voorgedragen. Dit veroorzaakt eene onnoodige uitvoerigheid. Het bekende ‘nunquam satis dicitur,

{==356==} {>>pagina-aanduiding<<}
quod nunquam satis discitur’ mag hier echter, tot billijke verontschuldiging, toegepast worden.
Wij twijfelen er geenszins aan, of elk Protestansch, dat is Evangelisch Christen, kan dit boekje tot zedelijk genoegen en nut gebruiken. Het zijn zuivere begrippen van de voor het hart en den wandel belangrijkste waarheden, die in goeden stijl worden medegedeeld. Dewijl het echter een handboek heet voor alle standen, nemen wij de vrijheid van aan te merken, dat althans de Christenen van geringeren en van dienstbaren stand, immers zoo veel de manier van voorstelling betreft, niet genoeg zijn in het oog gehouden. Maar mogelijk moest er voor standen een ander woord op den titel staan. Ieder, intusschen, van een' godsdienstigen smaak, en die eenige vrucht van het bijzonder onderwijs des Godsdienstleeraars genoten heeft, zal met dit boekje zich regt goed kunnen stichten. Hun, die het niet bekostigen kunnen, strekke het, na den afloop der voorbereiding voor hunne geloofsbelijdenis, tot een nuttig geschenk uit de hand der zulken, welken het belang dergenen, die zij tot leden der gemeente zien inzegenen, ter harte gaat. En, ja, onder dezen zijn er, ook van geringen stand, zulken, die voor het hier gegevene onderrigt vatbaarheid genoeg bezitten. Het boekje, en dit is geene geringe verdienste, behoeft niet uitgelezen te worden voor elke avondmaalsviering. Men kan er nu dit, dan dat uit kiezen. Daartoe zijn de afdeelingen zoo kort. Daartoe is er genoegzame verscheidenheid. Één zoodanig boekje bij herhaling te lezen, en er zich geheel mede eigen te maken, hoe veel beter is dat, dan vele, ook goede, boeken ééns te lezen en - weg te zetten! Nog iets. Ook den Godsdienstleeraar mag dit boekje welkom zijn, die er voor zijne avondmaalsleerredenen, tot bevordering eener altijd nuttige verscheidenheid, voldoende opleiding, en meer behoeft hij niet, die zelf werkt, in aantreft.
Den vertaler (aan den recensent geheel onbekend; hij teekent zich J.W.V.D.M.) zij dank gezegd. Daar hij de dichtstukjes, die niet van hacker waren, noch

{==357==} {>>pagina-aanduiding<<}
van groote waarde, weggelaten heeft, hadden wij gaarne ook voor de versjes, die bl. 148 en 152 voorkomen, of andere of niets gevonden. Wij gunnen den uitgeveren een zeer goed vertier van dit nuttig werkje, en dat er een tweede druk van moete komen; maar - dat men dan toch die afbeelding voor het titelblad weglate, die althans ongeschikt is tot eene goede voorstelling van Jezus, zoo als hij zeide: ‘Doet dat tot mijne gedachtenis!’





Hulde aan de dierbare Nagedachtenis van mijne voor eeuwig geliefde Echtgenoote, Johanna Geertrui Zegerius, overleden den 11 Maart, 1822. Eene Leerrede over Klaagl. V: 15, 16a. door A.N. van Pellecom, Predikant te Prinsenhage. Te Breda, bij W. van Bergen & Comp. In gr. 8vo. VIII, 40 Bl.

Wij hebben deze Leerrede van den Heer van pellecom met een treurig genoegen gelezen. Zoo wèl zijn Eerw., in het algemeen, de pen weet te voeren, zoo treffend en roerend heeft hij zijne gewaarwordingen en gevoelens, als bij het lijk zijner overledene en onvergetelijke Gade, geschetst. Het begin reeds, of de inleiding, behaagt en neemt ons geheel voor den spreker in, door kunstelooze, geheel natuurlijke eenvoudigheid. Te eer wordt men daarna op de gedachte gebragt, dat het welligt beter ware, zoo dit gedeelte ons terstond tot de breedere ontvouwing van 's mans wedervaren en omstandigheden voerde. De vorm der Leerrede nogtans, zal de tekst geen bloot motto zijn, laat dit niet toe; maar wij worden voor eenen tijd met ..... de staatkundige rampen van Israël, nu voor zoo vele duizend jaren hebbende plaats gehad, door den bedrukten Redenaar bezig gehouden. Ziedaar echter, wat ons gevoel minder aangenaam trof en roerde. De Eerw. van pellecom bezigt vervolgens de onderscheidene deelen van zijnen tekst gepastelijk, om eigen verlies en lijden als bij de stukken af te malen, en gaat dan over tot de gronden van

{==358==} {>>pagina-aanduiding<<}
troost en versterking, welke de Godsdienst van Jezus, in het bijzonder, in alle dergelijke gevallen aanbiedt. Dit geschiedt inderdaad zeer ongezocht en ongedwongen, zonder dat ons eene stijve opsomming van bekende leerstukken en gedachten daarbij over verveling doet klagen. Neen, hier overdrijft de Prediker niet; nog eer zouden wij denken, dat het rouwtafereel zelve wat al te zwart, en als hopeloos, gekleurd was. In het kort, deze niet uitgesprokene Leerrede verdient zeer, gelezen te worden. Wij willen haar, daarom, ook niet ontleden en schetswijze doen kennen. Veeleer schaffe zich elke weetgierige en lijdende dezelve aan, en stichte er zich en de zijnen mede.
Ook de Opdragt aan zijn achtjarig Dochtertje, harer Moeders naamgenoote, is in een' roerenden kindertoon gesteld, en de als motto gebezigde dichtregelen van tollens zoo gelukkig gekozen en tevens zoo treffend, dat wij den aandrang niet kunnen wederstaan, er onze aankondiging mede te sluiten, als de beste tolk van den indruk, dien de lezing dezer Hulde op ons gevoel achterliet:

o, Zaligst bovenal, wie, in het uur van scheiden, 
Zijn tol het eerst betaalt en 't eerst verreist van beiden! 
Hij voelt de wonde niet, terwijl hij ligt en slaapt, 
Die in 't verlaten hart tot aan het weêrzien gaapt; 
Hij heeft geen kreet van smart om vroeger vreugd te slaken; 
Hij had alleen het zoet - het bitter niet te smaken; 
Hij heeft geen traan geschreid, die niet werd droog gekust; 
Hij weet niet, tot wat prijs hij 't eerst van beiden rust! 


Gelijkenissen van Isidoor, den Boer van Ried. Een Boekje voor Scholen en Huisgezinnen. Naar het Hoogduitsch van J.J. Huber, door G.W.S. Te Groningen, bij W. van Boekeren. 1821. In kl. 8vo. 100 Bl.

Wij herinnerden ons bij dezen titel een werkje, zoo

{==359==} {>>pagina-aanduiding<<}
wij het wèl onthouden hebben, van den braven sailer, ook Isidoor, immers de Boer van Ried, genoemd, dat wij reeds ettelijke jaren geleden met genoegen lazen, en toen gunstig hebben aangemeld. Wij verwachtten nu iets van gelijken aard, van denzelfden schrijver, immers in denzelfden geest; wij vonden ons echter bedrogen, want alleen den naam heeft dit boekje met het vroegere gemeen. De landman, wiens gelijkenissen men ons hier aanbiedt, is wel wezenlijk braaf; hij hield reeds daarom veel van den Heer Jezus, omdat deze van het landleven, van zaaijen en oogsten, en van vele den boer omringende voorwerpen, dikwijls zijne verhalen ontleende. De lieve Jezus heeft ook van ons en onzen arbeid gesproken, zeide hij meermalen. Hij hield daarom ook veel van het maken van zoodanige vergelijkingen; en, daar hij tot opzettelijk onderrigt niet veel tijd had, sprak hij veel op die wijze tot de zijnen onder den arbeid, aan tafel, enz. Meer dan honderd stalen daarvan bevat dit boekje; dezelve zijn alle goed gemeend, en hebben eene goede zedelijke en godsdienstige strekking; sommige zijn juist; maar er zijn er ook eenige onder, die niet veel meer dan de goede meening hebben, om zich aan te prijzen. Wij hadden het boekje onvertaald gelaten. De maan keert de aarde altijd slechts éénen kant toe; zoo moeten wij ons ook niet geheel aan de aarde en hare goederen hechten. - De takjes van dien boom staan alle naar boven, en wassen omhoog; zoo moeten wij ook altijd naar het betere en naar God trachten. - Leert van de hen, die de vreemde eijeren uitbroedt, even als waren het hare eigene, alle menschen zonder onderscheid te beminnen, enz. Deze en soortgelijke inkleeding van bekende lessen behoeft men waarlijk voor ons niet uit Duitschland te ontbieden! Ook de betere, meer eigenaardige,
die wij in dit boekje aantreffen, schrijft een landgenoot, zonder veel inspanning, gemakkelijk, en geheel uit zijn eigen brein, indien hij maar zeker is, dat men hem den tijd en den uitgever de kosten vergoeden wil. Uitheem-
{==360==} {>>pagina-aanduiding<<}
sche waar moet voortreffelijk zijn, of men moet ze niet aanvoeren op onze, buitendien daarmede reeds overladene, markten.




Geneeskundig Handboek voor beginnende Kunstoefenaren, bekroond door het Geneeskundig Gezelschap, onder de zinspreuk: Uno animo, te Amsterdam. Door W.F. Buchner, Med. Chirurg. en Stads-Doctor te Gouda, enz. enz. Iste Deel.

(Vervolg van bl. 326.)

Of intusschen dit voor ons liggend werk insgelijks als eene geschikte handleiding voor den Heelmeester ten planten lande en ter zee kan beschouwd worden, voornamelijk ten doel hebbende, hen, welken het aan geregeld onderwijs ontbroken heeft, tot eene verbeterde geneeskundige behandeling op te leiden, zouden wij niet zoo beslissend met ja willen beantwoorden, daar het ons, onder verbetering, te dien opzigte min doelmatig is voorgekomen. Immers is of ten minste behoort het doel eenigzins anders gewijzigd te zijn in het schrijven van een praktisch handboek voor jonge Geneesheeren, en in dat van eene handleiding voor den Heelmeester ten platten lande en ter zee. In het eerste geval toch moet men noodwendig eenigzins wijdloopig zijn, dewijl alle geneeswijzen en alle tegen de onderscheidene ziektevormen aangeprezene geneesmiddelen in zoodanig werk moeten worden te berde gebragt, zoo om den jongen kunstbroeder au courant te houden met den tegenwoordigen staat der geneeskundige wetenschap, als om het ware of valsche van onderscheidene aangeprezene geneeswijzen en geneesmiddelen aan te toonen. Zoodanig handboek is intusschen, in het algemeen, min doelmatig, om tot eene handleiding voor den Heelmeester ten platten lande en ter zee te dienen; voor menschen namelijk, waarvan men het gros, door eene doelmatige leiding, wel tot bruikbare Practici, maar

{==361==} {>>pagina-aanduiding<<}
nimmer, al schreef men ook voor hen handboeken van acht tot twaalf deelen, tot Artsen, in den volsten zin van het woord, vormen kan. Zulk eene handleiding moet dus, onzes inziens, kort en beknopt, en vooral klaar en duidelijk zijn, en de aangeprezene geneeswijze pauca at selecta et usu comprobata remedia bevatten. - Toetsen wij nu dit werk aan deze algemeen erkende gronden, dan twijselen wij zeer, (het zij met allen eerbied voor de leden van het Geneeskundig Gezelschap uno animo te Amsterdam gezegd) of hetzelve wel proefondervindelijk zal bevonden worden eene doelmatige handleiding te wezen voor den Heelmeester ten platten lande en ter zee. Onzes oordeels is dit werk daartoe minder doelmatig, als zijnde 1mo. veel te wijdloopig, 2do. de vorm min geschikt, 3tio. de dosis der geneesmiddelen niet altijd juist opgegeven, en 4to. omdat dit werk, ofschoon in hetzelve over het algemeen een echt praktische geest heerscht, echter in sommige ziekten en gevallen, uit hoofde van des Schrijvers gehechtheid aan het oude antiphlogistische stelsei, in plaats van tot eene verbeterde geneeswijze op te leiden, integendeel eenigermate zoude kunnen strekken, om den Heelmeester ten platten lande en ter zee van den regten weg af te brengen, en tot eene verkeerde, immers min doelmatige, geneeswijze te vervoeren.
1mo. Wat toch, vragen wij, heeft de Heelmeester ten platten lande en ter zee aan de 16 bladzijden der inleiding? Zal niet de bloote lecture daarvan ieder' onbevooroordeelden overtuigen, dat dezelve voor jonge Geneesheeren allezins nuttig zijn kan; doch minder geschikt is, of strekken kan, om menschen, die van een geregeld geneeskundig onderwijs zijn verstoken geweest, tot eene verbeterde geneeswijze op te leiden? Waartoe de zoo menigvuldige vermaningen en raadgevingen aan jonge Geneesheeren, in een werk, ten doel hebbende eene geneeskundige handleiding voor den Heelmeester ten platten lande en ter zee? Waartoe, voor dezen, zulk eene farrago medicamentorum; onder welke wij echter, in de zenuwkoorts, de ather sulphurico aetberecus martialis, tot onze

{==362==} {>>pagina-aanduiding<<}
verwondering, niet hebben aangetroffen? Cui bono, dat hij wete, dat men niet alleen de datisca cannabina en de lichen paneth., een hier te lande nog in het geheel niet gebruikt geneesmiddel, maar zelfs ook de gezuiverde spinnewebbe, met boter gemengd en op een boterham gesmeerd, tegen de tusschenpoozende koortsen heeft aangeraden, daar wij reeds zoo vele vermogende en proefhoudende geneesmiddelen tegen dezen ziektevorm bezitten? - Het is zoo, de onsterfelijke richter, wiens onschatbaar werk, de Speciale Therapie, onze Schrijver in vele opzigten gevolgd heeft, maakt insgelijks van al deze middelen melding; maar deze groote man schreef eene speciale therapie voor reeds gevormde of te vormen Artsen, en wat dus dáár allezins doelmatig is, is het niet in eene handleiding voor den Heelmeester ten platten lande en ter zee. Wat toch zoude er van de Geneeskunst worden, indien dezulken, zonder vooraf geregeld geneeskundig onderwijs genoten te hebben, met den phosphorus, met de digitalis, met het aconitum, strammonium, de belladonna, de taxis baccata, de nux vomica, en het arsenicum album begonnen te manoeuvreren?! Wij voor ons aarzelen niet, ronduit te verklaren, dat hier, in vele gevallen, het geneesmiddel erger zoude zijn dan de kwaal zelve, en zouden dus hun toeroepen: abstine, si methodum nescis; caute enim est mercandum cum cute humana. Het is waar, het geneeskundig gebruik van het arsenicum album wordt door onzen Schrijver ten eenemale afgekeurd; en indien deze afkeuring zich alleen bepale tot deszelfs gebruik in de tusschenpoozende koortsen, dan zijn wij het met hem volkomen eens; doch strekt zich deze uitspraak ook uit over deszelfs inwendig gebruik in alle
andere ziekten, dan moeten wij hem het fraaije gezegde van de Schrijvers van het Geneeskundig Magazijn herinneren, (Vden deels 2de stuk, 3de afd. bl. 416.) ‘dat, namelijk, de billijkheid van de zijde eens Schrijvers vordert, dat hij met de stiptste onpartijdigheid het pro en contra voor het aanwenden van een gegeven geneesmiddel rijpelijk wikke en wege, en dat

{==363==} {>>pagina-aanduiding<<}
hij vooral in eene zaak, welke onmogelijk a priori, maar alleen a posteriori uit de ervaring kan beslist worden, zich geenszins behoort te vergenoegen met het uitspreken van een medicinaal banvonnis over hetzelve, maar dat er, om de getuigenissen van beroemde mannen, als van een van der heim, richter, kluyskens en anderen, die eenparig verzekeren, het arsenicum album, ter verdrijving van hardnekkige tusschenpoozende koortsen en uitslagziekten, in vele gevallen met gelukkig gevolg beproefd te hebben, hieromtrent te logenstraffen, vereischt wordt, dat men in staat is, om de gelukkige uitkomst in het groot getal van genezingen met klem van redenen aan iets anders te kunnen toeschrijven, en voorts, tot verdere staving zijner wederlegging, een ten minste even groot aantal van mislukte genezingen en noodlottige gevolgen te kunnen aanvoeren, en dat, zonder deze vereischten, geene wederlegging, ten minste in het beoefenend gedeelte der Geneeskunst, steek houden kan.’ Recensent is te Londen dikwerf ooggetuige geweest van het aanwenden der potassa arseniata, of de zoogenaamde Fowler's solutie, met een gewenscht gevolg, tegen onderscheidene hardnekkige ziekten, zonder ooit de door den Schrijver zoo zeer gevreesde noodlottige gevolgen na derzelver gebruik te hebben waargenomen, en durft uit eigene ervaring gerustelijk beslissen, dat dit middel, met de vereischte voorzigtigheid aangewend, in de hand van een' geoefend' Arts, niet gevaarlijker is, dan de murias hydrargyri, het saccharum saturni, het acidum hydrocyanicum, of eenig ander heroïk geneesmiddel, en dat derhalve de door den Schrijver vermelde ongelukkige uitkomst, hoogstwaarschijnlijk, of door het niet behoorlijk bereiden van dit geneesmiddel, of door het onvoorzigtig aanwenden van
hetzelve veroorzaakt zijn. Het is waar, het arsenicum behoort tot de vermogendste vergiften; doch Professor kluyskens merkt te dezen opzigte zeer juist aan, ‘que les poisons à petites doses sont les meilleurs medicamens, et que les meilleurs medicamens

{==364==} {>>pagina-aanduiding<<}
en trop grandes doses sont des poisons.’ (Annales de Litterature medicale etrangere, No. 40.)
2do. Insgelijks komt ons, onder verbetering, de vorm van dit werk min geschikt voor, om tot eene bekwame handleiding voor den Heelmeester ten platten lande en ter zee te kunnen dienen. Uit den aard der door den Schrijver gebezigde ziekteverdeeling is eene zekere wijdloopigheid en herhaling van reeds gezegde zaken bijna onvermijdelijk. Men leze slechts de afdeelingen over de rot- en zenuwkoorts, en oordeele! Bij elke ziekte worden derzelver toevallen opgegeven, dan derzelver menigvuldige oorzaken nagespoord, vervolgens de goede en kwade voorspellende teekenen er van opgegeven, en eindelijk de therapie der onderscheidene ziekteäanwijzingen vrij wijdloopig behandeld. Zoo komt, b.v., onder de in de rotkoorts aangeprezene hulpmiddelen, dan ook het begieten met koud water, naar de manier van Dr. currie, voor; eene geneeswijze, welke, hoe doelmatig dezelve, in sommige gevallen, in de handen van een' ervaren Arts ook wezen moge, zekerlijk slecht zoude toevertrouwd zijn aan het gros van de Heelmeesters ten platten lande en ter zee, en dus, onzes oordeels, benevens vele andere hier voorkomende zaken, in eene handleiding voor hen, die geen geregeld onderwijs genoten hebben, zeer gevoegelijk had kunnen achterwege blijven. Inderdaad, wij vreezen, dat dezulken, verre van hier overal een' getrouwen gids aan te treffen, integendeel, door de hier voorkomende veelvuldige aanwijzingen en ziektecomplieatiën, vaak het spoor bijster raken en van den regten weg zullen afdwalen; en dat, tegen de zoo duidelijk door den Schrijver gemanifesteerde bedoeling, welligt 's mans aanwijzing, ter doelmatige behandeling der bijzondere gevaardreigende toevallen, hen niet zelden tot eene cura symptomatica verleiden zal. Men vergelijke slechts het praktisch handboek van den beroemden vogel voor jonge Geneesheeren met de handleiding van onzen Schrijver voor den Heelmeester ten platten lande en ter zee; en men zal
met ons volkomen instemmen, dat het eerste,

{==365==} {>>pagina-aanduiding<<}
ofschoon voor beginnende Geneesheeren geschreven, echter vrij beter geschikt is, om tot eene bekwame handleiding voor den Heelmeester ten platten lande en ter zee te dienen, dan het laatste, en dat de geachte buchner, over het algemeen, welligt beter zoude gedaan hebben, met het handboek van vogel, dan met de Speciale Therapie van richter eenigermate ten leiddraad zijner handleiding te nemen.
3tio. Indien ergens, zoo behoort ten minste in eene handleiding voor hen, die geen geregeld geneeskundig onderwijs genoten hebben, de dosis der geneesmiddelen zeer naauwkeurig en met de vereischte omzigtigheid te zijn opgegeven. Dit is echter in dit handboek juist overal het geval niet: want van sommige geneesmiddelen is de gifte te sterk, van andere daarentegen blijkbaar te gering opgegeven. Zoo komt ons, onder verbetering, de dosis van een drachma salpeter, het sterkstwerkende aller inwendige antiphlogistische geneesmiddelen, in een vehiculum van zes oncen vochts, bij de methodus expectativa, en dus in gevallen, waar het blootelijk te doen is, om iets voor te schrijven, dat onschadelijk te gebruiken is, veel te sterk voor. Kan men, vragen wij, bij het voorschrijven van een drachma van een zoo sterk antiphlogistisch werkend geneesmiddel, als het salpeter, op zes oncen vochts, wel geacht worden, de methodus expectativa te volgen? Insgelijks is, in andere ziekten, de gifte van het salpeter van twee tot vier drachma's, ja zelfs tot zes, in een vehiculum van een pond, en bij kinderen en jonge lieden van een tot twee scrupels, onzes oordeels, veel te overdreven. Het is waar, richter en brocklesby hebben dezelfde en zelfs nog sterkere giften voorgeschreven, en Rec. wil, op het gezag van deze beroemde Geneeskundigen, wel aannemen, dat buitengewoon sterke Engelsche en Westfaalsche magen dit middel in zulk eene enorme gifte soms zonder nadeel verdragen kunnen, doch is tevens volkomen overtuigd, dat Hollandsche magen, en zelfs gewone Engelsche, doorgaans zoodanig eene sterke gifte van dit ge-
{==366==} {>>pagina-aanduiding<<}
neesmiddel niet goed verdragen, maar dat benaauwdheid en een onaangenaam gevoel in den omtrek der maag, pijn en kramp in de maag en een buikloop er doorgaans de gevolgen van zijn, en dat zoodanige lijders, niet zelden gedurende hun geheele
leven, eene zeer aandoenlijke, zwakke maag behouden. Recensent spreekt hier uit menigvuldige ervaring, en durft zijnen jongen kunstbroederen, het zij dan geordend of ongeordend, gerustelijk verzekeren, dat twee drachma's salpeter, in een vehiculum van een pond, ten volle toereikende zullen zijn ter bereiking van het beoogde doel en ter bedaring der ontstekingstoevallen, in alle gevallen, waarin de vereischte bloedontlastingen vooraf zijn te werk gesteld. Voorts komt ons het in de rotkoorts, ter wegneming der moeijelijke waterlozing, voorgeschrevene mixtuur met twee greinen opium op zes oncen aq. faeniculi voor eene cura symptomatica eenigzins te sterk voor. Recensent zoude niet gaarne, vooral in een' hoogen graad van rotkoorts, zulk eene gifte zijnen jongen kunstbroederen onbepaald durven aanraden; want daar, waar geene zenuwmaar ware algemeene zwakte plaats grijpt, komt, volgens zijne ervaring, geen opium te pas. Voor het overige kan hij uit menigvuldige ondervinding verzekeren, dat een grein opium, of een once syrupus papaveris albi, doorgaans genoegzaam is ter wegneming van de in deze gevallen plaats hebbende krampachtige gesteldheid van den hals der blaas; en dat, wanneer op deze gifte onverhoopt de gewenschte pisontlasting niet volgt, men, in plaats van dezelve te vermeerderen, beter doet van de catheter te applicéren, en hiermede dagelijks twee à drie malen te continuéren, zoolang tot dat de natuur van zelve wederom hare regten herneemt, hetwelk, indien de lijder herstelt, altijd vroeger of later gebeurt; zijnde men nimmer genoodzaakt, daartegen geneesmiddelen voor te schrijven, dan alleen in zulke gevallen, waarin men met het aanwenden der catheter te lang gewacht hebbe, zoodat de blaas, door de groote hoeveelheid der urine te sterk uitgezet geweest zijnde, na derzelver ontlasting

{==367==} {>>pagina-aanduiding<<}
zich in een' paralytieken toestand bevinde. Wijders komen ons veel te hoog gesteld voor, de giften van het extractum aconitum en strammonium van een half tot vier greinen dagelijks drie à vier malen, alsmede van de belladonna in poeder van een tot vier greinen 's morgens en 's avonds, vooral in een' zicktevorm als die der uitterende koorts, waarin des lijders prikkelbaarheid veelal ziekelijk verhoogd is, en in 't bijzonder in eene handleiding voor den Heelmeester ten platten lande en ter zee. De uitkomst, vooral met het strammonium, zoude welligt, in vele gevallen, niet zeer aan den wensch van den kunstoefenaar beantwoorden, en soms tot ernstige toevallen aanleiding kunnen geven. Wij zouden daarom onzen jongen kunstbroederen raden, liever altijd met eene geringe gifte, b.v. de helft van het voorgeschrevene, te beginnen, en allengs trapswijze op te klimmen; te meer, daar de specifieke irritabiliteit van den lijder zich juist niet altijd a priori laat berekenen. - Andere geneesmiddelen, daarentegen, zijn door den Schrijver in eene te geringe hoeveelheid voorgeschreven, b.v. het aq. lauro cerasi van twee tot tien druppels twee à drie malen daags, met ernstige aanmaning om ten hoogste tot 20 druppels te klimmen. Recensent, die dit middel zeer dikwerf in zijne praktijk bezigt, kan, uit menigvuldige ondervinding, verzekeren, dat men, zonder de minste vrees voor eenige nadeelige gevolgen, ook in de gevoeligste gestellen, gerustelijk met vijf druppels pro dosi viermaal daags kan beginnen, en dagelijks telkenreize de gifte met een' druppel vermeerderen; en dat hij, aldus trapswijze opklimmende, dikwerf, zelfs bij vrouwen, tot 60, ja eenige malen tot 100 druppels, viermaal daags, met een allergelukkigst gevolg, is opgeklommen, zonder immer, zelfs geene enkele maal, er de minste onaangename gevolgen van ondervonden te hebben.
Insgelijks kan hij proefondervindelijk verzekeren, dat het semen phelandrium aquat., door den Schrijver van vijf greinen tot een scrupel twee- à viermaal daags voorgeschreven, zal

{==368==} {>>pagina-aanduiding<<}
men er de gewenschte uitwerking van ondervinden, in vele gevallen, voor eenige lengte van tijd, tot twee drachma's daags moet aangewend worden.

(Het vervolg en slot hierna.)

De Aarde en hare Bewoners, volgens de nieuwste Ontdekkingen, enz. Naar het Hoogduitsch van E.A.W. von Zimmermann. Met Platen. VIIIste Deel. Te Haarlem, bij de Erven F. Bohn. In gr. 8vo. VIII en 322 Bl.

Dit voortreffelijk werk gaat, geregeld en met gepasten spoed, voort, lezers van alle klassen met de thans zoo zeer tot behoefte gewordene kennis van onzen Aardbol, deszelfs onderscheidene voortbrengselen, en de daarop levende volksstammen, bekend te maken. Na ons in het zevende Deel tot de zuidpunt van Amerika gebragt te hebben, wendt de Schrijver zich weder noordwaarts, en omvat in dit Deel Aziatisch Rusland, in den ruimsten omvang genomen; waarbij dan ook Russisch Amerika, of de bezittingen der Russen op de Noordwestkust, worden vermeld. Bij die gelegenheid leeren wij dan ook de geheele, in de vorige Deelen voorbijgegane, of slechts even aangestipte, Noordwestkust van dat Werelddeel kennen; zoo wel de ontdekkingen van cook, van couver en la peyrouse, als die der vroegere en latere Russische zeevaarders. Dit brengt ons dan van zelve tot die natuurlijke brug tusschen Amerika en Azië, den boog der Aleutische eilanden, (met nog eenige naburige eilanden, hier de Catharina-Archipel genaamd) - eene brug, waarschijnlijk het overblijfsel van eene geweldige doorbraak der zee, die Amerika van Azië heeft afgescheurd, en waartoe de vele volkanen op en omtrent de Aleuten, Kamtschatka enz. wel hebben kunnen bijdragen. De verdiensten van peter I omtrent de ontdekking dezer landen worden gehuldigd. Onder de merk-
{==369==} {>>pagina-aanduiding<<}
waardige zeedieren der N.W. kust leeren wij vooral den Zeestier kennen, belangrijk niet alleen wegens deszelfs vel, een zoo belangrijke handelstak met China, maar ook wegens de liefde van dit dier voor gade en kroost, die ook aan den nog meer reusachtigen Marati eigen is. Ook den zonderlingen Zeeäap leeren wij
kennen. (Omtrent de hoofdbezitting der Russen in deze wateren, Kodjak, en deszelfs Regeringszetel Alexandria, vindt men merkwaardige berigten in de Reize rondom de Wereld van den Engelschen Zeeman campbell, waarvan hier geen gebruik schijnt gemaakt te zijn. Ook langsdorff bevat gewigtige bescheiden hierover: hij en krusenstern loopen geheel niet hoog met de handelwijze der beambten van de Russisch-Amerikaansche Handelmaatschappij.)
De Beeringsslraat brengt ons nu tot de Tschuktschen, gelijk meer andere stammen van dien hoek, in vaste hutten bewonende, en zwervende, of Rendier-Tschuktschen, verdeeld, waarvan de laatsten zich boven de anderen verheven, en dezelve oude wijven noemen. (Dit denkbeeld der meerdere vrijheid en onafhankelijkheid van een zwervend leven is ook aan de Arabieren eigen, waarvan de Beduïnen zich verre boven de Arabische bewoners der steden verheven achten.) De Tschuktschen dragen geenszins de kenmerken van den stam der Esquimaux, der Finnen, of zelfs der Mongolen; integendeel zij zijn rijzig, hebben een langwerpig gezigt, en verachten kleine menschen. Tot de laatsten, en wel tot den Finschen volksstam, behooren in allen opzigte de Koriaken, die dus een onderscheiden ras schijnen, doch de taal met de Tschuktschen gemeen hebben. Van hier brengt de Schrijver ons naar het naburige, zeer merkwaardige Kamtschatka, hetwelk, uit hoofde van deszelfs ligging aan zee, meermalen door vreemde en ook door Russische landreizigers is bezocht en beschreven, en dus uitvoeriger geschetst kon worden. Onder de dieren wordt de hond (het éénige trekbeest), de steenvos, en de zeer merkwaardige trekmuis beschreven, wier reizen bijna alle ge-
{==370==} {>>pagina-aanduiding<<}
loof te boven gaan: de beschrijving dier togten moge de lezer in het boek zelve nazien; wij willen hem dit vermaak niet ontrooven. Ook de trekvisschen (haringen, zalmen, enz.) leveren hier menige merkwaardigheid op. De mensch in Kamtschatka wordt naar haller, kraschenninikoff, saritscheff en anderen beschreven, en daarbij in 't algemeen van den
wijdverspreiden Godsdienst der Schamanen gesproken. - Nu keert de Schrijver weder tot het vasteland, en schildert de wijdzwervende Tungusen, die, los op het paard zittende, of zich zelfs omkeerende, voor- en achteruit schieten kunnen; de Yonkagiren, de steden Yakuzk en Ochoozk, (en bij die gelegenheid ook de Kurilische eilanden, die, onzes inziens, liever bij Kamtschatka moesten behandeld zijn, daar zij gedeeltelijk tot dit Schiereiland, gedeeltelijk tot Japan behooren.) Vervolgens worden wij westwaarts in het land der Jakuten verplaatst, naar het vischrijke meer Baikal, een der grootste binnenmeren, waarin men zelfs zeehonden heeft, en waar men, zelfs bij stil weder, op sommige plaatsen zekere beweging bespeurt; (hetzelfde verhaalt molbech van het groote meer Wettern in Zweden, 't welk ook zeer klaar en diep water en rotsige oevers heeft.) Wij leeren de stad Irkutzk kennen, eene aanzienlijke en niet onaangename handelplaats, de grensplaats Kiachta, die den stapel van den Chineschen handel heeft, de zilvermijnen van Nertschinsk (door Siberische ballingen bewerkt), de gulzige en morsige Jakuten; (een derzelven verslond, na zijn ontbijt, 28 pond roggemeel met boter; zij hebben mortieren van bevrozen koemest, waarin zij hun eten stampen.) Al het tot hiertoe beschouwde was in het groote, doch zeer slecht bevolkte Gouvernement Irkutzk; wij volgen zimmermann daarop westelijk naar het Gouvernement Tobolsk, waarmede thans ook het kleinere, metaalrijke Kolywan vereenigd is. Ten Noorden van hetzelve bezoeken wij de bevrozene vischrijke monden van den
Jenisci, en Ob of Obi, het ijzige Nova-Zembla, het too-
{==371==} {>>pagina-aanduiding<<}
neel des lijdens van onzen heemskerk en barends, nog onlangs door tollens vereeuwigd, en het Uralsche of Werchoturische gebergte, de grensmuur tusschen Europa of Azië, vol natuurlijke schatten en merkwaardigheden, zoo als rijke ijzer- koper- en min voordeelige goudmijnen, asbest- of amianthbergen, waarvan men het voortbrengsel spint, en tot lijnwaad en papier bewerkt; (een onderwijzer stelde voor, daarvan aan de Russische Regering voor de Archiven te leveren;) voorts brandende bergen, die geene volkanen zijn, magneet- en zoutbergen, meren van glauber-zout, hoopen van olifants-, rhinoceros- en buffelsbeenderen, en vergane bosschen, (uit de vroegere Wereld.) Het Altaïsche gebergte, de zuidergrens van Siberië uitmakende, bevat daarentegen de rijke Kolywansche zilver- en goudmijnen. - De mensch in dit uitgestrekte Gouvernement is van verschillende stammen: in dit Deel worden daarvan alleen diegene, welke van Finschen oorsprong zijn, (de Samojeden, Ostiaken enz.) afgehandeld. Van beiden worden merkwaardige bijzonderheden verhaald. (De Samojeden zijn reeds vóór ruim 100 jaren door onzen vaderlandschen Reiziger en Schilder de bruin beschreven en afgebeeld.) Een gedeelte der Ostiaken, de Biarmen, moet weleer beschaafd en handeldrijvend geweest zijn, en is thans geheel verwilderd; een nieuw bewijs tegen dezulken, die, om de hoogere bovendierlijke afkomst der menschen te bestrijden, de mogelijkheid ontkennen, dat een reeds
beschaafd Volk tot een' lagen trap op de schaal der menschheid kan dalen. Met deze Volken en de daarmede verwante, van Finsche afkomst, sluit dit Deel, om in het volgende de Tartaarsche (en zekerlijk ook Mongoolsche) stammen van het Russische en Chinesche Rijk te beschrijven.
Uit dit kort verslag ziet men den rijken inhoud van dit Deel. Met genoegen kunnen wij melden, dat wij, na eene oplettende doorlezing, geene stof tot aanmerkingen van belang, noch grove drukfouten hebben gevonden.

{==372==} {>>pagina-aanduiding<<}
Naarmate dit werk de aloude zetels van beschaving en de vroegste woonplaatsen des menschdoms nadert, moet het ook in belangrijkheid winnen.

Rijkdom en Ondeugd, of de Gevolgen der Ligtzinnigheid. Te Amsterdam, bij G.J.A. Beijerinck. 1821. In gr. 8vo. 302 Bl.

Een verhaal in brieven, hetwelk, niet alleen als oorspronkelijk inlandsch, maar ook wegens innerlijke waarde, allezins aanspraak heeft op eene gunstige melding. Eene groote leugen (groot hier in den zin van uitgebreid genomen) om bestwil, een buigzaam, regt bruikbaar, gemakkelijk wezen, daar men al van maakt wat men wil, hetzij dan tot vermaak of tot nut; dit is de beschrijving, in de voorrede van eenen roman gegeven, en zoodanig een roman is dezen dichter wederom gelukt: wij zeggen wederom; want wij meenen, dat wij reeds eene en andere soortgelijke proeve ontvingen van deze zelfde hand. Die voorrede is aardig en leerzaam, en heeft den schijn van gerigt te zijn tegen den luimigen en geleerden voorredenaar tot de vertaling der Gedachten van jean paul; een werk, (om dit in het voorbijgaan te zeggen) hetwelk reeds te lang op onze aanmelding gewacht heeft, maar nu toch weldra aan de beurt ligt. - De groote, door driehonderd bladzijden uitgebreide, leugen is hier de geschiedenis van een' rijken Amsterdamschen ligtmis, die een goed (dat zegt, een niet geheelenal bedorven) hart had, een' overgegeven' wellusteling, die een allermooist, naïf, onschuldig, zedelijk meisje op het spoor, ja in zijn huis kreeg, hetwelk (hoe kon het zoo komen!) zijne eigene dochter was, en hem (o, hoe gelukkig!) ontsnapte; die eindelijk met eene brave, rijke, welopgevoede jonge dame nog huwt, maar, ter eere der Nemesis, kort na het voltrekken van dit huwelijk door vergif om 't leven kwam, het slagtoffer wordende der verbittering en haat van de vroegere deelgenooten en handlangers zijner verdorvene zeden. Tantum! De schrijver is, zoo wij ons niet bedriegen, niet bijzonder gezet op het mededeelen van uittreksels; hij heeft liever
aanmerkingen, als zij bescheiden en ter zake zijn. Maar, als wij nu weinig of niets hebben aan te merken? Evenwel, enkel lof en dank geeft ook aan eene recensie geene houding. Wij lazen zijne groote, en juist niet overal even waarschijn-
{==373==} {>>pagina-aanduiding<<}
lijke, leugen met belangstelling en goedkeuring. Wij erkennen, dat hij nergens der kieschheid te na treedt; ofschoon ook dit te vermijden, in den stijl en den denktrant der schrijvende personen, hier en daar nog al moeite moest kosten. Het komt ons voor, dat hij de karakters der schrijvende personen (de roman is in brieven) goed uiteen houdt en bewaart. Vooral behagen de brieven zijner lieve meisjes. En, als wij dan echter eene aanmerking maken moeten, opdat onze recensie houding hebbe, zoo moge dezelve de wat al te onnoozele onkunde van de wereld en 's werelds beloop bij den Predikant van Groenoord gelden; de bijbelsche briefstijl en schrijftrant van welken man ons geheel deze geschiedenis verre, zeer verre vóór onzen leeftijd, zou doen terugzetten, bijaldien wij niet, in deze brieven, bl. 273, buonaparte reeds op Elba en St. Helena vonden. - Wij kunnen het werk met alle vrijmoedigheid aanprijzen.





Redevoering over het ongegronde der Vooroordeelen tegen de Nederlandsche Taal. Gehouden, ter gelegenheid van de plegtige Prijsuitdeeling aan de Kweekelingen van het Koninklijk Athenoeum te Brugge, den 30sten van Oogstmaand 1821; door P. van Genabeth. Te Rotterdam, bij J. Immerzeel, Jun. 1821. In gr. 8vo. 34 Bl.

Wij hadden bereids veel voordeeligs gehoord van de goede stemming omtrent de vaderlandsche Letteren te Brugge, en vinden die in deze Redevoering bevestigd. Al ware dezelve door een' der beste Redenaren in de Hoofdstad, of elders in eene der vermaardste steden van de Noordelijke gewesten van ons land uitgesproken, zij zoude hem, die ze uitsprak, tot eere verstrekken; en nu althans verdient dezelve dubbelen lof, ook wegens rondborstigheid en onpartijdigheid. Alles is met oordeel behandeld. De stijl is niet te weelderig, maar vast en rustig, ja toont, dat het den Schrijver niet te doen is om voor een oogenblik weg te slepen, maar door vaste redenering te overtuigen. De Redenaar begint zijn stuk, na eene gepaste inleiding, met het onbetwistbaar betoog, dat de Nederlandsche taal (Vlaamsch en Hollandsch zijn één) werkelijk de nationale of landtale is; bewijst dit, zoo uit het gebruik bij de burger- en lagere volksklasse in de Brabandsche en Vlaamsche streken, als uit de algemeenheid in de Noor-
{==374==} {>>pagina-aanduiding<<}
delijke gewesten. Van de achttien provinciën des Rijks wordt in veertien ééne en dezelfde taal gesproken. Maerlant en melis stoke schreven, in de dertiende Eeuw, het Nederduitsch in zijne oorspronkelijke zuiverheid. De geleerde Kapucijn gabriël en de alom beroemde puteanus, beide te Leuven, betuigden in lateren tijd openlijk, nooit eenig boek zoo welgevallig in de moedertaal gelezen te hebben, als de Nederlandsche Historiën van den Amsterdamschen p.c. hooft. De werken van cats waren en bleven het algemeen handboek van alle Nederlanders. De meerdere vrijheid en beschaving der Hollanders deden hunne taal meer dan die der Vlamingen en Brabanders, thans nog met veel Fransch vermengd, beoefenen. Het is dan billijk, dat men het goede en
nationale van hen overneme; te meer, daar een coornhert, spieghel, visscher, hooft, de groot en brandt dezelve van de smet, haar aanklevende van het Grafelijk Bourgondische Huis, gezuiverd hebben. Vlaamsch en Hollandsch zijn één; maar, a waren zij onderscheiden, zij zijn dan nog zusters, en de laatste heeft eene meer beschaafde opvoeding genoten. Het is voor regtschapene ouders pligt, bij hunne kinderen, door het grondig leeren van het Nederduitsch, de gelegenheid tot derzelver geluk te bevorderen; vooral, daar deze taal, om de kunstgewrochten, daarin geschreven, van haren rijkdom en schoonheid zoo zeer getuigt. Hooft, cats, huigens, jonctys, de decker, poot, antonides, de van harens, hoogvliet, smits, van winter, van merken, bellamy, nieuwland en anderen bewezen dit weleer, als Dichters; hooft, brandt, wagenaar en stijl, als Prozaschrijvers; en nog bewijzen het bilderdijk met zijne Gade, feith, loots, de klijnen, tollens, spandaw, scheltema, van kampen en anderen. Dit is de Hollandsche - waar is de Vlaamsche Letterkunde? Willems en anderen voelen het, en gaan voor op het goede pad. Vlaamsch en Hollandsch zijn één. Zeeuwsch en Brabandsch mogen in tongval of dialect verschillen, de taal is één, gelijk het vaderland één is.
Deze en dergelijke gedachten ontwikkelt de Redenaar op eene gepaste wijze, en wendt zich, ten besluite, met de volgende aansporing aan de jeugdige ingezetenen van Brugge; welke aanspraak wij zullen overnemen, om onze Lezers van

{==375==} {>>pagina-aanduiding<<}
de voortreffelijkheid van des Schrijvers stijl en het edelaardige van deszelfs doel te overtuigen.
‘Jonge kweekelingen! Edele spruiten eens ouden stams! Gij, die gedurende het afgeloopene jaar getoond hebt uwe moedertaal te beminnen; gij, die, in hare beoefening, om den lauwer gestreden hebt, gaat voort op den weg, dien gij zijt ingeslagen! Laat het erfgoed uwer voorvaderen u altijd dierbaar zijn. Zij beminden boven alles hunne moedertaal en hun vaderland. Geen valsche schijn van klatergoud konde hen bekoren. Rustig en moedig, verstieten zij alle vreemde vleijerij. Geen arglistige Spanjaard kon den edelen Nederlander overhalen om zijn vaderland te verraden. Moedig getroostten zij zich alle boosheid van alba en zijne aanhangers. Alles offerden zij op, om hun vaderland van de dwingelandij te verlossen. Wie kan, zonder aandoening, de droevige gevallen van de Graven van egmond en hoorne lezen, welke, met zoo veel anderen, het slagtoffer hunner vaderlandsliefde geworden zijn? Wien klopt het hart niet, als hij den lieveling van karel den vijfden, den edelen willem van nassau, hoort noemen, welke alles voor zijn vaderland veil had? En wie is thans de man, die u beschermt? Is het niet hetzelfde Nederlandsche bloed? Is het niet de waardige afstammeling van den grooten nassau? Dat deze naam u altijd dierbaar zij! Aan het doorluchtige huis van Oranje; aan den Vorst, welke ons bestuurt, zijn wij onze vrijheid en de herstelling onzer lang verdrukte moedertaal verschuldigd. - Dankt derhalve Z.M. voor Hoogstdeszelfs vaderlijke zorgen! Dankt, inzonderheid, het edel Hoofd dezer Provincie! Dankt ook den achtbaren Burgervader dezer Stad, onder wiens beleid in dit gesticht een bijzondere leerstoel voor de moedertaal is opgerigt! Dankt hen allen, welke, als echte Nederlanders, niet in schijn, maar met hart en ziel medewerken tot 's Konings heilzame oogmerken! Maar vooral, houdt de taal uwer vaderen in waarde. Door zulks niet te doen, zoudt gij
en uw' Vorst en ons allen ondankbaarheid betoonen. Bedenkt slechts, dat zij, die hunne moedertaal verachten, en het vreemde op eene slaafsche wijze aankleven, ook in staat zijn, om hun Vorst en vaderland te verraden! - Houdt ook steeds de deugd voor oogen; want met deze moeten wij onze loopbaan intreden. Herinnert u onze aangename gesprekken. Herinnert u, dat een marcellus twee tempels liet oprigten, de een aan de deugd, en

{==376==} {>>pagina-aanduiding<<}
de andere der eere toegewijd; dat men, om tot den tempel der eere te komen, eerst den tempel der deugd moest doorgaan. Blijft dan in uw besluit volharden; weest de vreugde uwer ouders, en geeft steeds anderen het voorbeeld van deugd en braafheid. Toont gij allen, dat gij ook eens Nederlanders wilt worden, hoedanige uwe groote vaderen waren; dat gij hunnen roem kunt handhaven, en denzelven overbrengen tot de laatste nakomelingschap!’
Na deze aanhaling zal de Verhandeling, welke wij met veel geneegen lazen, wel geene verdere aanbeveling van ons noodig hebben. Eer wij echter deze recensie sluiten, uiten wij den wensch, dat de Heer van genabeth bedenke, hoe veel eer hij er in moet stellen, naast en nevens zich te hebben Mannen, als sandelin, verhaegen en anderen, van Brugge, die met zoo veel ijver, welwillendheid en geluk, schoon Zuidnederlanders ook van de geboorte af, de Hollandsche Letterkunde voorstaan en bevorderen. Alle Rijk, alle Genootschap, dat in zichzelve verdeeld is, gaat ten gronde. Daarom moet men, broederlijk, burgerlijk, nederig en eenvoudig van hart en daad, elkander helpen en bijstaan zoo 't behoort. Ziedaar den waren roem, de ware grootheid!




Studenten Zangen. Te Leyden, bij L. Herdingh en Zoon en de Wed. M. Cijfveer. In kl. 8vo. 194 Bl.


Ontvang hier uit mijn hand een geestig Liedrenboek; 
't Is eendragt dat ik wil, en eendragt die ik zoek. 

Zoo spreekt Minerva al aanstonds de Leydsche Studenten aan voor dit werkje; en Minerva doet zeer wel, eendragt zoo voor te staan, en haren kweekelingen deze, als eene voorwaarde - wat zeg ik, als den waren grond van vreugde en vrolijkheid voor te houden. Het is toch uitgemaakt, dat niets de genoegens van Mensch, Burger en Student meer bederft, dan lust tot onrust, oneenigheid, partijschap, en geneigdheid om tijd en vlijt veil te hebben tot het opkrabben van oude veeten en krakeelen, geliefd bij onze Vaderen, maar bij ons gehaat. Die vodden moeten wij, wil Minerva, zoo wij meenen, zeggen, aan hen en onze oude lieden overlaten, en vooral aan zulken, die ongelukkig genoeg zijn van, als slagtoffers, de aanspraak op onpartijdig oordeel te missen. Het moge, bij sommigen, lof van standvastigheid verdienen,

{==377==} {>>pagina-aanduiding<<}
dat een Man, die in 1785 bij de uitgave der Geuzen, en in 1793 in zijn gedicht de Alleenheersching, bijzondere gevoelens voorstond, en die dezelfde vreemde stellingen van zijne eerste jeugd tot heden ten dage met woord en daad handhaafde, ja met ballingschap en ongeluk verzegelde, dezelve nog, in spijt van terughouding der hem althans toekomende vereeringen, ridderlijk voorstaat; maar hij moest ze voor zich houden, uit overtuiging, dat het eenmaal tijd is, liever oude politicke geschillen over schier verstorvene zaken en personen te laten sterven, dan met geweld die verder voort te planten in jeugdige gemoederen, van nature geneigd, zoo ze wèl gestemd zijn, tot menschlievendheid, liberaliteit en vrijheid. Één geluk is er: dergelijke systemata, als wij bedoelen van den ouden Man, moeten, bij eenige consequentie, den jeugdigen mensch tot alle onderdanigheid, gehoorzaamheid, gebogenheid, ingetogenheid en onderwerping leiden. Of nu de ondervinding leert, dat dit het geval is, weten wij niet zeker. Zekerder is het, dat eene gepaste vreugde en vrolijkheid bij goede studie niet kwalijk voegen in dien onvergetelijken leeftijd, waarin men elkander en het menschdom zoo regt broederlijk omvat, wanneer in de ruime borst het gevoelig hart, voor niets behoevende te zorgen, ongestoord klopt voor Vaderland, Letteren, Vrienden, Vrede en Eendragt. Daarom geeft Minerva hun ook nu dit boekje. Zij zegt:
Als gij u zaam begeeft naar echte vriendenkringen,

Neem(t) dan dit boek ter hand; het is een rech(g)te schat;

Het is een deftig werk.
Dit laatste zijn wij nu wel niet met haar eens; en al ware het zoo, gelijk voor deze Gezangen met getuigenissen gestaafd moet worden, dat van de wijsheid van seneca, cato, socrates, plato, erasmus enz. (deftige Wijsgeeren) te regt gezegd is: soepe mero caluisse, (niet calluisse, gelijk hier te boek staat) zoo volgt toch daaruit niet, dat een gedurige zang ter eere van het Vaderland, den Wijn en de lieve Meisjes juist een deftig werk moet heeten. Dan, dit zij zoo het is, het is een aardig en geestig werkje, ja zelfs eene niet ongeleerde verzameling, en bevat, zoo ver wij gezien hebben, niets bijzonder aanstootelijks voor de zedelijkheid. Dat het geleerd is, bewijst het Iö vivat in het

{==378==} {>>pagina-aanduiding<<}
Grieksch, in het Hebreeuwsch en in het Arabisch, om van andere talen niet te spreken. Het geliefde Iö vivat en andere vermaarde Studentenliederen zijn er dikwerf in gevarieerd. Hier en daar is vrij wat met smaak uit beroemde Dichters overgenomen, gelijk b.v. uit poot het vrolijk Leven: Waar is mijn citer toe bereid, enz. De verzen aan het Vaderland zijn gestemd op den goeden en zuiveren toon. Het Wilhelmus van Nassouwen en de Volksliederen zijn niet vergeten; en bijzonder genoegen gaf ons, om redenen, ons Recensent bekend, hier te vinden een hartelijk Loflied ter eere van den Admiraal de ruiter; een Held, zoo braaf, dapper en edel, dat de nijdigste kijker, al ware die grooter dan alle voorheen bekende, het geringste vlekje niet kan aanwijzen. Het streelde ons ook, hier te vinden het bij onze Ouders zoo geliefde Tafellied: Hoe zoet is 't, daar de Vriendschap woont, enz.
Om eene proef uit deze verzameling bij te brengen, kiezen wij den Vaderlandschen Zang:

Vrienden! neemt voor 't Vaderland 
Nu den beker in de hand; 
Doet een' lofzang hooren! 
Hij, die 't Vaderland niet eert, 
Boven alles niet waardeert, 
Is geen vrijgeboren! 
 
O! dat lieve Vaderland 
Zij ons dierbaarst onderpand: 
't Schenkt ons reine weelde; 
Weelde, die de ziel bekoort, 
Weelde, als eens, in Edens oord, 
Adams boezem streelde. 
 
Wijden we ons, in onze jeugd, 
Aan der Vadren trouw en deugd, 
Aan hun vlekloos leven! 
Hij, die pligt en deugden acht, 
Draagt het beeld van 't Voorgeslacht, 
Strekt tot roem der Neven. 
 
Hij, wiens deugd zich nooit verzet, 
Die der vleijers kop verplet, 

{==379==} {>>pagina-aanduiding<<}

Die den troon omgeven; 
Hij, die deugd en waarheid eert, 
En verdiensten steeds waardeert, 
Hij zal eeuwig leven. 
 
Maar, die door eergierigheid, 
Of door baatzucht wordt geleid, 
Slechts voor zich wil leven; 
Die den armen hulp ontzegt, 
En 't vernuft aan banden legt, 
Oogst den vloek der Neven. 
 
Vrede zij ons Vaderland! 
En Oranje zij de band, 
Die dit Volk vereenigt; 
Die ons steeds bezielt met moed, 
En door warmen liefdegloed 
Onze smarten lenigt! 
 
Nooit moet de adem van den tijd 
Hollands trouw en eerlijkheid, 
Hollands roem vermindren; 
Maar, door deugd alleen vermaard, 
Laten wij dit pand, zoo waard, 
Stervend onzen kindren. 

Dat zulke gevoelens onzen Studenten, die door hunne vorderingen en ware soliditeit, blijkens de openbare proeven en overwinningen, zoo zeer die van alle vreemde Akademiën overtreffen, en die geenszins deelen in die dadelijke woeling en losbandigheid, die alle orde in de burgerlijke en zedelijke wereld elders aanranden, mogen bijblijven en vruchten dragen, ten nutte van hunne dierbaarste betrekkingen en ten beste van het lieve Vaderland, is, ten slotte, onze hartelijke wensch.




Proeve van beoordeelende Tooneel-dichtkunde, op het Treurspel Montigni toegepast. Door T. Olivier-Schilperoort. Te Amsterdam, bij J.C. Sepp en Zoon. 1822. In gr. 8vo. 216 Bl.

Wij kunnen naauwelijks de hooge mate van verontwaardi-
{==380==} {>>pagina-aanduiding<<}
ging uitdrukken, welke wij bij het lezen dezer Proeve gevoelden; en, hoezeer olivier-schilperoort (*) het waarschijnlijk houdt, dat het, bij het lezen van dezelve, op sommige plaatsen, moeijelijk zijn zou, de kitteling der lachspier te wederstaan, wat ons betreft, bedroog hij zich; want wij gevoelden niets dan askeer en verfoeijing. De montigni van den met roem bekenden en algemeen geachten klijn dong naar den eereprijs bij de Tweede Klasse van het Koninklijk Instituut; hij behaalde dien prijs even weinig als ieder ander ingezonden stuk; twee der Heeren Beoordeelaren hadden hem echter dien prijs waardig geacht; de uitgave werd verlangd; de vertooning op den Amsterdamschen Schouwburg werd, bij herhaling, met even algemeene als ongemeene toejuiching ontvangen; en onder de genen, wien het stuk bijzonder voldeed, noemt men - den Kroonprins.
Bij zoo veel welverdienden lof zal de spot en berisping van eenen olivier-schilperoort den Dichter wel niet ter nederslaan, zoo min als ons de toejuiching van dezen mensch bijzonder zou aanmoedigen. Integendeel, de Dichter zelf is misschien, onder al de kenners van zijnen montigni, de éénige, die 's mans geschrijf met eenig nut, en in zoo ver zelfs met genoegen, lezen kan. Het spreekt toch van zelf, dat ook geen Tooneelstuk verheven is boven alle gegronde berisping; en daar olivier-schilperoort alles met groote zorgvuldigheid en diabolisch vermaak heeft opgezocht, wat hem gebrekkig scheen, zoo kan het schier niet missen, of deze en gene aanwijzing zal doel treffen.
Wij gaven (in onze Letteroeff. van het vorig jaar, No. IX, bl. 387 enz.) gunstig verslag van het genoemde Treurspel; wij noemden het een belangrijk stuk, erkenden in hetzelve schitterende verdiensten, en getuigden, dat verhevenheid der denkbeelden, kracht van uitdrukking en gemakkelijkheid van versisicatie de tragische Muze van dezen Dichter bijzonder kenmerken. Over het geheel roemden wij het meesterlijk treffen en volhouden der karakters van den held van het stuk

{==381==} {>>pagina-aanduiding<<}
en van granvelle enz., en betuigden de hoogste bewondering van dezen arbeid. Evenwel, hoezeer het ons leed deed, dat geen Vaderlandsch Treurspel der bekrooninge waardig geoordeeld was, waren wij ver af van de uitspraak der Klasse onbillijk te rekenen; en onze beoordeeling draagt genoegzame blijken, dat wij geenszins gebrek en onvolkomenheid in dit Treurspel ontkenden of wilden bewimpelen, waarboven men zelfs geen vondel - en hij zichzelven misschien allerminst - verheven kan rekenen. Maar, zoo als olivier-schilperoort onbeschaamdelijk doet, het stuk eene vod en eene misgeboorte te noemen; het den naam van Dichtstuk en Vaderlandsch Treurspel te betwisten; alle kunstgevoel en smaak te ontzeggen aan hem, die in hetzelve behagen vond; de voldoening van het Publiek eeniglijk toe te schrijven aan den meer dan gewonen ijver der Tooneelkunstenaars; het gunstig oordeel der twee Beoordeelaren toe te kennen aan... ik weet niet wat; zelfs de zedelijke strekking van het stuk niet onaangeroerd te laten, en daardoor eenen man te honen, wiens karakter even achtingwaardig als beminnelijk is; geheel het stuk te doorloopen, om overal en bijna in iederen regel fouten te willen aanwijzen en hekelen; en, eindelijk, het eeniglijk aan het geeuwen der aanschouwers te wijten, dat het stuk niet veeleer uitgestoten werd dan toegejuicht, - dat alles berooft deze Proeve van iedere aanspraak op eenige andere aanmelding door ons, dan deze, dat wij dezelve diep verachten. En die verachting klimt, of liever daalt, tot afschuw, wanneer wij haar, bl. 107, den edelen klijn, op eene even vergezochte als hatelijke wijze, van onkieschheid hooren betigten, en op de volgende bladzijde zich zelve aan de
walgelijkste morsigheid zien schuldig maken.
Wat toch mag des Schrijvers drijfveer met dit zwarte werk zijn geweest? Pligt, zegt hij, en geeft daaraan eenen echt-Jezuitschen glimp; pligt, in den volsten zin van het woord: maar, wat hij daarover ook redenere, hij zal wel niemand overtuigen, dat pligt alleen zijne drijfveer was. Personele wrok of haat, dan, tegen den Heer klijn? Tegen dit vermoeden protesteert hij ernstig, en door den lof, aan andere werken van den Dichter quasi toegekend en met proeven gestaafd, poogt hij zich ten dezen te zuiveren. Beleedigde naijver of gekwetst zelfgevoel misschien? Maar zelf waagt hij zich immers niet aan het dichten, en was dus geen mededinger. Wij

{==382==} {>>pagina-aanduiding<<}
geraakten in twijfel, of het welligt het algemeen geacht persoonlijk karakter van den Dichter, waarvan hij mede gewag maakt, en zijne onbesprokene zeden konden zijn, welke olivier-schilperoort tegen zijnen roem in het harnas joegen?... Wij moeten, eer wij de pen nederleggen, nog bij ééne bijzonderheid voor een oogenblik staan blijven. ‘Alle de personen,’ zoo lezen wij bl. 108, ‘worden als bij het catholijk geloof gebleven voorgesteld. Maar wie weet niet, dat dit geloof wel de vereering, maar geenszins de aanbidding, der Heiligen voorschrijft? dat alleen de onroomschen, om, al zij het te onregt, op de kerk te smalen, haar daarmede belasteren? De Heilige wordt aangeroepen om zijne voorbede bij God,’ enz. 's Mans geloof is ons onbekend, en ook geheel onverschillig; maar wij herkennen hier de vergoelijking der, in ons oog ongerijmde, leer, door bossuet. Wat zoudt gij zeggen, Mijnheer olivier! als men de ontboezeming van haat en verfoeijing tegen dronkenschap, liederlijk eid en andere ondeugden steeds opzettelijk tot u rigtte? Zoudt gij tevreden zijn met de uitvlugt, dat men niet u, maar de aan deze ondeugden overgegevenen bedoelde?
Wij eindigen met de verklaring van ons gevoelen: dat de montigni van klijn zal leven, wanneer het geschrijf van eenen schilperoort c.s. reeds lang in de vergetelheid begraven ligt.

Gemeenzame Gesprekken over de nieuwe Maten en Gewigten. Te Middelburg, bij S. van Benthem. 1822. In gr. 8vo. 33 Bl.

Een aardig boekje voor den gemeenen man, tegen het vooroordeel gerigt, en zóó gesteld, dat ieder gemakkelijk, wat gewigt en ellemaat betreft, te regt geholpen wordt, en men duidelijk ziet, hoe men door gehechtheid aan het oude zich aan bedrog en schade blootstelt. Dat men, ter voeding van den tegenstand, ook al, hier of daar in Zeeland, Bijbel en Godsdienst te hulp roept, kunnen wij voor mogelijk houden; maar in deze Gesprekken hinderden ons toch de woorden en gesprekken van zoodanige huichelaars; ook met een goed oogmerk moest men - om het kwade voorbeeld en misbruik - alles vermijden, wat bij het aanvoeren van

{==383==} {>>pagina-aanduiding<<}
Bijbelwoorden lagchen doet. Regt aardig roept de Schrijver onze vrouwtjes voor de nieuwe maten en gewigten te hulp; en wij gelooven, dat hij gelijk heeft: als de vrouwen er zich maar aan gewennen en voorgaan, is iedere tegenstand weldra ten einde. Wij mogen het blaadje, dat misschien nog vervolgd wordt, vrijelijk aanprijzen; maar moeten ons, van wege de menigte nog op onze schrijftafel voorhanden liggende werken, verschoonen, van er alsdan verdere melding van te maken.

Vrijmoedige Aanmerkingen op de Recensie van het Regtsgeleerd Advijs van den Ridder Chauveau-Lagarde, in de zaak van den Heer Menu, geplaatst in de Boekbeschouwing der Vaderlandsche Letteroefeningen voor Junij 1822. No. VII. Te Amsterdam, bij J.C. van Kesteren. In gr. 8vo. 20 Bl.

Bij onze hier aangewezene beoordeeling heeft het Publiek gelagchen ten koste van den Heer menu; voor zes stuivers kan het nu nogmaals lagchen, en wij zeggen proficiat! al warc het dan ook te onzen koste. Een Latijnsche schooljongen, denken wij, of misschien wel reeds aan de Akademie een groentje, (die echter voor zijn preccatur en infra crisis eene plak verdient) stelt ons te regt, en betoogt, dat een Regtsgeleerd Advijs - een Regtsgeleerd Advijs en niets anders is, voor welke schrandere onderrigting wij hem onzen dank betuigen; voorts ontzegt hij ons kunde, oordeel, smaak, en vooral het echte zout: dit aardig compliment nemen wij van het jongsken almede voor lief. Eindelijk berigt hij nog, dat Heer tomasachi de stokslagen niet mede heeft toegediend, hetwelk alzoo menu moet gedacht of gelogen hebben; en wie dan de vierde man geweest zij, (van vier Heeren gewaagt de Aanmerker toch ook) blijve onbekend; misschien was het joostje wel! - De episode over het Brommertje, de Kermis en de Pantoffelparade is wat al te vrijmoedig, en valt bezijden ons; want de Redacteur der Letteroefeningen (j.w. ijntema) is de steller der bewuste recensie niet. Dat er onder de Heeren stokslagers gevonden worden, die dan toch zoo afkeerig niet van Fransche zeden zijn, is eene voor het publiek weinig belangrijke verklaring

{==384==} {>>pagina-aanduiding<<}
van het Aanmerking-manneken, voor welke hij, indien ook eens een vriend het voor deze Heeren opnam, klappen beloopen kon. En tot zijn narigt diene, dat de door ons bedoelde, door eenen Baviaan bezochte Dame, reeds vóór meer dan dertig jaren met eere ten grave ging, en dat de nagedachtenis dezer wezenlijk achtingwaardige vrouw nog in zegening is bij hare aanzienlijke en geachte nakomelingen niet alleen, maar ook bij allen, die haar hebben gekend; zoodat zijne hier nu geuite meening, dat de door ons bedoelde Dame van vervoering-volle bezoeken niet zoo geheel afkeerig was, niet dan walging wekken kan. - Moge het gevolg van ons geschrijf zijn, dat men de Bavianen hier te lande aan stevige kettingen legge, en op de Franschmannen en den vrijmoedigen Aanmerker een wakend oog houde! Wij hebben dan ons doel bereikt, en zullen ons verblijden.

De zucht om te schitteren, een Verhaal door Johanna Taylor. Naar den vijfden Druk uit het Engelsch. Te Haarlem, bij J.L. Augustini. In kl. 8vo. 244 Bl.

Dit werkje kwam ons eerst onlangs, en dus veel te laat, in handen, want het verdient allezins eene aanprijzende melding, en zoodanige vreemde waar is te regt bij ons nog welkom. Het bevat de geschiedenis - ja - van wie? Van twee jonge meisjes. Neen, dat zeggen wij niet goed; het is niet anders dan de vorming dezer jonge meisjes tot opregte godsvrucht. Beide de meisjes waren vriendinnen, of liever goede bekenden. Zij waren van verschillende inborst. De eene wilde schitteren; de andere genieten. Zeer naïf drukt de Schrijfster dit uit, toen beide de vriendinnen een bezoek gingen afleggen: ‘Emilia ging uit om Jufvr. Fellows te zien; Elizabeth, om van haar gezien te worden.’ Eene achtingwaardige Familie zette zich neder in dien omtrek; beide de meisjes verkregen door deze gevoel en smaak voor Godsdienst. Emilia nam dien op in haar hart; maar Elizabeth werd godsdienstig om te behagen en te schitteren. Aan het slot des verhaals vinden wij haar genezen, maar door den weg van vernedering en druk, langs welken dan echte Godsdienst voor het hart haar behoefte en redding werd. Het boekje bevat veel gezond verstand, veel voor werkdadig Christendom. De uitgever, die door velerlei godsdienstige schriften, uit het Engelsch vertaald, nut zoekt te doen, deed wèl, ook dit werkje daarbij te voegen. Die vroegere boekjes, en derzelver geest, zijn bekend; die geest heeft wel iets van het zoogenoemde piëtisme; wij kennen de Methodisten, en hier en daar vonden wij dan ook in dit werkje wel het een of ander, dat wij juist niet geheel op dezelfde wijze zouden voorstellen. Dan, om het menigvuldige wezenlijk goede, willen wij het niet opmerken. Het boekje moge vele lezers en beoefenaars vinden!


{==385==} {>>pagina-aanduiding<<}

Boekbeschouwing.

Geschiedkundig Onderzoek over de Vereeniging der Protestanten in de Nederlanden. Door eenen Leeraar bij de Afdeeling der Hervormden. Te 's Gravenhage, bij de Wed. J. Allart en Comp. 1822. In gr. 8vo. XVI en 394 Bl.

Dat in den tijd van kalmen vrede en godsdienstige vrijheid, waarover zich elk Christen, Roomsch en Onroomsch, in ons Vaderland verblijden mag, meermalen de aandacht valt op eene naauwere of geheele vereeniging der Protestantsche Genootschappen tot ééne Evangelische Kerk, is allezins eigenaardig, en, gelijk de Schrijver van het boek, 't welk voor ons ligt, getuigt, ‘het onderwerp van veelvuldig gesprek.’ - ‘Eene Leerrede van Prof. clarisse,’ zegt hij vervolgens in de Voorrede, ‘toevallig over een' tekst, waarin van den band der eenheid en liefde, welke, ja, in 's Gravenhage, staande de zitting der Hervormde Synode, maar ook twee jaren vroeger in eene gewone beurt te Leyden, werd gehouden, en op geene vereeniging van Gezindten onder ons in het minste doelde, wordt openlijk in nieuwspapieren aangekondigd, vindt lof en berisping, naar dat men eene hereenigde, onverdeelde Protestantsche Kerk of toejuicht, of veroordeelt.’ Zoo verdiende dan wel dit hoogstaangelegen, maar tevens moeijelijk onderwerp, hoezeer door schrandere Mannen, en in vroegere eeuwen, meermalen overdacht en behandeld, een' naderen, opzettelijken, en bij uitstek omzigtigen toets. Dezen, schoon wij erkennen, het niet in alles, maar wel omtrent de hoofdzaak, ééns te zijn met den waardigen, bij ons geheel onbekenden Schrijver, levert hij ons in dit zijn Onderzoek, de rijpe vrucht van ettelijke maanden arbeids. Het behaagde ons reeds, op den titel te ontwaren, dat wij dit werk te danken hebben aan eenen Leer-
{==386==} {>>pagina-aanduiding<<}
aar, zoo als hij zich hier noemt, bij de Afdeeling der Hervormden. Het boezemde ons voorts een gunstig vooroordeel in, dat wij op het schutblad, waar een: Kerkelijk goedgekeurd, ons zoo dikwerf in de oogen stak, nu het meer afdoende: Haast u
langzaam, gedrukt vonden, en daaronder: Alle Wijzen. Ook droeg het onze bijzondere goedkeuring weg, en dadelijk, en in 's Mans Voorrede, dit eigenaardige van zijne Verhandeling op te merken, dat de Schrijver, tot een veilig rigtsnoer voor zijne raadgevingen, en geleide van zijne Lezers, de ‘Geschiedenis der Protestantsche Kerk, in verband met de wereldlijke,’ had nagedacht, en hare heldere fakkel gebezigd tot betere voorlichting op de duistere paden der toekomst, en afwering van onvoorzigtigen ijver. Wij beklagen ons schier, dat de Man, die zoo hooge aanspraak heeft op de erkentenis van zijne Medechristenen in Nederland, niet met openlijke vermelding van zijnen naam door ons kan geëerd worden: echter keuren wij het goed, dat hij, te groot voor ijdel roembejag, zich wilde vergenoegen met zelfbewuste deugd. Voldoende toch is het voor ons en het algemeen, dat hij zich kenschetste als liberaal en regtzinnig, en wij deze zijne opgave ten volle beamen mogen. Gedoogde het ons bestek, den Schrijver op het spoor te volgen, in zijn beoordeelend verslag van den oorsprong der voornaamste Gezindten in de Protestantsche Kerk, bijzonder in Nederland; in zijn verhaal van de scheuring aldaar tusschen de Hervormden, in het breede door hem ontwikkeld, en met de toenmalige staatsgeschillen in verband gebragt; en eindelijk in zijne naauwkeurige opgave wegens de langzame heeling dier geslagene wonde, met de velerlei aanleidingen en hindernissen tot hare genezing; in één woord, konden wij de vroegere en latere Geschiedenis van Kerk en Staat, tot op onzen tijd door hem nagegaan en getoetst, doorloopen, - wij zouden dan eerst onze Lezers met de verdiensten der XI eerste of voorbereidende Hoofdstukken van dit werk eenigzins naar eisch kunnen bekend maken. Nu weigert onze pen, een dor geraamte

{==387==} {>>pagina-aanduiding<<}
van een welgespierd geheel te schetsen, en verwijzen wij onze Landgenooten tot dit boek, waar volheid van zaken en kracht van zin wel eens aan duidelijkheid of vloeibaarheid van stljl eenig nadeel toebragt, of ons toeschijnt herlezing te vorderen. Slechts een en ander bewijs der onzijdigheid, of, wilt gij het eigene woord, van het liberale des Schrijvers, waarin hij, zonder vooringenomenheid voor Kerk of eigene regtzinnigheid, ten einde toe zichzelven gelijk blijft, vinde hier plaats.
Te regt dus onderscheidt hij de Doopsgezinden vooral in Nederland, de eigenlijke Kerk, door menno gesticht, van die onstuimige en befaamde Wederdoopers, welken naam wij ongaarne onder de Hervormers of Protestanten gedacht vinden. Die zaamgeschoolde, oproerige bende, waarmede zich het schuim van Lutheranen, Calvinisten en menige dolzinnige dweepers vermengden, moge den Waterdoop en de leere van de vervolgde Waldenzen ontleend, misbruikt, ja ook onteerd hebben; maar, zoo zij al met de vrome navolgers van menno dien ouden en achtbaren stam gemeen hadden, zij waren dan toch niets anders dan eene wilde loot en uitschot van gezegden boom, welks betere takken, door menno geleid en opgekweekt, ten huidigen dage nog zijn overgebleven, in weerwil van de miskenning, den laster en de verdrukking, die hun van Roomsch en Onroomsch in de verloopene eeuwen werden aangedaan.
Met de welberadenste onzijdigheid vermeldt de Schrijver de ontrezene Staatsgeschillen, en den daarmede verbonden' Kerktwist, tusschen maurits en oldenbarneveld, tusschen gomar en armijn, bij de Nationale Synode te Dordrecht uitgebroken tot eene bittere scheuring onder de Hervormden. Bewijzen van partijdigheid en drift voert hij aan ten laste van elken aanhang, om tot eenen spiegel voor de nakomelingschap te dienen; ja, wel verre van, wegens de behaalde zege, der Kerke eene Eerzuil te helpen stichten, veroordeelt hij het kwaad, en houdt hij, de uitspraak aan zijne Lezers verblijvende, dezen de klagten voor, eerst der Con-
{==388==} {>>pagina-aanduiding<<}
traremonstranten, vervolgens der Remonstranten; alleen in de wederzijdsche stukken de meerdere of mindere gematigdheid en kracht van betoog opmerkende en toetsende. - Eindelijk daagt het stillere tijdvak, na frederik hendrik; en de strijd der factiën en sekten wordt alzoo ras gelenigd; later evenwel de Kerktwist tusschen Lutheranen en Hervormden in het naburige Duitschland verzacht. Zoo wel daar, als te huis, ontstaan voorts nieuwe geschillen, gelijk tusschen coccejus en voet, wier aard en strekking de Schrijver in vollen dag stelt. Even weinig gaat hij voorbij menigerlei min aangelegen verschil over punten des geloofs, allengs in de Kerk met grootere toegevendheid behandeld. Wij laten een aantal min belangrijke bijzonderheden daar. De eens geslagene wonde wordt steeds kleiner. De Hoogescholen, op het voetspoor van ernesti en michaëlis, den Bijbel ter hand nemende, verspreiden eenen beteren geest. (Den invloed van Engelsche Godgeleerden, van eenen patrik, tillotson en clarke, om anderen niet te noemen, die zich naar erasmus en onzen
de groot gevormd hadden, zagen wij, tot onze verwondering, over het hoofd gezien.) Bovenal de jongste tijden begunstigden die gezegende eendragt in de vaderlandsche Protestantsche Kerk en hare afdeelingen, waarover wij ons hartelijk met den onbekenden Schrijver en elken opregten Christen verblijden mogen. En deze toenadering tusschen Genootschappen, Leeraren en Leden, die, hoewel alsnog afzonderlijk vergaderende en gescheiden, tot één gezin in Jezus behooren, dien Kerkvrede zijn wij verschuldigd aan de aanbiddelijke Voorzienigheid. Door Haar zijn de onzalige tijden der burgerlijke tweespalt, het gemeene onheil der Fransche overheersching, en bovenal het wederkeeren en verheffen van het Huis van oranje op den Nederlandschen Rijkszetel, dienstbaar geworden tot dat gezegend einde. Reeds breidt zich dat goede, door den opgang van Bijbelgenootschappen, door Synodale besluiten, die meerdere vrijheid van leere onder de Her-
{==389==} {>>pagina-aanduiding<<}
vormden toestaan (*) en verdraagzaamheid ademen, ja dadelijk bij den Volke, door een wederzijds te kerk gaan bij geachte Mannen van verschillende Gezindte, steeds verder en verder uit.
Eigenaardig dus komt de vraag ter bane, of het oorbaar zij, aan eene geheele en volkomene Vereeniging der Protestantsche Kerk in ons Vaderland te denken? Duitschland gaat ons hierin voor. Lutherschen en Hervormden treft men daar aan, tot ééne Evangelische Gemeente broederlijk vergaderd. In Geneve, echter, ontstond nieuwe twist bij de naauwelijks herstelde Kerk. Te regt dus overweegt de Schrijver, uitgaande van het beginsel, om ‘langzaam zich te haasten,’ dit hoogst aangelegen vraagstuk met de meeste, ja eene hem vereerende onzijdigheid. Het XIIde Hoofdstuk, waarin hij dit onderzoek volledig, zoo wij achten, bewerkt heeft, maakt gewis de kern uit zijner Verhandeling, die hij, in zijne Voorrede, niet kon nalaten te wenschen, dat, benevens den inhoud van Hoofdst. XIII, naauw daarmede verbonden, ‘rijpelijk gewogen worde door het zeer achtenswaardig Departement van den Protestantschen Eerdienst.’ Wij beamen gaarne dezen zijnen, met alle bescheidenheid

{==390==} {>>pagina-aanduiding<<}
geuiten, wensch, en zeggen alleen voor onze Lezers, dat zijn antwoord op de vrage ontkennend valt, en hij, vooralsnog, ja voor geruimen tijd, ernstig ontraadt, aan eene werkelijke Vereeniging der Nederlandsche Protestantsche Kerken tot ééne Kerkgemeente te denken of te arboiden. Het binnenste dier kern, de hoofdsom der redenen, waarop zijn antwoord rust, verlangt de eerwaardige Man, dat eens ‘gebragt worde tot de aandacht van onzen wijzen, regtvaardigen, geëerbiedigden en geliefden Koning.’ Wij werken ook hiertoe gaarne van onzen kant eenigzins mede, en keuren het voorts van het hoogste belang, het vaderlandsch Publiek niet onkundig te laten van de hoofdsom dier bedenkingen, dus kort en bondig door hem ter nedergesteld: ‘Geen pligt eischt die allernaauwste (inwendige) vereeniging. Geen voordeel, welk daaruit te wachten zij, dringt zeer. Zij zou allermoeijelijkst zijn om tot stand gebragt te worden. Zij is niet zonder schade en gevaar. De scheiding, daarentegen, levert eenige belangrijke voordeelen op.’ Van stuk tot stuk, en met aandrang van overtuigende redenen, en welgepast beroep op vroegere en latere ondervinding, ontwikkelt en staaft de wijsgeerige Schrijver dit zijn gevoelen, welligt niet instemmende met de zucht naar nieuwigheid, altijd het zwak eener driftige menigte, of welkom bij den onberaden ijveraar voor de volstrekte Eenheid der Protestantsche Kerke.
Deze vergenoege zich inmiddels daarmede, dat onze Schrijver, in het volgende XIVde Hoofdstuk, zulk eene naauwere vereeniging aanziet voor eene meerdere volkomenheid; dat hij het voordeelige derzelve aldaar bepleit en verheft, zelfs boven al het goede, de vrucht van die algemeene verdraagzaamheid en liefde, welke de deelen der nog vaneengescheidene Protestantsche Kerken thans bezielt, en zich onderling doet naderen; zoodat hij, ten slotte, de naauwere vereeniging van Lutherschen, Hervormden, Remonstranten en Doopsgezinden tot één ligchaam, of Genootschap, in ons Vaderland, voor wenschelijk houdt en verklaart, met opgave en toetsing der

{==391==} {>>pagina-aanduiding<<}
middelen, die hij tot gezegde einde beter of minder geschikt oordeelt. Wat ons betreft, hoe wèl geschreven en bekookt wij ook dit gedeelte der Verhandeling mogen noemen, wij twijfelen echter niet, of er zou tegen dezen wensch, die in de bespiegeling zich uitlokkend voordoet, nog al eene en andere bedenking of vreeze overblijven voor nieuwe verdeeldheid of onheil. Althans, gelijk nu de gesteldheid der Kerke is, waar de betaling van den Eerdienst der Protestanten grootendeels van Staatswege geschiedt, schijnt ons het Rijksbelang ruim zoo sterk voor de vereeniging van hunne afdeelingen te pleiten, als die meer waardige redenen, welke de Schrijver opgeeft. Hoe het zij, komt ooit in Nederland eene hereenigde Onroomsche Kerk tot stand, dezelve zal, het is zeker, nog meer, dan in haren tegenwoordigen, meest in naam verdeelden staat, afhankelijk zijn van de Oppermagt, en alzoo heviger misschien dan nu geschokt en geslingerd worden door elken twist ten Hove, door elke verwarring, Oorlog, of beroerte in de Maatschappij. En, schoon wij wel verre zijn, van onzen Koning, of van de Opvolgers uit deszelfs Stamhuis, eenigen invloed ons te voorspellen, minder dan ook zweemende naar dien van Pauselijke Hierarchij, zijn wij echter niet buiten allen kommer, of niet de Staatkunde haar gezag, tot tegenwerking van godsdienstige verlichting, en aanvuring van onverdraagzamen ijver tegen de Katholijken, eerder zou kunnen misbruiken bij de onderstelde eenheid der Protestantsche Kerk, dan zoo lang eenig aanwezen overblijft van hare scheiding, en van eenen Sektengeest, door Christelijke bescheidenheid en liefde gematigd.
Dit zij genoeg betrekkelijk een onderwerp, 't welk in latere tijden, en niet in de onze, beslist zal worden, of het kan worden tot stand gebragt, dan wel, als zoo vele andere wenschelijke zaken, onder de pia vota verblijven moet. Intusschen dringt dit de spreuk, door den Schrijver gebezigd, om langzaam zich tot vrede en naauweren band te haasten, niet weinig aan; en heeft men zich, terwijl de Vereeniging en hare mogelijkheid nog

{==392==} {>>pagina-aanduiding<<}
verre af is, bij de aangelegenheid dier zake, vooral te gewennen om op het einde te letten, en de gevolgen te berekenen, altijd voor het menschelijk oog met eenen nevel omgeven. Lezenswaardig vooral, en den wijsgeerigen geest des Schrijvers waardig, is zijne opgave en beoordeeling der middelen, die hij, als strekkende tot de eindelijke vervulling van zijnen wensch tot volkomene vereeniging der Protestanten, aanprijst, en ook van minder aangelegenheids keurt. Wij behoeven niet te zeggen, dat het voorbeeld van de talrijkste afdeeling der Hervormden in ons Vaderland, hare eendragt, gematigdheid, en bovenal het vermijden van nieuwen aanstoot en ergernis op den openbaren leerstoel, bijzonder veel afdoen, ja nagenoeg alles beslissen zal; andere Genootschappen, immers, staan ongevoelig dit voorbeeld te volgen. Gaarne bekrachtigen wij dus den wensch des Schrijvers, dat zijn werk in handen kome van, en overdacht worde door Leeraren, en Jongelingen, die opgeleid worden tot het eerwaardig beroep. Zoo, vertrouwen wij, zal, staande de voormaals geijkte Formulieren en Symbolische Boeken, (die zeker geene vastheid hebben, als het woord der Schrift) waarheid en Rede, benevens echte Bijbelkennis, meer zegepralen op vooroordeel en dwaling. Zoo blijft voor altijd de bron, waaruit wij anders vreezen, dat nieuwe twist ontstaan kan, verzegeld en gestopt; het regtstreeks inrigten, bedoelen wij, der openbare gebeden tot Christus, en niet in zijnen name tot den Vader, of den éénigen waren God. Wij noemen zulks een gevaarlijk misbruik van onzen tijd, vermits hetzelve, voor zoo veel wij weten, noch in de H. Boeken, noch in de voorschriften van gebeden, bij de Hervormde Kerk gewettigd, eenigen grond of voldoend gezag heeft (*). Voor het overige, en te meer omdat de Schrijver daarvan geenen wenk geeft, kunnen wij niet

{==393==} {>>pagina-aanduiding<<}
nalaten den wensch te uiten, dat eerlang door Lutherschen en alle Hervormde Genootschappen in Nederland ééne en dezelfde verbeterde Bijbelverlaling aangenomen, ingevoerd en gebezigd worde in Kerk en Scholen; daar wij ons veel beloven van zoodanigen, met kalme wijsheid volbragten arbeid en welberaden stap. De naam van Evangelische Gemeente mag dan bij ons vrij uitblijven. - Wij laten het, voor tegenwoordig, bij dezen wenk tot verbroedering in deze hoofdzaak.
Over het Aanhangsel tot dit werk, of deszelfs XIVde en laatste Hoofdstuk, dat den Lof der Godsdienstverdraagzaamheid in Nederland ten opschrift heeft, mogen en behoeven wij niet uit te weiden. Ook hier straalt de hand des Meesters kennelijk door, bij het verdedigen en vereeren van den roem der Voorvaderen, waarvoor de gematigdheid der Regering in Engeland en elders moet onderdoen. Ten slotte, eindelijk, en ter staving van des Schrijvers betoog, deelt hij ons de onzijdige en voldingende getuigenis mede van den vermaarden Duitschen Geschiedschrijver hencke; en voegen wij er onzen wensch en bede bij, dat Nederland zijnen welverdienden lof van Godsdienstige Verdraagzaamheid moge staande houden, en deze, mag het zijn, met voortdurenden voortgang in ware verlichting, eenheid van geest en vroomheid van zeden, steeds vermeerderen en zich uitbreiden door den afloop der eeuwen!
Zoo achten wij dan tot aankondiging, overzigt en toets van dit werk genoeg gezegd te hebben. Verdere aanprijzing is overbodig. Men proeve dezen goeden wijn. en zal bevinden, dat geen krans om den beker, van wien het zij geslingerd, den smaak en geur verhoogen kan.






{==394==} {>>pagina-aanduiding<<}

Aanmerkingen voor Ongeleerden over de Schriften van Salomo, door A. Brink, in leven Predikant te Leeuwarden, na deszelfs dood uitgegeven door P.K. Brouwer, Predikant te Joure. Te Leeuwarden, bij J.W. Brouwer. In gr. 8vo. 204 Bl.

In aswachting van volgende stukken, lieten wij het vorenstaande al te lang liggen; wij willen het nu toch eens ter hand nemen. Dit stukje dan bevat het derde gedeelte der aanmerkingen van wijlen den doorkundigen Leeraar brink over de dichtkundige boeken van het Oude Verbond. Het wordt in drie hoofdstukken verdeeld; het eerste over de Spreuken, het tweede over den Prediker, het derde over het Hooglied.
Kort, duidelijk, keurig zijn de aanmerkingen over ieder dezer boeken; en, schoon zij voor ongeleerden ingerigt zijn, en aan het edel oogmerk van den waardigen steller volkomen beantwoorden, kan echter menigeen, die zich, als geleerde, op de Bijbelstudie toelegt, dezelve niet alleen met genoegen, maar ook met nut lezen en herlezen. Zij zijn het resultaat van eene langdurige en verstandige overpeinzing, met aanwending van het beste en voornaamste, dat over die boeken in het licht verschenen is.
Voor zoo verre de verschillende aard der drie boeken, aan Salomo toegeschreven, het gedoogde, is de wijze van behandeling dezelfde als bij de twee vorige stukjes, het boek van Job en de Psalmen betreffende.
Zeer oordeelkundig en nuttig is de behandeling van het boek der Spreuken. De negen eerste paragrafen behelzen eene soort van inleiding, waarin hoofdzakelijk al datgene opgeteekend wordt, hetwelk van eenig belang kan zijn voor den Christen, die de Spreuken tot zijne leering en stichting lezen wil. Dan volgt eene opgave van de voornaamste pligten, in dezelve voorgeschreven, en onder zekere klassen gebragt, met bijvoeging van eeni-
{==395==} {>>pagina-aanduiding<<}
ge losse gezegden, welke meest op menschenkennis gegrond zijn. Overal, waar het te pas komt, wordt het noodige ter verklaring en opheldering gegeven.
Bij de behandeling van den Prediker wordt insgelijks begonnen met voorloopige aanmerkingen. Deze handelen over de moeijelijkheid van dit geschrift; over Salomo, als Schrijver van hetzelve, volgens het gewone gevoelen; over den naam van dit boek, Koheleth, waarschijnlijk Verzamelaar; over den stijl van hetzelve, en over den inhoud, welks bepaling, echter, met reden, alhier nog niet gegeven wordt. Vervolgens worden, in eene geleidelijke orde, de voornaamste zaken onderzocht, die in dit boek behandeld zijn. Hiertoe behooren de beschouwing van God, en onze verpligting omtrent Hem; aanprijzing der wijsheid; het wèl besteden van den tijd; een goed gebruik te maken van de goederen dezes levens; voor zichzelven zorg te dragen, en zich voor schadelijke dingen te wachten; pligten, omtrent anderen te beoefenen; verschillende aanmerkingen omtrent de bedrijven en lotgevallen der menschen; eindelijk, uitzigten in de eeuwigheid, welke, schoon minder, dan nadat het leven en de onsterfelijkheid aan het licht gebragt zijn door het Evangelie, in dit boek echter van ter zijde doorblinken. Hierop volgt de opgave van eenige plaatsen, welke, als onvoegzaam, door sommigen zijn afgekeurd, doch over welke men eerst regt zal kunnen oordeelen, wanneer men dit geschrift uit zijn waar oogpunt zal beschouwd hebben. Dan komt de opheldering van eenige meer duistere plaatsen, bijzonder van hoofdst. XII:1-6; welke plaats, met regt, beschouwd wordt als eene aanmaning tot vroege godzaligheid, en eene opsporing aan de jeugd, om den Heer te dienen in het ontluikend tijdperk des levens; bij welke gelegenheid de Schrijver gegeven hebbe eene schilderachtige beschrijving van den ouderdom, als een ongeschikt tijdstip tot dit gewigtig werk. Na dit alles wordt, zeer voegzaam, gehandeld over den hoofdinhoud en het oogmerk van dit geschrift, en eindelijk over deszelfs waarde. Geen aaneengeschakeld betoog vindt de

{==396==} {>>pagina-aanduiding<<}
Heer brink er in, maar eene verzameling van aanmerkingen, door een verstandig en onpartijdig onderzoeker gemaakt, bijzonder over het ijdele der ondermaansche dingen, doch ook aanmerkingen en beoordeelingen van onderscheidene tijdperken, in welke verschillende gezindheden bij Salomo heerschten; waarvan het komt, dat men hem somtijds hoort spreken van dagen zijner ijdelheid, toen hij van God was afgeweken. Voorts wordt de Schrijver voorgesteld als een man, met de vreeze Gods vervuld, ten tijde namelijk toen hij dit boek schreef. Verder wordt dit boek beschouwd, als in het laatst des levens van Salomo opgesteld, en als vele gezegden bevattende, die de taal waren van een zwaarmoedig man, en geenszins uit een kalm gemoed voortkwamen. Natuurlijk kan men dus uit dit een en ander sommige onvoegzaam schijnende gezegden verklaren. Eindelijk wordt de waarde van dit boek vooral uit dit oogpunt voorgedragen, dat het van eenen man is, die uit eigene ondervinding spreekt over het wisselvallige der aardsche dingen.
Uitstekend is de behandeling van het Hooglied, en uitnemend ingerigt, om zulken, die tegen dit geschrift zijn ingenomen, met hetzelve te bevredigen, om te beveiligen tegen de pijlen van het ongeloof, om af te schrikken van den spot te drijven met hetgene men dikwerf niet verstaat, en om hierdoor aan het loffelijk oogmerk te beantwoorden, hetwelk de waardige brink, aan het einde, verklaart, zich voorgesteld te hebben. Nadat, in eenige paragrafen, over den algemeenen inhoud en de benaming van dit boek, over Salomo, als deszelfs Schrijver, en voorts over het een en ander meer, 't welk betrekking heeft tot den aard en de voordragt van hetzelve, gehandeld is, wordt het beschouwd als eene verzameling van liederen, waarin reine liefde tusschen twee aan elkander wettig verbondene geliefden bezongen wordt. Verder wordt opgemerkt, dat men zulk een opstel van Salomo kon verwachten, vooral, daar het boek, waarschijnlijk, in zijne jeugd vervaardigd is, toen hij minder bedorven was. Ook wordt onderzocht, of er geene aan-
{==397==} {>>pagina-aanduiding<<}
stootelijke dingen in dit geschrift voorkomen, en waarom sommigen zich aan hetzelve geërgerd hebben. Ontkend wordt er niet, dat menigeen uit hetzelve gelegenheid nam, om onreine dingen voor te dragen; schoon tevens met regt beweerd wordt, dat niemand in staat is te bewijzen, dat in dit boek zelve iets te ontdekken is, hetgeen daartoe ongezocht aanleiding geve. Dit wordt, op eene voldoende wijze, met het bijbrengen van eenige plaatsen, gestaafd, en opgemerkt, dat, zoo men al eenige uitdrukkingen meent te kunnen vinden, die met de eerbaarheid niet schijnen te strooken, eenige woorden misschien minder goed zijn overgezet, en sommige uitdrukkingen meer op de kleeding, dan op ligchaamsdeelen kunnen worden toegepast. Zeer wel wordt daarenboven opgemerkt, dat Oostersche geschriften als zoodanig moeten beschouwd en getoetst worden; dat Oosterlingen in het stuk van liefde veel onbewimpelder spreken, dan wij gewoon
zijn te doen, omdat mannen en vrouwen meer afgezonderd leven. Wat de hoogere en geestelijke beteekenis aanbelangt, die velen in dit boek gezocht hebben, deze wordt door den verstandigen man, op de bescheidenste wijze, afgekeurd. Ook wordt aangetoond, dat een boek, hetwelk niets dan reine liefde bezingt, zeer geschikt was voor eene verzameling van heilige boeken. Acht men toch, zoo als oordeelkundig wordt gezegd, in dezelve gezangen van veldslagen niet onvoegzaam, waarin het storten van menschenbloed bezongen wordt, zoodat men bij derzelver lezing een aantal van ontzielde lijken(?) zich voor den geest moet brengen, wie zoude dan het bezingen van eene natuurdrift, door den Schepper zelven in den mensch gelegd, zondig en onbetamelijk verklaren?
Daar met dit stukje de dichtkundige boeken des O.V. volledig zijn, wordt achteraan, behalven den algemeenen titel, een bladwijzer over het geheele deel gevoegd. - Wij verlangen naar het vervolg van dit zeer nuttig en bijzonder belangrijk Bijbelwerk, en wenschen het in de handen van velen, tot hun eigen nut en stichting, en tot eer van de gewijde Schristen zelve.


{==398==} {>>pagina-aanduiding<<}

Geschiedkundig Betoog dat de Symbolische Boeken geen nadeeligen invloed op de Godgeleerde Wetenschappen hebben. Te Dordrecht, bij Blussé en van Braam. 1821. In gr. 8vo. 113 Bl.

Wij behoeven niet te gissen, wie het caput lepidum is, hetwelk goedvond dit zoogenoemd Betoog te schrijven. Het verzwijgt zijnen naam, maar spreekt van zijne Monogrammata Theol. Christ., en verwijst almede naar eigen geschrijf, in 1819, over het onvoegzame van eene onderteekening der symbolische schriften, voor zoo verre zij met de leer der H. Schrift overeenkomen. Het kan dus wel niemand anders zijn, dan Prof. j.a. lotze. De geleerde man zal dan van oordeel zijn, dat het voegzaam wezen zou, zoogenoemde symbolische schriften te onderteekenen, voor zoo verre zij niet overeenstemmen met gezegde leer, zoo althans, dat er dit mede in begrepen lag, of, op het zachtst genomen, dat die onderteekening de verklaring bevatten moest, dat die schriften daar geheel en in iedere bijzonderheid mede overeenstemmen. Geheel en in iedere bijzonderheid, zeggen wij opzettelijk; want veroorlooft men hier maar de kleinste uitzondering, dan zeggen wij met den Schrijver: wie staat ons borg, dat men niet weder opwerpen zal de vraag: wat is een articulus fidei? - Estne articulus fidei, quod canem secum duxcrit Tobias? enz. Indien de onderteekening van eenig menschelijk geschrift, rakende den Christelijken Godsdienst, zich verder uitstrekken mag, dan in zoo ver hetzelve met de H. Schrift overeenkomt, dan moest dit er letterlijk, en hoe krasser hoe beter, bij worden uitgedrukt; het Protestantsch Publiek wist dan, waarvoor het Prof. lotze, en die met hem wilden teekenen, te houden had. Hierin zijn wij het met den Schrijver eens: De waarheid en de opregtheid gebieden, eerlijk te zijn; als eerlijke menschen, als waarheidlievenden, zonder schroom, zonder achterhouding,
rondborstig uit te komen voor hetgeen men met overtuiging geloost, dat

{==399==} {>>pagina-aanduiding<<}
waarheid is. Eene andere handelwijze, wat goeden schijn men poge aan haar te geven, is onbestaanbaar met het karakter van den Christen; hij toch volgt de verklaring van zijnen Heer en Meester: Wie uit de waarheid is, hoort mijne stem. En daarom zagen wij dan ook met opregte Christelijke vreugd de afschaffing van het oude formulier van onderteekening der zoogenoemde symbolische boeken bij het talrijkst Protestantsch Genootschap hier te lande, en het nieuw daarvoor in de plaats gesteld onderschrift, hetwelk bij ieder, die lezen en denken kan, geenen twijfel overlaat, of men wil de H. Schrift geenszins voortaan door die symbolische boeken, maar omgekeerd deze boeken door de H. Schrift verklaard en opgehelderd zien. En, in waarheid, hoe zou het ook kunnen opkomen in de hersenen van een verstandig mensch, zichzelven en de nakomelingschap te binden aan menschelijke geschriften, vóór ettelijke eenwen opgesteld, ter verklaring van een boek, waarvan het Goddelijk gezag wordt erkend, en zich onveranderlijk te willen houden aan eene wijze van zien, gevolgtrekken, en wijsgeerige spitsvindigheden en redekavelingen, zoo als men in ieder ander geval, bij de meerdere kunde, toenemende beschaving van den menschelijken geest, en meer helder wijsgeerig inzigt, niet meer bruikbaar houdt? Het is, helaas! waar, en wij stemmen het den Hoogleeraar lotze toe, dat er een tijd was, waarin het gezag der symbolische boeken zoo geweten-verbindend (gehouden) werd, dat elk zich, zijns ondanks, moest schikken naar de (in deze boeken) gemaakte bepalingen; en dat de onveranderlijke aankleving der Protestanten aan hunne svmbolische schristen veroorzaakte, dat zij
alles aan dezelve dienstbaar maakten; - dat men, al verder, de Godsdienstleer geheel onaangeroerd liet, aan geen nieuw onderzoek onderwierp, en zich vergenoegde met de eenmaal aangenomene leer met de aangebragte bewijzen te staven; en dat er ruim tweehonderd jaren verliepen, zonder dat men het waagde, het leerstelsel, dat tijdens de hervorming was ontstaan, te toetsen, of zelfs wel twijselde aan deszelfs rei-
{==400==} {>>pagina-aanduiding<<}
ne overeenstemming met den Bijbel. Bij deze erkentenis, en de ronde verklaring, dat tijdens het opstellen van gezegde boeken, en lang daarna, echter in alles niet die vrije geest heerscht, welke men billijk verwachten zou te vinden bij mannen, die voor het vrije en onafhankelijk onderzoek in den Godsdienst streden; bij de, in ons oog, niet onduidelijke erkentenis, dat door de uitbreiding der godgeleerde wetenschappen, en door de vorderingen, welke in dezelve zijn gemaakt, zeer vele leerstukken beter verstaan en nader opgehelderd zijn, dan zij in de belijdenissen zijn voorgesteld, en de ongegrondheid van sommige stukken, die in de symbolische schriften voorkomen, betoogbaar of ook wel werkelijk betoogd is, zouden wij geene andere slotsom verwacht hebben, dan dat gezegde symbolische boeken, zoo al niet een zeer groot, dan toch voor het minst eenig nadeel hebben te weeg gebragt, en daarom, zoo dan al niet afgeschaft, voor het minst herzien en
verbeterd behoorden te worden; en zakelijk, al ware het dan in minder sterke bewoordingen, had hier de verklaring van j.t. van der kemp gevoegd, dat al zulke geloofsbelijdenissen en formulieren van eenigheid, of liever van verwijdering, welke dierbare waarheden zij ook mogen bevatten, als geloofsleuzen aangemerkt zijnde, te houden zijn voor zoo vele verschillende stemmen des Satans, die, terwijl hij, onder den schijn van eenen getrouwen hond, de verstrooide schapen van Jezus veinst te verzamelen, inderdaad door dit zijn gebas degenen, die zich met elkander wenschen te vereenigen, van elkander af jaagt, en aan eenen anderen kant zich van dezelve als van tooverdeunen bedient, om de menschen, inzonderheid de opzieners en hoofden der gezindheden, in slaap te zingen, en, onder begunstiging van denzelven, gelegenheid te verkrijgen, om zijn onkruid ongemerkt onder de tarw te zaaijen (*). Maar neen! na over het onderscheid tusschen leer en leerwijze, Godsdienstleer en Godgeleerdheid, zoo wat oppervlakkig daar heen

{==401==} {>>pagina-aanduiding<<}
gepraat te hebben, beslist onze Hooggeleerde Schrijver, dat het van eene gebiedende noodzakelijkheid is, dat gezegde Geloofsbelijdenissen, het werk onzer achtbare Vaderen, blijven zoo als zij zijn; ja, hij schroomt niet, te verklaren, dat dezelve het bolwerk van onze zelfstandigheid zijn, op hetwelk de belijders van het Protestantendom zich verlaten. Ruk, zegt hij, dit bolwerk om, en gij geeft hun ten prooi van de verleiding, - gij ontneemt hun NB. hunne verantwoording, waarom zij zich nimmer bij de Roomsch-Catholijken kunnen voegen, - gij verbreekt NB. den band, die de Protestanten onderling verbonden houdt, en met het verbreken van dezen band, stelt gij hen NB. bloot aan het gevaar, om de edele vrijheid van geweten andermaal te verliezen. De onderteekening der symbolische boeken, met de ronde daarbij gevoegde verklaring, dat men de H. Schrift voor den uitlegger derzelve houdt, en dat men de verbindtenis aan dezelve niet verder wil doen gelden, dan in zoo verre zij met de H.S. overeenkomen, heeft, in het oog van den Schrijver van dit boekje, een vrij Jesuitisch aanzien, en is nimmer met de opregtheid te vereffenen.
Het is kenbaar genoeg, dat dit Geschiedkundig Betoog een antwoord wezen wil op eene bij teyler's Genootschap gegevene prijsvraag; maar het blijkt niet, of de Schrijver gewaagd heeft, hetzelve bij dat Genootschap in te zenden. Wat het stukje in de wereld doe, kunnen wij naauwelijks bevatten. Of zou misschien de Schrijver verlangen, dat het bovengemeld Hervormd Kerkgenootschap, te zijnen gevalle, het formulier van onderteekening der symbolische boeken bij hetzelve, zoo als het nu met wijs overleg is gesteld, verandere? - Maar, misschien is er eene andere oplossing van dit raadsel. Wij kennen de Papistische woelingen; en dit geschrift moest bij weppelman gedrukt, en door den Notaris le sage ten broek gerecenseerd zijn. De Schrijver heeft zich gewaagd aan het betoog, dat het protestantisme zich niet kan staande houden zonder eenen gedrukten paus; waarom zouden wij dan niet den le-
{==402==} {>>pagina-aanduiding<<}
venden kiezen? in welk geval men zich nog altijd, met luther, a Papa male informato ad Papam melius informandum beroepen kan, hetgeen bij zulke onveranderlijke en onverbeterlijke schrifturen, als de symbolische boeken in zijne oogen zijn, nooit het geval wezen kan. Past dan op uwe stukken, Protestanten! Dit weet ik zeker, (zoo lazen wij onlangs, en deze overtuiging is ook de onze (*)) dat het geweld en de streelende lokstem, het zwaard en aardsche schatten, elkander steeds ondersteunden en naar tijdsgelegenheid afwisselden, om, of door vrees, of door
al wat begeerlijk is voor den zinnelijken mensch, ons van onze gewetensvrijheid te berooven; ter bereiking van dit oogmerk, wordt ieder middel regtvaardig geoordeeld. - Een Hervormd Hoogleeraar verledigt zich tot eene verklaring, dat de symbolische boeken ons bolwerk tegen de Pauselijke overheersching zijn; en, als men zich aan dezelve eeniglijk verbonden acht, in zoo ver zij met de H. Schrift overeenstemmen, dat men dan zich eindelijk, om rust te vinden, zal moeten werpen in de armen van eene Kerk, die, zonder te onderzoeken, de beslissing van haar Oppervoogd volgt -!!!
Mogt toch Professor lotze ons kunnen verzekeren, dat hij de Schrijver niet is van dit ongelukkig en geheelenal mislukt Betoog; en dat het vermoeden, (in ernst of scherts?) door de Schrijvers der Bijdragen tot de beoefening en geschiedenis der Godgeleerde Wetenschappen geopperd, (dat men, namelijk, hem eenen trek heeft willen spelen) gegrond ware!




Geneeskundig Handboek voor beginnende Kunstoefenaren, enz. Door W.F. Buchner. Iste Deel.

(Vervolg en slot van bl. 368.)

Eindelijk, ofschoon de Schrijver, over het alge-
{==403==} {>>pagina-aanduiding<<}
meen, in dit werk echt praktische denkbeelden ontwikkeld, en zoo wel uit de beste geneeskundige Schrijvers, als uit eigene ondervinding, de meest doelmatige geneeswijze ter bestrijding der ziekten aangewezen heeft, zoo kunnen wij echter niet ontveinzen, dat hij, uit hoofde van eene blijkbare gehechtheid aan de oude antiphlogistische methode, in sommige gevallen dezelve te verre getrokken en veel te onbepaald heeft aanbevolen, en daardoor, in plaats van den Heelmeester ten platten lande en ter zee tot eene verbeterde geneeswijze op te leiden, integendeel eenigermate aanleiding zoude kunnen geven, om hem van den regten weg af te leiden, en tot eene verkeerde, immers min doelmatige geneeswijze te bepalen. Zoo leert ons b.v. de Schrijver, bl. 171, in navolging van richter, Speciale Therapie, Iste deel, bl. 253, dat er in de rotkoorts, door besmetting ontstaan, bij jonge, sterke, volbloedige personen, in de eerste tijdperken der ziekte, eene ontstekingachtige gesteldheid kan plaats grijpen, die aderlatingen, bloedzuigers en bloedige koppen noodig maakt, ofschoon de nuttigheid dezer middelen alleen tot de eerste tijdperken der koorts bepaald blijft. Met allen eerbied voor den onsterfelijken richter en voor onzen geachten Schrijver, komt dit ter nedergestelde Rec. een weinig te onbepaald voor, en niet geschikt in een handboek, ter opleiding strekkende voor den Heelmeester ten platten lande en ter zee. Dat er zulke morbi acutissimi voorkomen, die in het eerste oogenblik de sterkste cura antiphlogistica vereischen, en die, dezelve verzuimd zijnde, binnen weinige uren in rotkoortsen van de ergste soort ontaarden, b.v. sommige pestziekten en de gele koorts, leert de gezonde rede, en wordt door menigvuldige geneeskundige ervaring bevestigd; doch dan zijn deze ziekten in het begin hyperstenisch
of inflammatoir, en worden naderhand asthenisch of putride. Dat insgelijks, even gelijk de Brownianen, door het ontijdig en te vroeg aanwenden der versterkende prikkelende methode, vaak eene, in den aanvang eenvoudige, goedaardige koorts in eene hardnekkige zenuw-
{==404==} {>>pagina-aanduiding<<}
koorts hebben doen ontaarden; zoo ook de voorstanders van de antiphlogistische methode, door het onpas of te sterk gebruik van het lancet en het te verre trekken der zoogenaamde cura antiphlogistica, dikwerf eenen in den aanvang ligten graad van ontstekingskoorts of synochus tot eene ware typhus of rotkoorts gemaakt hebben, - daarvan heeft de ervaring Rec. ten volle overtuigd. Dat er, eindelijk, bij putride ziekten, niet zelden valsche of erysipelateuze ontstekingen der ingewanden kunnen plaats hebben, en dat men in zulke gevallen dikwerf verpligt is, ter plaatselijke ontspanning en ter voorkoming van het gangreen, plaatselijke bloedontlastingen in het werk te stellen, - dit alles leidt, volgens zijne ervaring, geen' den minsten twijfel; doch dat er, bij eene reeds werkelijk plaats hebbende febris putrida of typhus, waarvan de zwakte der vaste deelen, inzonderheid der bloedvaten, en eene daaruit voortspruitende neiging tot ontbinding der vochten in het algemeen, en in het bijzonder van het bloed, de hoofdtrekken, of het wezen der rotkoorts, uitmaken, en zonder het aanzijn van welke deze ziektevorm nimmer bestaat, te gelijk zulk eene ontstekingachtige gesteldheid zoude kunnen plaats hebben, die aderlatingen, bloedzuigers en bloedige koppen vereischen zoude, is eene hersenschim, daar dezelve nimmer te gelijk in de natuur bestaan hebben, en ook niet ten zelfden tijde bestaan kunnen of zelfs denkbaar zijn, dewijl de eerste de laatste uitsluit en vice versa. - Voorts leert de Schrijver, in de afdeeling over de galkoorts, dat er in deze ziekte, bij jonge, anderzins gezonde, sterke personen,
dikwerf eene ontstekingachtige gesteldheid plaats heeft, welke door matige bloedontlastingen, door aderlatingen of bloedzuigers in de streek der lever, en verkoelende geneesmiddelen moet worden weggenomen. Ook de groote richter schijnt, in soortgelijke gevallen, ofschoon met zeer veel omzigtigheid, de antiphlogistische methode tot zekere hoogte aan te bevelen (ll. bl. 339). Zonder thans te willen onderzoeken, of er wel ooit in febribus vero et stricto sensu biliosis, in welke, zelfs gepaard met eene

{==405==} {>>pagina-aanduiding<<}
pleuritis biliosa, de groote stol van de aderlatingen altoos de nadeeligste gevolgen ondervonden heeft eene ontstekingachtige gesteldheid besta, en of de weinige gevallen, waarin matige bloedontlastingen met vrucht gebezigd zijn, niet eerder onder de rubriek van febris synochus cum symptomatibus gastricis, dan wel onder die van febris vera biliosa behoorden gerang chikt te worden; zoo is in allen gevalle des Schrijvers stelling te dezen opzigte zeer overdreven, en eenigermate geschikt, om menschen, die geen geregeld onderwijs genoten hebben, de grootste misslagen te doen begaan, dewijl deze schijnbaar ontstekingachtige gesteldheid, ook bij jonge, sterke menschen, doorgaans geenszins aan volbloedigheid, maar aan eenen krampachtigen staat is toe te schrijven, welke, blijkens de ervaring, het best door braak- en buikontlastende middelen wordt weggenomen. De groote Practicus vogel, een man, dien wel niemand van het Browniasme verdenken zal, drukt zich hierover op de volgende wijze uit: ‘Het aderlaten komt in de galkoortsen, op zichzelve beschouwd, in het geheel niet te passe, hoezeer de sterke hoofdpijn, de benaauwdheden, de steek in de zijde, en de ijlhoofdigheid daartoe verleiden zouden. Wijlen de beroemde fritze, in leven Directeur en Chef van het Koninklijk Pruissisch Veldlazareth, merkt zeer juist aan, dat onder 1000 zulke lijders het aderlaten slechts vijf dienstig is, en dat hij er in de Veldhospitalen nog altoos den dood op had zien volgen.’ (Vogel, Handboek, Iste deel, bl. 361, 362.) Inderdaad, Rec. kan zijne jonge kunstbroeders niet genoeg waarschuwen, om in de galkoorts, ook bij schijnbaar daartoe leidende indicaties, zelfs matige bloedontlastingen niet dan met de grootste omzigtigheid in het werk te stellen, daar dezelve in dezen ziektevorm, volgens zijne ervaring, zeer zeldzaam, zoo
ooit te passe komen. - Wijders neemt de Schrijver, in de afdeeling over de febris puerperalis, als eene bewezene zaak aan, dat het eerste tijdperk der kraamkoorts steeds ontstekingaardig is, en in eene ontsteking van het buikvlies en de

{==406==} {>>pagina-aanduiding<<}
daarmede omkleede deelen bestaat; doch dat, daar de ontstekingen in vliesachtige deelen en weefsels zelden zuiver phlegmonisch en meestal erysipelateus zijn, deze koorts spoedig haar stenisch karakter met dat van typhus verwisselt; en leert ons vervolgens, in het eerste tijdperk der kraamkoorts antiphlogistisch, in het tweede antigastrisch, en in het derde antiseptisch te werk te gaan; wordende te dien einde tijdig gedane ruime aderlatingen, plaatselijke bloedontlastingen, door het appliceren van zes tot twintig bloedzuigers in de nabijheid der meest lijdende deelen, gepaard met het gebruik van ontstekingwerende geneesmiddelen, als b.v. amandelmelk met salpeter, manna, tamarinde, enz. aangeprezen; en dit alles wordt als eene algemeene geneeswijze onbepaald aanbevolen in een praktisch handboek voor den Heelmeester ten platten lande en ter zee, voor menschen, welke veelal geen geregeld geneeskundig onderwijs genoten hebben, en bij welke dus het jurare in verba magistri aan de orde van den dag is! Waarlijk, zoo verre heeft men nog nimmer in eenig geneeskundig handboek de antiphlogistische behandeling dezer ziekte getrokken! Hunter is de eerste geweest, die eene inslammatie van het peritoneum, en van de daarmede bekleede deelen, als de naaste oorzaak dezes ziektevorms, heeft aangewezen; en richter neemt insgelijks eene plaatselijke inflammatie dezer deelen, als het hoofdkarakter dezer ziekte, aan; doch zegt uitdrukkelijk, dat, ofschoon in de kraamkoorts soms algemeene en zelfs ruime aderlatingen de plaatselijke bloedontlastingen moeten voorafgaan, dit echter zeer zelden het geval is, daar deze ontstekingachtige toestand bijna nooit zuiver phlegmonisch, maar doorgaans van eenen erysipelateuzen aard is, en er uit dien hoofde slechts zeldzaam algemeene bloedontlastingen of aderlatingen vereischt worden, maar in het algemeen topische bloedontlastingen voldoende zijn, en dat zelfs, uit
hoofde van het erysipelateus karakter dezer ontsteking, het gebruik van het salpeter slechts in weinige gevallen te passe komt; doch dat daarentegen het gebruik van de murias hydrargyri oxydulati hier

{==407==} {>>pagina-aanduiding<<}
vaak zeer doelmatig is. Met één woord, richter beschouwt de in de febris puerperalis voorkomende ontsteking van eenen valschen of erysipelateuzen aard, welke zeldzaam met eene algemeene ontstekingaardige gesteldheid, maar meestal in het begin met eene febris gastrica verbonden is, die vervolgens in eene ware rotkoorts, ja dikwerf in eene febris nervoso putrida ontaardt. (Speciale Therapie, IIde deel, bl. 151 en 171.) Wijlen de onsterfelijke vogel, een man, wiens praktische raadgevingen ons bij 't ziekbed menigmalen ten getrouwen gids verstrekt hebben, zegt uitdrukkelijk, dat de kraamkoorts een zeer verschillend karakter kan aannemen, doch dat dezelve meestal gastrisch en zeer zelden ontstekingaardig is; toont daarop de uitstekende nuttigheid van het aanwenden der antigastrische methode in deze ziekte, en leert vervolgens, dat in deze ziekte, in verre de meeste gevallen, geene aderlating te passe komt, en dat, ofschoon dezelve in sommige gevallen onvermijdelijk en hoogst doelmatig is, echter, uit hoofde dat deze ziektevorm zeldzaam met een inflammatoir, en daarentegen meestal met een gastrisch karakter verbonden is, er in verre de meeste gevallen geene indicatie voor het aderlaten bestaat, en dat men zich dikwerf zeer bedriegen zoude, met ook bij den schijnbaren, in den aanvang der ziekte bestaanden, ontstekingaardigen toestand eene aderlating te willen in het werk stellen; - dat er in den jare 1770 in St. Markus Hospitaal te Weenen eene zoodanige kraamkoorts regeerde, bij welke men daarom altijd algemeene bloedontlastingen in het werk stelde, en uit dien hoofde ook altijd ongelukkig was, en de lijderessen alle stierven; doch, nadat men, op bevel van Professor störck, met het aderlaten ophield, er zeer vele kraamvrouwen gelukkig herstelden. (Vogel, Handboek, IIde deel,
bl. 346, 364 env.) En het is intusschen in de febris puerperalis, welke, getuige daarvan de geneeskundige ervaring, zoo vele verschillende karakters aannemen kan, en die in verre de meeste gevallen, ja bijna altijd, een gastrisch, tot rotting neigend karakter aantoont, dat de anders door Rec., uit

{==408==} {>>pagina-aanduiding<<}
hoofde van den, in dit werk doorgaans heerschenden, echt praktischen geest, hooggeachte Schrijver, in het eerste tijdperk der ziekte, met de antiphlogistische methode in derzelver geheelen omvang wil te velde trekken. Het is waar, ook onze Schrijver getuigt, dat dikwerf, reeds van het eerste begin af, de ontstekingaardige met de gastrische gesteldheid gepaard is, en dat men op de zekerste en meest voldoende wijze aan beide die aanwij zingen voldoet door antiphlogistische purgeermiddelen met plaatselijke bloedontlastingen; doch het blijkt uit den geheelen zamenhang, dat de Schrijver deze gevallen beschouwt als uitzonderingen van den algemeenen regel, daar integendeel, blijkens de ervaring, die gevallen der kraamkoorts, waarin soms in den aanvang der ziekte de geheele antiphlogistische methode met vrucht kan en moet gebezigd worden, als zoodanig moeten aangemerkt worden, en bijgevolg de cura antiphlogistica in het eerste tijdperk der kraamkoorts nimmer als een' algemeenen regel kan vastgesteld worden, vooral niet in eene handleiding voor de nog in de praktijk onervarene beoefenaars der Geneeskunst. Rec., die in het geheel geen vriend is van het praktiseren volgens eenig systema, het zij dan oud of nieuw, bij het ziekbed, en die uit ervaring vastelijk overtuigd is, dat de zieke Natuur zich aan geen systema laat binden, en dat het naauwkeurig waarnemen van alle ziekteverschijnselen, gepaard met het bezitten van goede algemeene therapeutische gronden, en eene goede dosis gezond menschenverstand, den praktischen Geneesheer den besten leiddraad bij het ziekbed verschaft; Rec. herinnert zich nog zeer levendig, dat hij, in zijne jeugd te Londen de lessen van Professor haighton bijwonende, deze Geneesheer in zijne voorlezingen over de kraamkoorts melding maakte van eene toenmaals in het licht gekomene verhandeling van Dr. gordon, een Schotsch Geneeskundige, waarin deze beweerde, dat men, met in de eerste zes
uren der ziekte zeer ruime aderlatingen in het werk te stellen, bijna zeker konde zijn van de herstelling der lijderesse; doch er tevens bijvoegde, dat, zon-
{==409==} {>>pagina-aanduiding<<}
der de waarheid van des Schrijvers waarnemingen in twijfel te willen trekken, het echter eene bewezene daadzaak was, dat dit te Londen in het geheel het geval niet was; dat dáár de kraamvrouwen over het algemeen geene aderlatingen verdroegen, en het in 't werk stellen derzelve de ziekte veelal doodelijk maakte, doch dat de plaatselijke bloedontlastingen, door middel van bloedzuigers, in het eerste tijdperk der ziekte nimmer behoorden verzuimd te worden, en dat deze, in verbinding met de antigastrische ontlastende geneeswijze, in het algemeen het beste en meest doelmatige plan van gene zing dezer ziekte uitmaken. Rec. aarzelt geenszins, deze door wijlen zijnen geachten leermeester Prof. haighton vastgestelde geneeswijze der kraamkoorts, als volkomen op de ervaring gegrond, zijnen jongen kunstbroederen als de meest doelmatige aan te bevelen, en hen tegen het algemeen in 't werk stellen der antiphlogistische methode in den aanvang der kraamkoorts dringend te waarschuwen, en besluit deze zijne waarschuwing met hun toe te roepen: in medio tutissime ibis. Waarlijk, even als het niet te ontkennen is, dat het systema van brown, door eene ontijdige en onberedeneerde aanwending der stenische methode, aan vele kraamvrouwen het leven gekost heeft, zoo zoude zekerlijk, vooral in de groote steden, het getal der slagtoffers niet minder zijn, indien men, volgens des Schrijvers raad, in het begin dezer ziekte, de lijderessen altijd antiphlogistisch behandelde, in eene ziekte, waarin, naar de getuigenis van richter zelven, algemeene bloedontlastingen zoo zeldzaam aangewezen zijn, (IIde deel, bl. 173) en welke zoo vele verzwakkende oorzaken zijn voorafgegaan.
En hiermede eindigt Rec. het uittreksel en de beoordeeling van het eerste deel van dit Geneeskundig Handboek, hetwelk hem, uit hoofde van deszelfs belangrijken inhoud, overwaardig is toegeschenen, om eene breedere plaats in dit Tijdschrift te beslaan, dan anders wel het bestek van hetzelve zoude toelaten. De aanmerkingen, welke hij zich in de beoordeeling van dit werk veroorloofd heeft, zijn geenszins door hem te berde gebragt met oogmerk om daardoor des Schrijvers welverdienden lof eenigzins te verminderen, maar hebben alleen ten doel, om te dezer gelegenheid zijne gedachten over eenige belangrijke punten der Geneeskunst aan zijne kunstgenooten mede te deelen. Te meer veroorlooft Rec. zich deze vrijheid, daar de Schrijver in zijne voorrede

{==410==} {>>pagina-aanduiding<<}
verzekert, alle bescheidene teregtwijzingen dankbaar te zullen aannemen. Hij twijfelt dus niet, of deze onpartijdig medegedeelde aanmerkingen zullen hem welkom zijn, daar zij, welke voor 't overige ook derzelver waarde zijn moge, de bevordering van het beoogde algemeen welzijn ten doel hebben. Voor het overige betuigt Rec., in naam van het Nederlandsch geneeskundig publiek, den verdienstelijken Schrijver zijnen welmeenenden dank voor dit eerste deel van zijn Geneeskundig Handboek, waarin de Heer buchner zijne uitgebreide kennis, groote belezenheid en geslepen geneeskundig oordeel op het treffendst heeft ten toon gesteld; de voortzetting van dit, voor jonge kunstbroeders inderdaad zeer belangrijk, werk met verlangen te gemoet ziende.

De nieuwe of tegenwoordige Wereld. Een Tegenhanger tot de Voorwereld. Door J.G.J. Ballenstedt, Evangel. Predik. te Papstorf, enz. Uit het Hoogduitsch. Iste Deel. Te Amsterdam, bij de Wed. G.A. Diederichs en Zoon. 1822. In gr. 8vo. XVI en 298 Bl.

Bij eene vroegere gelegenheid hebben wij van ballenstedt's Voorwereld en Magazijn der Voorwereld, beide door Dr. moll vertaald, berigt gegeven. De Recensie van eerstgemelde werkschijnt dien Heer niet gesmaakt te hebben; althans hij noemt ons, in zijne Voorrede tot deze ‘nieuwe Wereld,’ (want de Duitschers zijn handig in 't maken van Werelden) hyperorthodoxe beoordeelaars. Wij meenden, dat overdrevene Regtzinnigheid nog al de geest van ons Maandwerk niet was, en hebben daaromtrent uit een' geheel anderen hoek wel eens harde woorden gehoord. Maar, wil men verkleefdheid aan Openbaring en Christendom, en afkeer van zulke geschriften, waarin die openlijk aangetast worden, overdrevene Regtzinnigheid noemen; nu ja, dan zijn wij hyperorthodox, en stellen er eene eer in, al noemden ons Dominé ballenstedt, zijn Vertaler, of wie het ook zij, domkoppen, bevooroordeelden, of hoe ook de verdraagzame Neologen degenen, welke van hen verschillen, gelieven te doopen.
Dit boek is eigenlijk eene voortzetting van den aanval op de stellige Godsdienstbegrippen, in ballenstedt's Voorwereld begonnen, gedost in het kleed eener beschouwing in 't groot van de tegenwoordige Aarde en het menschdom. In

{==411==} {>>pagina-aanduiding<<}
het eerste Hoofdstuk tracht men te betoogen, hoe de mensch, gelijk de Aarde zelve, van den ruwsten aanvang (hoewel groot als stofklomp) allengs ontwikkeld, tot rede en zedelijkheid gekomen is. De mensch is zoo wel dier, ja een verscheurend dier, als redelijk wezen, en moet ook, volgens zijnen aanleg, zulks in zekere mate altijd blijven. Vandaar zijn ook, even zoo wel als de verscheurende dieren in de natuurlijke, de oorlogen in de zedelijke wereld noodzakelijk, ter oefening en volmaking van 's menschen krachten, die in langen vrede zouden wegkwijnen. (Hierin is zekerlijk veel waarheids, en de verdediging der algemeene Voorzienigheid door den Schrijver te dezen aanzien bevat niet weinig goeds.) Maar nu is de vraag: Is de mensch bestemd, om altijd zoo te blijven? Ballenstedt vermoedt het tegendeel; hij gelooft aan 's menschen onbegrensde volmaakbaarheid; de beschaving wordt, wel is waar, hier en daar onderdrukt, maar verheft zich altijd weder met sterkeren luister en schooneren glans, tot zij eenmaal, misschien in Amerika of Australië, in volle heerlijkheid zal schitteren. Ook daartoe echter zijn de oorlogen, als zoo vele wrijvingen der Volken, waaruit vonken van licht spatten, onmisbaar noodzakelijk. Deze zamenhangende beschouwingen, de vijf eerste Hoofdstukken bevattende, behelzen, zoo als gezegd is, veel goeds, naast blijkbaar gewaagde stellingen, zoo als, dat er aanvankelijk tusschen menschen en dieren nog geen groot onderscheid was, (eene hypothese, die echter de Schrijver tot zijn oogmerk volstrekt noodig heeft;) en geschiedkundige dwalingen, zoo als, dat de Maarschalk van Saksen in den slag van Malplaquet (toen hij nog niet meer dan een kind was) reeds zou uitgemunt hebben; terwijl Athene, eene stad van 12000 inwoners, als een armzalig dorp, en de Zend-Avesta als
een boek der Indiërs wordt opgenoemd, - eene onverschoonlijke fout in dezen Schrijver, die juist met de Indiërs zoo veel op heeft.
Nu komt de Schrijver, in het zesde Hoofdstuk, op zijn lievelingsonderwerp, de wederlegging van de bewijzen voor de eenheid van het Menschengeslacht. Maar wie hier stellige bewijzen, nieuwe oogpunten ter afdoening van dit betwiste punt wilde zoeken, zou zich deerlijk te leur gesteld zien. Niet alleen geldt het gezag van den Bijbel bij hem niets, (dezelve heeft, zegt hij, geene stem) maar ook een herder, zöllner, kant, zimmermann, ludwig

{==412==} {>>pagina-aanduiding<<}
enz., die de oorspronkelijke eenheid des Menschdoms beweren, doen bij hem niets af. Tegen dezen behelpt hij zich met magtspreuken. Beroept ludwig zich op de mogelijkheid der volksverhuizingen over den geheelen Aardbodem, zoo verklaart ballenstedt het tot eene voorlang afgedane zaak, dat de verspreiding der menschen en dieren van uit het paradijs in Azië over den geheelen aardbodem, ten deele onmogelijk, ten deele onwaarschijnlijk is. Dat deze verspreiding dus aan Dominé ballenstedt, te Pabstorf, op zijne studeerkamer onwaarschijnlijk voorkomt, (de redenen daarvoor behoudt hij aan zich) is zekerlijk een hoogstgewigtige grond, om het gezag van dien ouden mozes te verwerpen. Hij was toch slechts een onbeschaafde Jood, en wist niet half zoo veel als zoroaster, die hem daarenboven in tijd is vooruitgegaan. Hiervan wordt geen enkel bewijs geleverd, zoo min als van de oudheid der Indische boeken (de Vedams) vóór mozes; maar deze gezegden ex tripode bedwelmen en verwarren onkundige Lezers, even gelijk de menigte meer vertrouwen stelt in een' kwakzalver, die op hoogen toon zijne middelen uitvent, dan in een' stillen en bescheidenen arts. Daarbij wordt om het andere woord met de uitdrukkingen vooroordeelen en bijgeloof geschermd, welke hij aan zijne bestrijders, zelfs aan eenen herder, (die toch wel een weinig meer wijsbegeerte bezat, dan Dominé ballenstedt) gelieft toe te kennen. ‘Beminnen kunnen wij elkander, hoe vele stamouders wij ook hebben, en uit hoe vele soorten ook ons geslacht besta.’ Maar is het dan niet een
veel sterkere band, dat wij allen broeders, uit één bloed gesproten, dan dat wij aan elkander vreemd zijn? Volgens die nieuwe leer, zal nu de ontmenschte slavenhandelaar (wiens bedrijf, in 't voorbijgaan gezegd, volgens echte stukken, thans drukker gaat dan ooit) den armen Neger, als een wezen van eene mindere soort, als een' halven Aap, zonder wroeging opeenpakken, knevelen, in zee werpen en verkoopen, naar dat zijn belang het medebrengt. - Ludwig trok een bewijs voor de eenheid der menschensoort uit de vruchtbaarheid der voortteling; en dit is ook een bewijs, dat b.v. de hond, met zijne ontelbare verscheidenheden en verschillende varieteiten, slechts ééne soort (species) uitmaakt, en éénen oorsprong moet hebben. Zimmermann noemt hen één gezin (familie.) Dus zijn het paard en de ezel verschillende soorten, omdat zij wel paren,

{==413==} {>>pagina-aanduiding<<}
maar geene jongen voortbrengen, die onderling vruchtbaar zijn. Uit dien hoofde moet de Heer ballenstedt nog bewijzen, dat een Neger en een Europeaan geene vruchtbare kinderen kunnen voortbrengen; doch hierin zou hem de geheele Mulattenstaat van Haïti tegenspreken.
Het zevende Hoofdstuk handelt over den oorsprong der taal, ten bewijze, dat dezelve zich langzamerhand uit onderscheidene nabootsende grondklanken gevormd hebbe. In het stelsel van den Schrijver is dit consequent en noodzakelijk. Hij brengt het gevoelen van den Zweedschen Geleerde hallenberg bij, en verdedigt hetzelve tegen eene Recensie in de Hallische Literaturzeitung, wier Schrijver zich eene oorspronkelijke, door God den mensch medegedeelde, taal voorstelt, welke daarna door hemzelv' ontwikkeld en beschaafd is geworden, even als zijne andere vermogens; daar elke andere verklaring hem even onaannemelijk schijnt, als de overgang van eene doode massa tot leven, of van een dier tot de menschheid, door eigene kracht mogelijk is. Ballenstedt heeft hier niets tegen in te brengen, dan dat dit een wonder zou wezen, en dat God niet door wonderen werkt. Maar hij schijnt toch in eene soort van God te gelooven; en wat doet dan die God? Heeft Hij overeenkomst met dien van epicurus, welke niets doet? Zoo niet, moet Hij ten minste de doode massa dan toch geschapen, en met de kracht bezield hebben, dat het leven zich uit dezelve ontwikkelen kon; en is dit dan geen wonder? niet het grootste van alle wonderen? En zoo men het meerdere aanneemt, waarom zou men dan het mindere als onmogelijk stellen? - Maar het past niet in de hypothese van den Heer ballenstedt, dat de mensch oorspronkelijk een diermensch, een halve aap, geweest is: deze hypothese heeft hij eenmaal (zonder bewijs; maar dat doet er niet toe) ten grondslag gelegd als waarheid, en op dien grond bouwt hij nu voort; alles, wat daar niet in past, is valsch, is vooroordeel, bijgeloof, sprookjes. - De ellendige toestand der wilden,
wier taal naar ravengekras zweemt, wordt hier te berde gebragt. Maar, verliest dan de Schrijver de mogelijkheid van verbastering geheel uit het oog? Kan niet een stam door toevallige omstandigheden tot de schromelijkste laagte vervallen? Welke uitwerkselen hebben verarming en verval niet, zelfs in onze steden, op vele huisgezinnen? En nu verbeelde men zich stammen van nog weinig beschaafde Vol-
{==414==} {>>pagina-aanduiding<<}
ken, door oorlog, ziekten, honger of andere rampen uit hun vaderland gedreven naar weinig bekoorlijke gewesten, waar zware arbeid alle hunne krachten vereischt; hoe ligt zal de geest daar verkwijnen, de taal verbasteren! Alle Volken, die zich op zeker aanzien mogen beroemen, spreken van eene gouden Eeuw, waarin het menschdom wel minder uiterlijke beschaving kende dan later, maar daarentegen onschuld des harten en omgang met hoogere wezens. Dit strijdt toch waarlijk tegen onze verwantschap met den Orang-Outang, of ons opschieten uit den grond als koolstruiken!
Het achtste en negende Hoofdstuk hebben meer regtstreeks den Bijbel ten doel, en handelen over de bronnen, uit welke mozes zijne juistere Godsdienstbegrippen putte, en over den val der eerste menschen. Hier legt ballenstedt nu zijne trotsche en aanmatigende onkunde regt aan den dag. Mozes heeft, volgens hem, alles van de oude Indiërs uit de tweede of derde hand, (NB. van de Perzen) en van de Egyptenaren, die zulks dan weder van de Ethiopiërs zouden hebben moeten bekomen. Hoe buitensporig oud zouden de Indische Vedams dan niet moeten zijn, ondersteld zelfs, dat zij, terstond na derzelver vervaardiging, door eene Volkplanting naar Ethiopië, en vandaar, allengs den Nijl afzakkende, naar Opper- en Neder-Egypte waren overgebragt, waar mozes de uit hun geschepte priesterleer moest opdoen! Volgens den doorkundigen william jones, wien men overal, waar het de zaken van Indië geldt, met het grootste vertrouwen mag aanhalen, zijn de oudste Indische gedenkschriften, de wetboeken (Vedams), 2580 jaren na de Schepping, dus omtrent den tijd van mozes, geschreven: hij, noch de Egyptenaren konden daaruit dus niets ontleenen. - De geschiedenis van den val heeft, volgens ballenstedt, nu eens mozes, (bl. 189) die zelfs de namen Meschia en Meschiana in adam en eva veranderd heeft, (alsof adam een eigennaam ware!) dan weder ezra, of een ander Schrijver in of na de Babylonische gevangenis, in Babylon van de Perzen
overgenomen, en in de heilige boeken ingeschoven. De taal der hoogste Oudheid, der eenvoudigste, kinderlijkste natuur van het menschdom, is dus de vertaling van eene Perzische fabel! Dat voorts mozes niet uit den Zend-Avesta kan geput hebben, is zoo klaar als de dag. Wij zelve gelooven met hyde niet, dat zoroaster een tijdgenoot was van darius hysfaspesz. Herodotus spreekt daarvoor te duidelijk

{==415==} {>>pagina-aanduiding<<}
van eene reeds onder kambyses gevormde Medische Kaste der Magiërs; ook zou hij de verschijning van zulk eenen Profeet onder darius niet verzwegen hebben: maar het komt ons met heeren voor, dat zoroaster onder een' der Medische Koningen, waarschijnlijk cyaxares I, (dus 900 jaren na mozes, en 600 vóór christus) geleefd en zijne leer verkondigd heeft. Mozes kon dus mets van zoroaster overnemen; misschien wel deze iets van zijne wetgeving door de tien stammen van Israël, die gedeeltelijk in Medië woonden. (Zie het Boek Tobias, Iste Hoosdstuk.) Wat de overneming der Demonische begrippen door de Joden ten tijde der gevangenis betreft, dit is nog een betwist en onzeker punt in de Geschiedenis: het kan zijn, dat de Schrijver daarin gelijk hebbe; doch daarom is Gen. I-IV nog niet Perzisch. - De wetgeving van mozes is ook geene bloote kopij der Egyptische: hij althans predikte openlijk het zuiverste Theïsmus, gelijk zij, hoogstwaarschijnlijk, het Pantheismus. Hun bekend opschrift op den Isis-tempel te Saïs: Ik ben alles, wat geweest is, wat is, en wat zijn zal, en mijnen sluijer heeft geen sterveling opgeligt, bedoelt niet god, als rein, zedelijk en verstandelijk Wezen, maar de Natuur, en mozes heeft gewis jehova daarvan niet overgenomen. Doch Ds. ballenstedt schijnt daar weinig onderscheid in te
vinden, zie bl. 264, waar hij vraagt, of men het Pantheïsmus wel een' afgodsdienst mag noemen. Hij neemt vervolgens nog eene plaats uit zekeren kayser's Judaïsmus und Christianismus aan, die in de smadelijkste uitdrukkingen van den God, die zich aan mozes openbaarde, en dien ook jezus zijnen Vader noemde, spreekt, en zelfs alle Joden en Christenen, die gelooven, dat God zich, om wijze redenen, meer bepaaldelijk aan een gedeelte des menschdoms hebbe geopenbaard, voor Godslasteraars durft schelden!...o, Die verdraagzame Wijsgeeren! Zou die kayser, dien wij niet kennen, misschien ook, gelijk Ds. ballenstedt, geld van den lande trekken, om die Godslastering te verkondigen? Als er dan toch iets godslasterlijk zijn moet, is het de vergelijking van onzen Zaligmaker met den ondeugenden Indischen God krischnoe, wiens jeugd onder de herderinnen een tooneel van buitensporigheden was; en deze vergelijking heeft niet eens de verdienste van nieuw te wezen. Waar staat toch dat fabeltje, 't welk men niet eens weet, of het uit de Indische, Perzische of Egyptische Godenleer

{==416==} {>>pagina-aanduiding<<}
is? (bl. 204.) Wede in eene Recensie, de gewone bronnen van Ds. ballenstedt. Vóór dat ons het boek genoemd is, waarin zich alle die bijbelsche gebeurtenissen ook moeten bevinden, nemen wij de vrijheid - dit alles voor een verdichtsel te houden. Wat de Indische Trimurti, of Drieeenheid, betreft, hoezeer dezelve van de Christelijke verschilt, loopt in 't oog. Deze kent geenen God den Verdelger. - Nu bereikt de onzin het toppunt, in eene verklaring der geschiedenis van den val door hullmann, door middel van eenen Roman, dien hij waarlijk gelooft, dat de Schrijver bedoeld heeft. God is daarin eene kolonie van beschaafde menschen, de mensch het gemeene volk, de slang een veldwachter, en wat dies meer zij: het komt daarop uit, dat het gemeene volk aan de beschaafde Heeren het geheim van den koren- en wijnbouw ontvreemdde. Het woord slang brengt hij in verband met cherub, griph, grijpvogel, draak, sphinx, graaf (comes), sherif en griffier!... Onwillekeurig dachten wij bij onszelve: Is er dan geen dolhuis voor Duitsche Exegeten? (Er zouden nog wel wat Philosophen bij mogen.) Ballenstedt vindt dit dan toch zelf te razend, maar beschouwt den val als de allegorische voorstelling des overgangs van den staat der natuur tot dien der beschaving, of van het herder- tot het akkerleven.
De laatste Hoofdstukken bevatten de gevoelens van den Franschen Reiziger de grandpré, die niet uit het verschil van kleur, maar uit dat van het haar, de menschenrassen onderscheidt, en er slechts vier erkent, de blanke, zwarte, roode, en de Albinos, (ballenstedt is voor veel meer menschensoorten) en den grond van Neder-Indië voor nieuw, en een aanspoelsel van den Ganges houdt. Wij zullen ons daarbij niet ophouden, en alleen aanmerken, dat de Christelijke Zedeleer den Predikant ballenstedt niet zuiver, maar te baatzuchtig voorkomt, omdat zij van belooningen in den Hemel spreekt: die der Braminen is gestrenger en zuiverder; bl. 266, 267. Wij gunnen Ds. ballenstedt zijne Vedams en Pouranams, en zouden hem raden, ten spoedigste eene bedevaart naar Jagrenat te doen. Wij voor ons houden ons aan het Nieuwe Verbond; dit is ons zuiver genoeg.
Wat hebben wij dan nu eigenlijk in dit boek, betrekkelijk onze nieuwe of tegenwoordige Wereld, gevonden? Al heel weinig nieuws: want veel is letterlijk uit anderen overgeno-
{==417==} {>>pagina-aanduiding<<}
men, waarover dan het andere gedeelte redekavelt, en, uit hoofde der eens opgevatte stellingen, de duchtigste gronden voor onwaarschijnlijk verklaart. Maar minkundigen moeten zich vooral niet laten verleiden door den stouten, verzekerden toon, dien ballenstedt voert, om zijne gezegden voor onomstootelijke waarheid te houden. Wij hebben van het tegendeel reeds eenige proeven gegeven, die wij, des vereischt, en indien ons bestek het gedoogde, zeer zouden kunnen vermenigvuldigen.
De Heer moll daarentegen, als Vertaler, heeft verscheidene belangrijke teregtwijzingen bij den tekst gevoegd; onder anderen, dat de toekomstige veredeling en volmaking van ons geslacht, na vele Eeuwen, niet wel gezegd kan worden de onze te zijn, en ons dus, zonder eene eigene onsterfelijkheid, weinig zon baten.

Anastasius, of Lotgevallen en Reizen van een' Griek, op het einde der 18de Eeuw; door Lord Thomas Hope. Naar den vierden Druk uit het Engelsch. Iste Deel. Te Leeuwarden, bij Steenbergen van Goor. In gr. 8vo. VIII en 261 Bl.

Reeds eer wij dezen belangrijken Roman in de vertaling zagen, kenden wij denzelven, ten deele, uit Engelsche tijdschriften, in het oorspronkelijke. De stijl van hetgeen daaruit werd medegedeeld, de gloed der verwen van de schitterende tafereelen, zoo talrijk in dit werk verspreid, deden ons naar eene lezing van het geheel verlangen. Met veel graagte, dus, vatteden wij deze overzetting op, hopende daarin ons verlangen immers in zoo verre voldaan te zien, als een schoon werk in eene goede vertaling zijne eigenaardige kleur behoudt. Wij kunnen echter niet zeggen, dat dit het geval is geweest. De vertaling is doorgaans zuiver, vloeijend, en vrij van stuitende gebreken; maar die kracht, dat vuur, die wegslepende voordragt, welke ons in het Engelsch hadden bekoord, misten wij in het Nederduitsch, immers voor het grootste gedeelte. Bijna altijd regeert de boertende toon, die ons toch niet voorkwam, in het Engelsche werk de heerschende te zijn. Met dat alles levert dit boek nog eene belangrijke lectuur op, om meer dan ééne reden.
Zoo het te wenschen zij, van eenig voorwerp, een heerlijk oud gebouw b.v., hetwelk op het punt staat, afgebroken

{==418==} {>>pagina-aanduiding<<}
te worden, eene getrouwe afbeelding te bezitten, zoo is dit zekerlijk ook het geval met eene geheele Natie. En dit is nu zoo met de Grieken. De Engelschen hebben, door de handen der Turken, hun oogmerk bereikt. Reeds is veel, waarvan wij nog in den Anastasius lezen, geweest: de familiën van den Fanar, de keur der Grieksche beschaving, zijn met wortel en tak uitgeroeid; het eiland Chios, de bloem der Levant, het geboorteland van anastasius, is ledig gemoord, en het overschot in slavernij verkocht; en op het oogenblik, waarin wij dit schrijven, bestaat misschien de Grieksche Natie niet meer, bedekken stapels van lijken de vlakten en bergen van den Peloponnesus, en kunnen de Engelschen te Corfu, in het gezigt van dat moordtooneel, zoo wel als in het Moederland, het Rule Britannia, en misschien het Te Deum aanheffen over de vernietiging der oudste en eerwaardigste Natie door schuim, dat niet waardig is, dat de Aarde hen draagt, - omdat die Natie de onvergeeflijke stoutheid had, van zelve Koophandel te willen drijven, eene Zeemagt te hebben, en daardoor het monopolie van de onbetwistbare Heeren der Zee te na te komen, die alleen met de luiheid der Turken hun voordeel mogten doen. Maar schoon elk, die den gulden regel kent: pecunia primum quoerenda est, virtus post nummos, de Engelschen daarin volkomen gelijk geeft, zijn er echter ook nog zekere dweepers, die veel van menschelijkheid, medegevoel, deelneming in Medechristenen, en wat dergelijke afgesletene woorden in onze verlichte Eeuw meer zijn, op hebben, en
die dus wel eens gunstige gedachten van de Grieken, en nadeelige van hunne vijanden in den handel, de Britten, zouden kunnen opvatten. Om dezer zwakken wille nu heeft zekerlijk Lord hope dit werk geschreven: want de ondergang der Grieken schijnt niet eerst sedert heden of gisteren in de plans der moordenaars van Koppenhagen en Indië te hebben gelegen, (videatur Parga!) Hij heeft eene afteekening vervaardigd van het bestemde slagtoffer; maar eene afteekening, zoo als het oogmerk van Oud-Engeland die vereischte, eene Carricatuur van een' Griek, geen vriend van Vaderland, Vrijheid en Godsdienst, ten koste van goed en bloed, zoo als zij zich dezer dagen hebben vertoond, en wel in staat waren, het medelijden en de deelneming van alle gevoelige zielen te wekken, maar van een' booswicht, die zijne ouders ontvlugt, zijn meisje verleidt en dan aan haar lot overlaat, de krui-
{==419==} {>>pagina-aanduiding<<}
pende slaaf is van eenen dragoman of tolk des Kapoudan-Pacha's, een buitensporig wellusteling en verleider van gehuwde vrouwen, een afvallige van zijn geloof, en een moordenaar van zijnen vriend. Wij meenen, dat het volgende Deel hem, zoo mogelijk, in een nog afschuwelijker licht zal vertoonen. De Schrijver zegt wel niet, dat alle Grieken zoo zijn; integendeel, hij schildert ons in anagnosti, eenmaal den halsvriend, en dan het slagtoffer van anastasius, een' braven, godsdienstigen jongeling; maar deze speelt slechts eene zeer korte en ondergeschikte rol, en de meeste Grieken, met welken anastasius omgaat, van den tolk mavrojeni af, tot aan de met zonden beladene vrouwtjes te Konstantinopel toe, wier zwart schuldregister
anastasius helpt vergrooten, zijn door en door bedorven. - Maar nog meer. Er zijn nog andere dweepers, welke de Grieken beminnen om hunner Vaderen, dier edele, groote mannen wille, welke der menschheid tot sieraad verstrekten, en den grondslag leiden tot die burgerlijke vrijheid, welke Europa voor het grootste gedeelte nog mag genieten. Ook dit zou met aandoening en deelneming het uitroeijen eener Natie kunnen doen beschouwen, waaraan zulke groote herinneringen verknocht zijn. Doch zulks zou dwaasheid zijn. Anastasius verneemt door zijnen magtigen beschermheer, den tolk mavrojeni, dat de tegenwoordige Grieken wel niet beter, maar ook niet slechter zijn dan de oude, en dat die alle hunne ondeugden in ruime mate bezaten. ‘De ligchaamsgestellen der hedendaagsche Grieken mogen door den invloed der hen omringende voorwerpen veranderd geworden zijn; maar hun gemoedsbestaan is nog even zoo, als in de dagen van perikles(!) Ligtgeloovigheid, buigzaamheid, en zucht om uit te munten, waren, van de oudste tijden af, de grondtrekken van het Grieksche karakter; zij zijn het nog, en zullen het altijd blijven. Het verschil in het uitwendige voorkomen der volken ontstaat niet uit eene wezenlijke verandering van hunnen aard en zielsgesteldheid, maar alleen uit eene toevallige verandering der middelen, waardoor die zelfde neigingen moeten bevredigd worden. De oude Grieken vereerden honderden Goden; de hedendaagsche bidden even zoo vele Heiligen aan. De oude Grieken geloofden aan orakels en wonderen, aan bezweringen en betooveringen; de hedendaagsche aan reliquiën en wonderdaden, aan amuleten en waar-
{==420==} {>>pagina-aanduiding<<}
zeggerijen. De oude Grieken bragten in de tempels hunner Godheden rijke offers en giften, om geluk in den
oorlog en aanzien in den vrede te verkrijgen; de hedendaagsche hangen morsige lampen in de kapellen hunner Heiligen op, om de koorts kwijt te raken, of de gunst van een meisje te winnen. Genen waren te huis standvastige vrienden van hun vaderland, en buigzame hovelingen in Perzië; dezen braveren de Turken, en kruipen voor hen in het Fanar. Was ook niet elke gemeente in het oude Griekenland evenzeer eene prooi van intrigues en partijschappen, als onder de hedendaagsche Grieken? Streeft niet ieder tegenwoordige Griek evenzeer naar oppermagt? Is hij niet even bereidwillig, om zijnen mededinger, door goede of kwade middelen, te benadeelen? Gelijken de Turken van onzen tijd niet naar de voormalige Romeinen, in hunne achting voor het vernuft zoo wel, als in hunne verachting van het karakter hunner Grieksche onderdanen? Overtrof de Griek in den Pireoeus den Griek in het Fanar wel eenigzins in snelheid van begrip, in vlugheid van tong, in zucht tot hekelen, in valsch vernuft, en in drogredenen te bedenken? Geloof mij, het onderscheid tusschen de oude en hedendaagsche Grieken ontstaat juist uit die volmaakte overeenkomst, uit die zelfde buigzaamheid van gemoed bij beide Natiën, welke haar vatbaar gemaakt heeft, om allerlei indrukken te ontvangen, en elken invloed op zich te laten werken. Toen men door vaderlandsliefde, door zucht voor het algemeene welzijn, door bedrevenheid in kunsten en wetenschappen, door geleerdheid en beleid in den oorlog roem konde inleggen, toen schitterden de Grieken als de eerste patriotten, als helden en schilders, als dichters en wijzen. Thans, daar list en loosheid, vleijerij en
intrigues alleen den weg tot grootheid banen, onderscheiden ook deze zelfde Grieken zich niet minder dan hunne voorouders.’ (Bl. 96.) Wij ontkennen niet, dat sommige trekken hier waarheid bevatten; maar blijkbaar ligt hier de hatelijke bedoeling tot grondslag, om oude zoo wel als hedendaagsche Grieken te doen voorkomen als een' hoop ijdele, ligtzinnige wezens zonder beginselen en vastheid van geest, terwijl de Turken de rol der ernstige veroveraars, der Romeinen, vervullen. Voorts moge deze lange aanhaling tot een staaltje van den stijl en de wijze van beschouwing des Schrijvers verstrekken.

{==421==} {>>pagina-aanduiding<<}

Wij hebben hier voorts vele menschkundige opmerkingen (hoewel van die gene, welke der menschheid het minst tot eer strekken) en een aantal schitterende beschrijvingen gevonden (op welke echter gedeeltelijk de boven gemaakte aanmerking wegens den stijl van het oorspronkelijke toepasselijk is.) Van dien aard zijn de schilderingen van het wederzien door anastasius van zijn geboorteland Chios; van zijn' inwendigen strijd, om derwaarts terug te keeren, en de eindelijke zegepraal, door een toeval, van zijnen kwaden engel (bl. 75-79), van het eerste gezigt op Konstantinopel (bl. 80, 81); van den fieren Mainoot mackari in den bagnio (bl. 135-138); van dien bagnio zelven (bl. 130-133); van de pest in denzelven (bl. 142-144), en van eenen lentedag te Konstantinopel (bl. 238-240). Ook vindt men hier eene blijkbaar naauwkeurige kennis van de zeden en gewoonten in het Oosten, die door Noten aan den voet der bladzijden opgehelderd worden. Voorts zou het de belangstelling des Lezers in dit boek, hetwelk als roman eene groote waarde heeft en den leeslust wel gaande houdt, kunnen verminderen, wanneer wij eene doorloopende schets van de lotgevallen des helds gaven. De Lezer moge die in het boek zelve nazien, en daarin opmerken, hoe de ondeugd, waarin men zich toegeeft, tot de snoodste gruwelen doet vervallen, wanneer geene vaste beginselen in de ziel heerschen.
Over den stijl des Vertalers hebben wij boven reeds ons gevoelen gezegd. Drukfouten zijn ons weinig voorgekomen.






Verhaal eener Reis naar Nieuw-Zeeland, gedaan in de Jaren 1814 en 1815, in gezelschap met den Weleerw. S. Marsden, door J.L. Nicholas, uit de Engelsche Beschrijving van den laatstgenoemden vertaald. Iste Deel. Te Rotterdam, bij Arbon en Krap. In gr. 8vo. XX, 519 Bl.

‘Van al de verschillende eilanden in den stillen Oceaan is er geen, met hetwelk de Europeërs, in het algemeen, minder bekend zijn, dan Nieuw-Zeeland; is er misschien geen, hetwelk meer derzelver bijzondere oplettendheid verdient.’ Dus begint onze Schrijver zijn verhaal, en wij zijn zeer genegen hem dit toe te stemmen. Het is een uitgebreid, schoon en vruchtbaar land, met allerlei bronnen van bestaan, en eene vrij talrijke, krachtige, onbedorvene bevol-
{==422==} {>>pagina-aanduiding<<}
king, die, bij de ontdekking door cook, (om van het vroegere bezoek door onzen landgenoot tasman thans niet te spreken) reeds blijken van aanmerkelijke vordering in landbouw en sommige handwerken gaf. Hij werd er, zoo als men weet, niet terstond vriendelijk ontvangen, en zijn togt kostte dus verscheidene Nieuw-Zeelanders het leven. Dit was, helaas! het voorspel..... of liever, laat ons zeggen, het was het gevolg van eene vrees en vermoeden bij de inboorlingen, welke naderhand maar al te zeer bevestigd zijn. Meest al de Engelsche schepen, die, van Botanybaai uitgegaan, ter walvischvangst naar dezen kant voeren en het land aandeden, kwamen daar met roof en geweld, of, hetgeen nog erger is, met besmettende ondeugden en veelligt ook ziekten. Het volk heeft dus, gedurende vele jaren, bij de gemaakte kennis met onze beschaafde lieden ligt meer verloren dan gewonnen. Nu en dan kwam er wel een Nieuw-Zeelander mede naar Nieuw-Zuidwales, en zelfs naar Londen, over, als matroos op de schepen dienende; maar zij leerden ook dáár juist niet veel goeds. En nog onlangs had een Engelsch schip het blijk opgeleverd, dat hunne woestheid en gevaarlijkheid niet verminderd was, daat hetzelve, door wraakzuchtige opruijing van een opperhoofd, bij den kapitein als matroos dienende en van hem mishandeld, geheel afgeloopen, en de manschap vermoord en..... verslonden was. Hierover was wederwraak geschied, die daarenboven de onschuldigen had
getroffen; en aldus bestond er voor het minst eene zeer dubbelzinnige betrekking tusschen de Engelschen en Nieuw-Zeelanders.
In deze gesteldheid van zaken vormt de Weleerw. Heer marsden, 's Konings hoofdkapellaan, in meermaals genoemde kolonie, het ontwerp, om aldaar eene Zendelingschap te vestigen; en hijzelf vergezelt met een matig schip, hem tot dit einde door den Gouverneur verstrekt, de lieden, met hunne vrouwen en allerlei bouwstoffen en gereedschappen, die het werk der beschaving en bekeering van deze talrijke en woeste menschen zouden ondernemen. Onze Schrijver was zijn vriend en reisgezel. Zijn verhaal doet ons den togt, de voorbereidingen en verdere beschikkingen, benevens hunne goede ontvangst en vele andere zaken, kennen. Hetzelve loopt echter meest over plaatsen en voorvallen, bij wijze van dagboek geschreven zijnde. Aan bijzondere kundigheden, die zijn berigt belangrijker zouden kunnen maken, zoo

{==423==} {>>pagina-aanduiding<<}
als van planten, dieren enz., ontbreekt het hem, en zijn verhaal heeft veel van dat koude en eenigzins langwijlige, dat wij somtijds bij de Engelschen aantreffen. Dit belet nogtans niet, dat het met nut en genoegen gelezen wordt, en dat het ons spijten zou, zoo het tweede deel, ons nog niet geworden, uit gebrek aan aftrek mogt achterblijven.
Wat de vertaling betreft, die is vloeijend, schoon op eene enkele plaats een weinig achteloos, en somtijds blijk gevende, dat het oorspronkelijke niet wel verstaan is. Zoo lezen wij, b.v., gedurig van de banken der rivier, waar zeker oevers of boorden (banks) bedoeld zijn. Eenigzins grappig zelfs is een andere misslag, waar het Engelsche Dowager (Douariere) voor een eigennaam genomen en met klein kapitale letters gedrukt is. Wij zouden meer dergelijke bokjes kunnen opnoemen; doch stappen er liever geheel af, met den wensch, dat de edele Geestelijke in zijne poging moge zijn geslaagd en meer en meer slagen; schoon de volgende aanhaling bij sommigen den moed op dezen goeden uitslag niet vermeerderen zal. De Schrijver, namelijk, was gemelijk, omdat hij geene schuilplaats tegen den regen had mogen zoeken in zeker huis, dat taboo, geheiligd, onder zeker godsdienstig verbod was. Doch men hoore hemzelven. ‘Vermoeid door den uitstap, en gekweld, doordien men mij niet toeliet in het huis te gaan, voer ik hevig en zeer scherp tegen deze ongastvrije bijgeloovigheden uit; en, daar tui voorheen getoond had, de voorkeur aan Europesche gewoonten te geven, door onze manieren, terwijl hij aan boord was, zoo stipt mogelijk na te bootsen, zeide ik hem in de taal van gemeene boert, dat de taboo taboo geheel gammon of gek was. Doch ik bevond welhaast, dat gevoelens, die men in de kindschheid heeft ingezogen, en tot aan het tijdperk der mannelijke jaren gekoesterd, even moeijelijk uit de verstanden der Nieuw-Zeelanders, als uit die der Europeërs zijn uit te roeijen; want, zich op eenen scherpen toon tot mij wendende, hernam hij: dat het volstrekt geen gammon was. De Nieuw-Zeelanders, zeide hij, zeggen, dat het crackee crackee (preken) van den Heer marsden van den verleden
zondag geheel gammon is. Neen, neen, hervatte ik, dat is geen gammon, dat is miti (goed). Welnu dan, antwoordde de stijfzinnige redetwister: indien dan uw crackee crackee geen gammon is, dan is onze taboo taboo ook geen gammon.’





{==424==} {>>pagina-aanduiding<<}

Sprokkelingen, door Mr. Willem Bilderdijk. Te Rotterdam, bij J. Immerzeel, Jun. 1821. In gr. 8vo. IV en 192 Bl.

‘Eenige oude Dichtstukjens van wat jonger tijd, bij nienwe van mijn ouderdom behelst deze Bondel,’ zoo begint de Dichter zijn voorberigt. En, hoe velen nu van jongeren tijd? Het oudste, en, ja, niet het minste, maar misschien oordeelt men zoo, omdat het de laatste plaats heeft, is van 1806. Dan vinden wij er één van 1809, en één voor een gedeelte van dat jaar. Drie zijn er, die nu in hun vierde, en drie, die in hun derde jaar zijn. Één is er van één jaar, en de overigen, negenendertig, zijn van 1820. Wij vinden er dus twee of derdehalf van jongeren tijd; immers 1818 noemde bilderdijk zeker zijn' ouderdom. Waartoe dan dit begin?
Men kent het zwak van bilderdijk. Zoo durft Recensent het noemen, hoe men dit ook opneme. De man wilde weder een' aanloop nemen tot de herinnering, dat men nu zoo veel niet meer in zijne dichterlijke voortbrengselen wachten kan. Dit wil ons niet behagen; men schat dezelve althans nu niet minder hoog dan voorheen. Wie zijner vrienden (van zijne benijders zwijgen wij) hoort dan gaarne die uitweidingen? Wij zijn echter regt blijde, dat hij, behoudens zijne oordeelvelling, die des beschaafden publieks laat gelden, en geven blijft, wat altijd naar meer smaakt. En welkom waren ons deze Sprokkelingen. Hoe vindt de man telkens zulke aan zijn idée passende titels, en welk een lief vignet! Wij voor ons, en dat zal ons niemand misgunnen, turen liever op zulke titelbladen, dan wij behagen scheppen in menig een, en nu al weder dit voorberigt van bilderdijk, in hetwelk al weder zijne luim uitvaart tegen zijne tijdgenooten, en zijne gelijkheid aan zichzelven in beginsels of inzigten belijdt; en wij vragen: cui bono?
‘'T ware mogelijk,’ zegt bilderdijk, ‘dat het geen in aantal bij 't overige zeer gering is, 't voornaamste gekeurd worde;’ en, uit hetgeen hij volgen laat, schijnt, dat hij het onmogelijk acht, dat zijne dichtstukken van lateren tijd die van vroegere jaren op zijde komen. Nu, wij gaven reeds te kennen, dat wij het oudste stuk in dezen bundel niet voor het minste hielden. Het werd, 3 Wijn-
{==425==} {>>pagina-aanduiding<<}
maand 1806, na 's mans terugkeer in het vaderland, voor de Maatschappij van Nederlandsche Letterkunde uitgesproken, na eene rede van den Hoogleeraar te water. Men hoore den aanhef!

‘Van tranen overstelpt, met bloedende ingewanden 
In de opgereten borst, nog gapend van haar wond, 
De lijktoorts van mijn kind nog rookende in de handen, 
Wat vordert men van mij op dees gedenkbre stond? 
'T is feestdag: Leyden juicht. - Maar ik den feesttoon stemmen! 
Ik 't vaderlijk gemoed bedwingen van zijn pijn! 
Dit wacht men! - o Mijn hart! in tranen weg te zwemmen, 
Dit mocht uw feestgejuich, dit, uw verkwikking zijn. 
Dan neen! Geliefde Kring! - Die zoo veel folteringen 
Voor 't dierbaar Vaderland geleerd heeft door te staan, 
Die offre ('t barstend hart moog van elkander springen) 
Aan 't vaderlandsche feest tot zelfs zijn laatsten traan! 
Helaas! wat is mijn smart, het schreien van een Vader? 
Aandoenlijk? - Ja, uw hart gevoelt het nevens mij! 
Maar Leydens roem en heil, maar Neerland raakt ons nader! 
Haar offer ik mijn rouw en al mijn bloed daarbij.’ 

Kan dit overtroffen worden? En toch, als wij de vijf brieven lezen, als wij den eersten van Myrrha aan Cinyras lezen, dan vragen wij dit weder. Zij zegt (wij vooronderstellen nu maar, dat men wete, wat zij zeggen wil, en niet mag; zeggen zal, en niet wil, en eindelijk toch zegt) onder anderen:

‘Natuur zelv deinst terug, wanneer ik 't wil verklaren; 
Neen! zegge ik, wen geprest, gedwongen, weggesleept, 
Mijn hand de schrijfstift grijpt, die, zal zij 't openbaren, 
Door 't Helsche zustrental verwoed moet voortgezweept. 
o Goden, Godvrucht, Eer en heilge Ouderliefde, 
Verhoedt, dat me ooit ontga wat me afgewrongen wordt! 
Verstikke in 't stikkend hart die vuurvlam, die 't doorgriefde! 
Of zij bij 't eerste woord de onnoozle hand verdord! -’ 

enz. De andere brieven zijn van Dejanira aan Herkules, van Ariadne aan Theseus, van Fyllis aan Demofoon, en van Kanace aan Makareus: wij zegen ze liever, met het volgende achtregelig dichtstukje, Fyllis, aan een amandelboom

{==426==} {>>pagina-aanduiding<<}
hangende, met anderen van hunne soort vereenigd in een' bundel, dan dat wij daarop onmiddellijk drie stukken zouden laten volgen, die tot de Bijbelpoëzij behooren, zoo als hier op 's Heilands Geboorte, de Star uit het Oosten, (NB. hier staat een Hebreeuwsch woord van Bileam boven; maar over Exegese en Theologie des Bijbels hebben wij het met den Dichter niet) en Herodes (de kindermoorder.) Tegen deze rangschikking hebben wij voorts nog dit: de lezers, die de laatstgenoemde en volgende stukjes verstaan, hebben allen daarom nog zoo veel niet aan de eersten, als te vele Mythologische kennis vorderende. 't Is waar, bilderdijk's lezers en lezeressen behooren tot het beschaafde publiek; maar...... doch, sufficit! willen zij, om het eene niet te missen, het andere tevens ontvangen, 't is ons ook wel.
Om nog eens even tot die brieven terug te keeren: als men ze nu vergelijkt met het veertien jaren oudere dichtstuk, waaruit wij zestien regels afschreven, neen - dan zegt men: het is niet waar, gelukkig, wat bilderdijk in den voorzang getuigt van ‘zijn ongestemde lier, bevende vingers, en op het papier sidderend dwalende dorre hand.’ Het nietig rag, waarmede in het beestenkrebjen het heilige Kind, dat wij anders zouden meenen te moeten begroeten, omwonden is, raagden wij liefst weg. Anders vonden wij dezen zang op de geboorte van Jezus prachtig verheven. Schoon blinkt ook de Star uit het Oosten. 't Is eene meesterlijke navolging van prudentius. Men oordeele!

‘Van daar de dageraad 
ontstaat, 
En d'uitgeruste Zon haar renspoor op gaat streven, 
Ontdekt het wijze Morgenrood 
Die fakkel die zoo schittrend gloort, 
Ten konings-standaart (*) opgeheven.’ 

Op de hier genomene licentia poëtica vitten wij niet. - Dat men het stukje op den kindermoorder niet zonder ontroering lezen kan, spreekt van zelve. o Dichters! opent den Bijbel der Christenen, en - welke schatten, voor u ten gebruike, en voor het doel, waartoe ge Dichters zijt, de beschaving des volks, zoo uitnemend te besteden!

{==427==} {>>pagina-aanduiding<<}

Wij vinden hier, en daar hebben wij niets tegen, nog al eenige gelegenheidsversjes, zoo als op de Verjaring van 's Dichters Egade; aan den Slaap (op zijn krankbed); aan h.h. klijn, ten geleide van een zijner nieuwuitgekomene werkjes; Bruiloftszang voor een' Vriend, bij het Huwelijk zijner aangenomene Dochter, (ernstig;) Onderwijs aan zijn Zoontje, (aardig; heel ernstig eindigende. Dat moet een knappe jongen wezen. Hij gaat nog te school; maar, als vader hem vermaant om niet bang voor den meester te zijn, wijst hij hem op Achilles en Herkules, en zegt hem vervolgens, hem het pad van roem wijzende, dat kraaklaurier meer is dan de ijdele bloem, die voor de voeten wast, en uit rots gebroken moet worden, waar Pausilypus grot Vezevus kolk ziet rooken. - Nu, 't is ook zoo: de jongen kan vragen, wat dat is; gelijk menig vader en moeder, die dit onderwijs aan hun kind voorlezen wil, die vraag wachten mag, en ook zelve doen kan.) Het Graf van den Hoogleeraar brugmans; aan mijnen overledenen Vriend a.j. zubli, (dit is het jongste van allen;) aan Dr. a. kappadoce; in het Album van Mr. chr. de haan; aan een' Vriend, bij de geboorte van zijn vierde Kind, (wel wat dartel in het begin; maar het kan er toch door. Wij lazen het eerst eens voor ons zelven, eer wij het waagden aan het vrouwelijk oor mede te deelen. Doch, het loopt best af. De lach verandert in medelijden met den Dichter, die het gemis van zijn voorregt beklaagt. Achter dit extempore is, 11 jaren later, eene dankbetuiging voor de herkregene vadervreugde toegevoegd.)
Wij kunnen alle de overigen niet noemen, die van gemengden inhoud en verschillende uitgebreidheid zijn. Het grootste is de Oorlog. Maar het blijft krachtig, stout, tot het einde. Het is eene navolging van frederik II, van wien we er nog een, de Wareld, nagevolgd vinden. Dit, dat men in dezen bundel meest navolging vindt, doch die is dan toch op zijn bilderdijks en geheele vervorming dikwijls van het oorspronkelijke, dat hem slechts aanleiding gaf; dit, zeggen we, en dan nog het hoog-ernstige, meenen wij dat deze Sprokkelingen kenmerkend onderscheidt. Wij bedoelen niet dat scherpe, dat wij hier in zijne toespraak aan de hedendaagsche Godsdienst-stoorders vinden; dat bijtende en snijdende in zijne Belijdenis, in welke hij ‘verga’ zegt tot elk, die hem verdenkt van eerbied voor Filozoofsche deugd, dolle waange-
{==428==} {>>pagina-aanduiding<<}
lijkheid, volksgezag en vrijen wil; en in zijnen Naroem, waar God en pligtvertreders, kroost en vadermoordenaars, vrijheidschreeuwers, ezv. eene beurt krijgen; maar wij bedoelen dat gemoedelijke, dat, ja wel, eene enkele keer luimige boert toelaat (getuigen de stukjes: de Scheidsman, de onnoozele Boer, en de Poëet), en ook wel de kozerijen der min (zie Progne en Filomele en de Herdersgift), maar althans de eerbaarheid niet kwetst, en zelfs daar, waar anders aanleiding genoeg was, om der zedigheid een' blos van schaamte en spijt te veroorzaken, waaromtrent bilderdijk niet altijd behoedzaam te werk ging, die aanleiding mijdt, en zelfs pieus naauwgezet is. Zie hier een staaltje:

‘Op 't Afbeeldsel van een Kind, als Kupido geschilderd. 
Aan den Schilder. 

Wat maalt gij me op dit doek met vleugels als de Min,
En boog en koker om de schouderen?
Ik heb een Christenvrouw tot moeder, geen Godin,
En zoog van uit haar borst geen wulpschen moedwil in,

Maar zedige onschuld, waarheidszin, 
Met zuivre teerheid voor mijne ouderen, 
En 'k sta haar, die mij 't leven gaf, 
Voor geen onkuische Venus af.’ 

Het is er zoo verre van af, dat wij dit misprijzen zonden, dat wij het altijd bejammeren, dat, te dezen opzigte, alle 's mans Mengelingen er niet zoo rein uitzagen. Dan leest men gaarne betuigingen, als:

‘Die mij - 
Heengeleid heeft door het leven, 
Als mijn Heiland aan te kleven, 
Blijft mijn toevlucht -’ 

en, zoo als in het vers, Beklag:

‘Gij, Jezus, zijt mij sterkte, en vaderland en goederen, 
Gij alles.’ 

Het een moet toch zoo wat naar het ander zijn, of wat zegt het billijk oordeel des verstandigen, en het eenvoudigst menschelijk en Christelijk gevoel? Doch, wij moeten ons inbinden; alleen nog dit: het vers, getiteld Beklag, herin-
{==429==} {>>pagina-aanduiding<<}
nert ons eenen Klaagzang in deze verzameling, zoo somber, zoo wegslepend, zoo hartsmeltend, zoo natuurlijk en zoo welsprekend, dat we ons deszelfs wedergade, in de vereeniging van dat alles, niet herinneren konden. Daarom alleen vergeven wij aan het overstelpt gevoel, wat wij aan de door het Christendom verlichte rede zeer kwalijk nemen zouden; uitdrukkingen, namelijk, als: ‘dat de ongenade des Hemels, die onweerstaanbaarst grieft, feller aan de hartaar knaagt dan het leed van menschen aangedaan; - de Hemel was mij wreed.’ En hoe rijmt men daarmede: ‘'t is weldaad, waar zijn geessel sla.’? Ook zouden wij niemand durven raden, op gezag van bilderdijk, der vorst toe te kennen, dat zij 't hart verschroeit.
Een uittreksel behoeven wij niet te geven, en hier weten we ook geene keuze te doen. Als dat sprokkelingen zijn, wat is dan groenend boomgewas?




Verslag van de Gedragingen der R.C. Geestelijken in Vlaanderen. Te Amsterdam, bij J.C. van Kesteren. 1821. In gr. 8vo. XVIII en 98 Bl.

De Prins de broglie is dood, en het Hof van Assises te Brussel heeft zijne Vikarissen Generaal reeds lange ontheven van de tegen hen ingebragte beschuldigingen. Elk, die om deszelfs uitspraak niet zoo blijde was als menigeen met henzelven, verblijde zich toch nu te meer om den dood van den voormaligen Bisschop van Gent, en leze dit boekje, te zijner overtuiging, dat dat schepsel de éénige oorzaak geweest is van zoo vele onrust en tegenstand, en ter versterking zijner hoop, dat, bij het gemis van zulk een' aanvoerder, de bende, die hem gehoorzaamde, wel tot haren pligt zal wederkeeren. Quod factum!
Wij hopen, dat dit boekje niet reeds bij van kesteren op den papierzolder ligge; en strekte onze aankondiging, om deszelfs vertier bij Roomsch en Onroomsch te bevorderen, wij zouden ons verblijden; want het is eene belangrijke en welgeschrevene bijdrage tot de kerkelijke geschiedenis onzer eeuw.
Wij hebben hier, eigenlijk, drie stukjes bijeen, of wel vier; want het voorberigt is niet alleen lezenswaardig, maar deszelfs lezing noodzakelijk. De Bisschop van Gent, weet

{==430==} {>>pagina-aanduiding<<}
men, dat, onder anderen, het bezweren der Grondwet door de R.K. ambtenaren verbood, en dezen van de Geestelijken geene vergiffenis van zonden bekomen konden. Schoon de Aartsbisschop van Mechelen verklaarde, dat het bezweren der Grondwet slechts eene burgerlijke strekking had, en zijne Heiligheid, de Paus van Rome, die verklaring met zijne goedkeuring bekrachtigde, hield hij echter zoo lang vol, (hoe - dit leze men in 't voorberigt) tot dat hij, bij contumatie, tot schavotstraf veroordeeld werd. Nu, het was al heel erg ook. Voor de Prinses van Oranje wilde hij niet bidden, omdat zij niet Roomsch was, en uit eigene beweging bad hij voor den Koning van Pruissen, toen hij op deszelfs grondgebied was. (De lezer denke hier eens: ‘het krachtig gebed des regtvaardigen vermag veel, zegt Jakobus.’) En van den Koning van Pruissen werd hij niet bezoldigd, en hier had hij een traktement van f 11,700! (Nu, de nood leert bidden, en - hij had, dus bezoldigd, nog zoo zeer geen nood.) Doch, gelijk men verder in het boekje zelve leze, zijn Bisdom door de vlugt verlaten hebbende, zoo weinig lust hebbende aan de martelaarskroon, als zich vertroostende met de hoop van gekanonizeerd te worden, bleef hij zich bij contumatie gedragen, en hielp, die hem gehoorzaamden, erg in de lij, doch dat voor hen wèl is afgeloopen.
Het eerste stukje, dat hier voorkomt, is het besluit van den Gouverneur van Oostvlaanderen tegen tien hier genoemde Geestelijken(?) in het Bisdom van Gent, die voortgaan bleven hunnen voormaligen Bisschop getrouw te zijn, en noch 's Konings agreatie bij de benoeming van Pastoors, noch den voorgeschreven eed noodig of geoorloofd te achten. Het tweede stukje behelst aanmerkingen op het genoemde besluit, drie in getale, maar niets om het lijf hebbende; het moet des Gouverneurs besluit verachtelijk ten toon stellen, en werd daartoe onder de deuren der huizen doorgeschoven. Voor de aardigheid schrijven we eens af de geheele derde aanmerking: ‘Het overige gedeelte van het besluit bevat slechts bedreigingen jegens die Geestelijken, welke aan hetzelve niet zullen voldoen, en dat is het eenige, waarin de Heer Gouverneur volkomen gelijk heeft. Niemand zal hem het regt van den sterksten betwisten. Men neemt alleen de vrijheid, hem met al den eerbied, aan den eersten Magistraatspersoon der provincie verschuldigd, te zeggen, dat het regt van den sterksten nimmer dat van J.C.

{==431==} {>>pagina-aanduiding<<}
was, en dat, naardien zijne Excellentie, zoo wel als wij, eens voor diens regtbank zal verschijnen, wij hem daar met des te meer vertrouwen zullen afwachten, naarmate niet alleen alle Excellentiën van de wereld, maar de grootste Monarchen zelfs’ (ook Paussen, ezv.?) ‘aldaar zonder garde of gevolg zullen verschijnen.’
Aardig noemt de Schrijver der tegenbedenkingen, die het derde, en wel verre het uitvoerigste stukje uitmaken, in zijne geestige voorrede, dit einde het slot van een vuurwerk. Dit derde stukje is met vele kennis van zaken, met bondig oordeel, en in den edelsten geest der onpartijdigheid en bescheidenheid gesteld, en allezins geschikt, door de mededeeling van deze en gene zaken, om zich het gedrag der Geestelijken, tegen welke het genoemde besluit was uitgevaardigd, duidelijk voor te stellen; en dan moge men oordeelen. Het meeste strekt ons ten genoegen, dat deze Schrijver - hij noemt zich echter niet - Roomsch is, en de vriend der waarheid verheugt zich zeker hier over dit aangenaam kontrast. Nog eens, wij prijzen zeer dit boekje allen aan, die eenig belang in deze zaak, in de geschiedenis van den Godsdienst, en van de Kerk in onze dagen stellen.

Nalatenschap van Rosalie van Alban, door F. Jakobs. Naar de tweede Hoogduitsche Uitgave. Te Haarlem, bij de Erven F. Bohn. In gr. 8vo. 372 Bl.

Dit boek is langer onaangekondigd blijven liggen, dan deszelfs inhoud wel verdiende. Het is geen roman, zegt de voorredenaar; het is althans geen gewone of bloote roman, zeggen wij hem gaarne na. De hooggeleerde schrijver zelf heeft zich later afgelaten tot de zamenstelling van geschiedenissen, welke vrij wat meer in den trant van genoemde boekensoort vallen. Bij ons zou een beroemd Professor in de oude Litteratuur welligt meenen, zijnen stand niet weinig te kort te doen, door de uitgave van dergelijke, meest onderhoudende geschriften voor het volk, althans met zijnen naam daarvoor. Trouwens, nepos leerde ons op de scholen alreeds, non eadem omnibus esse honesta atque turpia, dat niet overal hetzelfde tot lof of schande gerekend wordt. En gewis, niemand behoeft zich het schrijven van zulk een werk, als het onderhavige, te schamen. ‘Het hangt een hoogst

{==432==} {>>pagina-aanduiding<<}
bekoorlijk tasereel op van eene godsdienstige jeugd en eenen vromen ouderdom; het spreekt liefderijk vermanend en waarschuwend tot allen, en tracht het hart reeds vroeg ten hemel te heffen en voor altoos daaraan te verbinden.’ Deze woorden van de voorrede zeggen niet te veel. Het werkje is inderdaad uitmuntend geschreven, en bevat niet alleen zeer zuivere godsdienstige denkbeelden, maar ook veel bevalligs, natuurlijks, roerends, en somtijds vernuftigs. En het eerstgenoemde verdient, in zekeren zin, te meer aanprijzing, omdat de hoofdpersoon, en trouwens al de anderen, worden voorgesteld als Roomschkatholijk.
Het zijn brieven van en aan de Freule d' Alban, benevens eenige, tusschen hare vrienden en betrekkingen gewisseld, haar dagboek, en nog eenige gedachten van haar, die wij hier aantreffen. Het brave, vrome meisje heeft, bij hare ziekelijkheid, van ontaarde bloedverwanten, behalve den dood harer moeder, nadat haar vader reeds vroeger gestorven was, niet weinig te lijden, en volgt hare ouders al spoedig in het graf.
De gedachte kwam onder het lezen bij ons op, of Rosalie inderdaad wèl en verdienstelijk handelde met het verdragen en verzwijgen der onaangenaamheden, haar door nicht en tante aangedaan, daar deze toch blijkbaar strekten om haren dood te bevorderen of te bespoedigen. Het is bekend, dat onze Saartje Burgerhart zoo veel geduld met tante Hofland en vrienden niet had; en ook dat Saartje dient toch eenigermate als model voor beminnelijke jonge meisjes. Het is een soortgelijk verschil, als men tusschen het sterfbed van Julie, bij rousseau, en Clarisse, bij richardson, aantreft. De eerste zegt, zich bij haar leven tot den dood te hebben voorbereid, en wijdt hare laatste oogenblikken, met volle bedachtzaamheid, aan man en kinderen. De laatste, daarentegen, is onophoudelijk in godsdienstige oefeningen verdiept. En toch zou men denken, dat de minnares van St. Preux nog al iets meer te vereffenen moest vinden, dan de blanke en mishandelde onnoozelheid, het slagtoffer der kwaadaardigheid en helsche list van eigene familie en minnaar.
Misschien ligt de waarheid wel wederom in het midden, en is deze Nalatenschap niet geheel vrij te pleiten van somberheid en zekere dweeperij. Doch gewis zijn zij van de beste soort, als tegengift voor de Duitsche ligtzinnigheid vooral niet te verwerpen, en, door veel aardigs en vervrolijkends, in het verhaal ook geenszins vervelend. Wij ont-
{==433==} {>>pagina-aanduiding<<}
houden ons met moeite van het geven eeniger stalen van dit bevallig vernuft.
Doch wij moeten niet verzwijgen, dat de lezer meer ontvangt, dan hij verwachten kan. Wij weten zelve niet, of dit mede moet gerekend worden tot de nagelatene papieren van Jonkvrouwe d' Alban, dan of de schrijver, zoo niet de vertaler, het er heeft bijgevoegd; maar kort vóór de driehonderdste bladzijde begint een afzonderlijk stuk: Gedenkwaardigheden uit het Leven van de Gravin Catharina van Sendoval, door haarzelve beschreven, dat ons toeschijnt, vrij meer, dan het andere, een voorkomen te hebben van wezenlijk gebeurde zaken te bevatten. Kort zijnde, is het ook vooral niet minder onderhoudend en belangrijk. Voor het overige heerscht dezelfde godsdienstige, ja hoogernstige toon in dit verhaal; en schijnt daarop wel bijzonder te doelen, wat in de voorrede van eenen vromen ouderdom wordt gezegd.
In één woord, allen, die het stichtelijke aan het aangename wenschen te paren, prijzen wij van ganscher harte dit schoone werkje aan.
De vertaling is zuiver en vloeijend. Alleen bevreemdde ons het sofa, als ook Antonie voor een vrouwenaam; en meenen wij, dat vreugde in onze taal geen meervoud heeft, als ook, dat liefderijk doorgaans beter Hollandsch is dan liefdevol. Doch dit zijn kleinigheden.

De Hongaarsche Broeders. Uit het Fransch vertaald, naar de derde Engelsche Uitgave van Miss Anna Maria Potter. II Deelen. Te Z. Boemel, bij J. Noman. 1821. In gr. 8vo. Te zamen 638 Bl.

Wij vinden geene voldoende reden, waarom men dezen roman liever naar de Fransche vertaling, dan naar het oorspronkelijk Engelsch, onzen landgenooten aanbiedt, en moeten dit te meer nog afkeuren, daar de Fransche vertaler of vertaalster in het voorberigt erkent, (de Nederduitsche vertaler heeft niet goedgevonden, iets vóór of na te berigten) het oorspronkelijke te hebben verminkt, door uitlating van hetgeen dezen en genen veldtogt betreft niet alleen, maar ook door veel achter te laten of te verzachten, hetgeen de oorspronkelijke schrijfster tot hoon der Fransche natie had ge-
{==434==} {>>pagina-aanduiding<<}
zegd; hetwelk men echter in ons Holland wel gaarne eens zou hebben gelezen, en waarbij wij dan zelf hadden kunnen oordeelen, of inderdaad de dappere Fransche soldaten op de zwaarste wijze door de schrijfster gehoond werden, en de gansche natie als een voorwerp van afgrijzen beschreven, dan of misschien, ja, wel de Engelsche Miss door een wat donker glas, maar daarentegen de Fransche Heer of Dame door een nog meer bedriegelijk vergrootglas die natie en derzelver soldaten beschouwd had.
Wij zijn in twijfel, of de Fransche vertaling van eenen Heer of van eene Dame is; de onderteekening luidt: de vertaler; maar, een regel of wat vóór die onderteekening, spreekt hij, of zij, van de ijdelheid, welke men zegt de onafscheidelijke gezellinne mijner kunne te wezen. Het dubieuze van deze kunne is dan tevens bewijs van de naauwkeurigheid, scilicet! dezer Nederduitsche vertolking.
Ten aanzien van den inhoud des werks kunnen wij gunstig berigten. Men leest hetzelve steeds met belangstelling en wezenlijk genoegen. Twee waardige broeders beminnen elkander broederlijk; de oudste behartigt de vorming en het genoegen van den jongeren op de edelmoedigste wijze, en met groote, aanhoudende opoffering. Beiden zijn waardige menschen; - de uitspattingen van den jongsten zijn van korten duur, en worden spoedig en volkomen hersteld. Beide de broeders zijn wezenlijk menschenvrienden en helden. Beiden eriangen eindelijk rijkdommen en eer, en regt engelachtige vrouwtjes. Meer willen wij niet aangeven, om den lezer het genoegen niet te verminderen. Hoezeer de stijl door twee vertalingen natuurlijk veel moet geleden hebben, herkent men toch doorgaans de meesterlijke pen der Engelsche schrijfster.

De Roovers in de Latro-Rotsen. Een Tafereel van Boosheid en Overheersching. Te Utrecht, bij J. van Schoonhoven. 1821. In kl. 8vo. 216 Bl.

Wij schrikten bij den titel voor de roovers en hunne moorden, maar met dien schrik kwamen wij er ook nagenoeg af; geheel de geschiedenis had men wel in het licht kunnen zenden met een ander uithangbord. Dan, de roovergeschiedenissen vonden een' geruimen tijd grooten bijval; en edele

{==435==} {>>pagina-aanduiding<<}
roovers, die veel beter en Christelijker zijn dan de genen, die zij berooven of vermoorden, worden grootelijks toegejuicht, en de hen betreffende verhalen als verslonden. Zij dragen echter geenszins onze goedkeuring weg; zij bestaan niet alzoo in de werkelijke wereld, en verhitten het hoofd, en verwringen niet zelden het karakter, van den leesgragen jongeling. Maar in dit boekje nu? Er wordt niet veel geroofd, en in het geheel niet gemoord, door deze roovers. Een boosaardig Prins verwerft de hand en den troon van eene zeer beminnenswaardige Vorstin, hij doet haar voor dood uitgeven, stopt haar weg op een afgelegen kasteel, trouwt vervolgens eene vroeger aan hem verloofde, die even slecht is als hij, en is nu de geesel zijner staten. Eene zamenzwering der onderdrukten tegen hem was het gevolg; maar deze lekte uit, en de zamengezworenen werden van hunne goederen beroofd, verstrooid en gebannen. Een der voornaamsten van dezen geraakte zonder opzet onder eene rooverbende, bestaande over 't geheel uit goede, zeer dappere, door het ongeluk vervolgde menschen, welker hoofdman vooral een zeer braaf man bleek te zijn. Deze hoofdman sneuvelde weldra in een gevecht met de soldaten van den verfoeijelijken Vorst, en onze held volgt hem op. Nu ontdekt hij, dat zijne zuster door den Vorst met geweld was geschaakt; hij spoort het afgelegene slot op, waar men haar had opgesloten, en vindt daar tevens de zoo lang voor dood gehoudene Vorstin. Deze geleidt hij naar haren oom, een naburig magtig Vorst; diens hulp was echter niet noodig, want op de tijding van het aan haar gepleegde gruwelstuk geraakte de natie in opstand, waarbij de dwingeland en zijne tweede gemalin zich beide doorstaken. Nu komt alles in orde; onze held wordt krijgsbevelhebber en staatsdienaar, en de rooverbende grootendeels lijfwacht; ook erlangt hij kort hierop eene lieve vrouw, en het land is gelukkig. - De lezer voelt, dat hij dit boekje, hetwelk nog wel eene vertaling is, zonder eenige schade
ontberen kan.


{==436==} {>>pagina-aanduiding<<}

Verhalen voor Jongelingen. Door Julius von Voss. Te Amsterdam, bij J.F.G. Gampert. 1821. In gr. 8vo. 318 Bl.

Bij toeval hadden wij de laatste verhalen, die de kortste zijn, het eerst gelezen, en nu was ons oordeel zeer ongunstig. De volkomene genezing van de liefdekoorts vonden wij een laf vertelsel, dat bij de lieve jeugd weinig geloof zal vinden, en waardoor de zoogenoemde zedekundige raad, aan het slot gegeven, dan ook verloren gaat. Zoo mogelijk beviel ons nog minder het daar voorgaand verhaal: Het huwelijk met eene ton gouds, waar wij een' goeden en verstandigen losbol (immers zulke zijn er) een leelijk, oud, afgrijselijk, onverdragelijk wijf om haar geld zien huwen, en eindelijk zich zelf voor den kop schieten. Dit verhaal is even langwijlig en vervelend als het oude wijf zelve. De ligchaamsoefeningen, het tweede verhaal, is zeer veel beter, en leerzaam; alhoewel de bijna ongeloofelijke heldendaden van twee knappe en brave jongens nog meer onder het bereik van onze schatting vallen zouden, zoo wij meerdere kennis hadden van de oorlogskunst. Het eerste, de vernuften, is uitstekend, voor ouders en jonge lieden even leerzaam, als het onderhoudend is.
Deze verhalen, in het oorspronkelijke voor schoone Duitsche Jongelingen, zijn dan nu ook op onzen grond geplant, voor onze Nederlandsche Jongelingen. Waarlijk, dat weglaten van het woord schoone, op den titel, was een gelukkige inval van den overzetter, daar hetzelve den regtschapen Nederlander walgen doet.

Bl. 344. reg. 14. staat in, lees is.





{==437==} {>>pagina-aanduiding<<}

Boekbeschouwing.

Zestal Brieven, in de jaren 1819, 1820 en 1821, gewisseld tusschen de Synode der Evangelisch-Luthersche Kerk, in het Koningrijk der Nederlanden, en de Vereenigde Vergadering van Gedeputeerden der Herstelde Evangelisch-Luthersche Gemeente te Amsterdam, en van alle met dezelve verbondene Gemeenten, in hetzelfde Koningrijk.

Schoon deze Brieven, voor zoo veel aan Recensent bekend is, niet openlijk zijn uitgegeven, is hem echter een gedrukt exemplaar daarvan ter hand gekomen, en hij acht derzelver inhoud belangrijk genoeg, om er het publiek mede bekend te maken. Het onderwerp is de wederhereeniging der, sedert dertig jaren, gescheurde Luthersche gemeenten in ons land. - De eerste Synode der Evangelisch-Luthersche kerk, in 1819 gehouden, noodigde, in den eersten dezer brieven, geschreven 21 Mei 1819, het eerwaardig Consistorie der Herstelde Evangelisch-Luthersche Gemeente te Amsterdam liefderijk uit, ‘om met haar maatregelen te beramen, geschikt ter bevordering eener zoodanige vereeniging (wijdere of naauwere, werd er, in het tweede Synodale schrijven, bijgevoegd) als (naar tegenwoordige omstandigheden, kerkelijke en huishoudelijke inrigtingen) met de belangen der beide gemeenten meest overeenkomstig zou bevonden worden,’ en verzocht daarop deszelfs antwoord.
Dit volgde, in den tweeden brief, geschreven uit naam der Vereenigde Vergadering, in het hoofd van dit verslag gemeld, en gedateerd 29 Junij 1819. - De toon van dit antwoord is stroef en stootend, en zoo ingerigt, dat men terstond ziet, dat deszelfs schrijvers, in weerwil hunner betuiging van den vurigsten wensch, dat de breuk der Luthersche kerk eens wederom moge kunnen geheeld worden, zoo min eenige gezindheid, als eenig voorne-
{==438==} {>>pagina-aanduiding<<}
men, hadden, om daartoe, van hunne zijde, ten aanzien van de hoofdredenen der verwijdering, iets toe te geven. Op den voorgrond staat, dat hun geweten hun getuigenis geeft, dat zij, van hunnen kant, geene de minste aanleiding gegeven hebben tot de afzondering. (Waarvoor men dit te houden hebbe, kan aan ieder blijken, die het berigt van den Hoogleeraar ypey, in zijne Geschiedenis van de Christelijke Kerk in de 18de Eeuw, D. IV. bladz. 393 env., gelezen heeft, of lezen wil.) Dan volgt: dat zij geen grond hebben, om te gelooven, dat de redenen tot afzondering hebben opgehouden, maar wel, dat zij, althans ten aanzien van Amsterdam, nog meer kracht gekregen hebben. Vervolgens komt eene beroeming, dat bij hen nooit besluiten of maatregelen genomen zijn, die een' geest van liefdeloosheid, onverdraagzaamheid, en nog minder van vervolgzucht, ademen, gelijk zij weten, dat tegen hen genomen zijn. Daarna zeggen zij, zich verzekerd te houden, dat vele leden der Synodale kerk nog getrouw zijn gebleven aan de zuivere Luthersche leer; (welke leden dan echter geene genoegzame redenen moeten gevonden hebben, om zich, zoo als deze briefschrijvers, van de gezegde kerk af te zonderen) dat zij zich met dezen gaarne zouden verbroederen, (dat is te zeggen: als zij zich, thans nog, ook afscheurden, zou men hen gaarne
opnemen: de reden waarom, verstaat zich van zelf) en dat zij zich verheugen te vernemen, dat het in de Synodale vergadering niet ontbreekt aan mannen, die openlijk verklaarden, hen als Luthersche geloofsgenooten beschouwd en behandeld te hebben; doch dat zich, op die wijze, voorzeker alle de Synodale leden niet verklaren konden, (even alsof de tegenwoordige uitnoodiging niet bewees, dat alle die leden hen thans als zoodanigen beschouwen en behandelen wilden.) Nu wordt aangemerkt, dat in de Akte van afzondering staat, dat, als zij, van welken men zich afzonderde, tot het zuivere leerbegrip der Luthersche kerk terugkeerden, men dan bereid was, zich weder met hen te vereenigen; dat men zich met hen in geene onderhan-
{==439==} {>>pagina-aanduiding<<}
deling tot vereeniging zou inlaten zonder algemeene bewilliging en toestemming, en dat men zich hieraan, als aan de oorspronkelijke grondwet der afgezonderde gemeente, houden moest; - dat er in necessariis unitas moest wezen, en, zonder deze, alle vereeniging ten uiterste moeijelijk, ja voor de briefschrijvers ongeoorloofd, zoo niet geheel onmogelijk was; dat men daarom misschien ook niet verneemt van eene vereeniging der Hervormden met de Remonstranten, en dat, als het eens daartoe kwam, hun welligt de weg tot vereeniging, op grond als boven gemeld, gewezen zou worden bij hunne, door hen altoos hoog geachte, broederen, de Hervormden, ten wier aanzien hier echter nog eens, regt vriendbroederlijk, de eigen lof herhaald wordt, dat men nooit maatregelen en besluiten van liefdeloosheid, onverdraagzaamheid of vervolgzucht en tot eenige verdere verwijdering genomen heeft, enz.
Indien nu de Synodale Vergadering uit zulk een antwoord had besloten, dat alle verder aanzoek tot vereeniging, bij deszelfs schrijvers, nutteloos zijn zou, en de zaak derhalve daarbij had laten berusten, zou zij genoegzaam geregtvaardigd geweest zijn. Doch zij vaardigde, volgens besluit harer tweede zamenkomst, op den 10den Mei 1820, haren tweeden brief aan het Consistorie af. Dezelve is even minzaam en broederlijk, als de eerste, gesteld, en bepaalt zich eenvoudig tot het volgende: Het was der Synode voorgekomen, dat de redenen van afzondering door het Consistorie te zwaar gewogen werden, daar men het ééns was in den stelregel in necessariis unitas, welke de Synode verklaarde haar mede heilig te zijn; daar het juist deze regel was, welke de Synode tot hare uitnoodiging bewogen had, en daar dezelve ook luther en melanchton, hoewel in sommigen verschillend van gevoelens, broederlijk had blijven verbinden, en elkander als leden van hetzelfde genootschap beschouwen en behandelen, - waartegen de Synode, volgens eigene verklaring van het Consistorie, de herstelde gemeente als een afzonderlijk, op zichzelf be-
{==440==} {>>pagina-aanduiding<<}
staand genootschap beschouwen moest. Intusschen verheugde zich de Synode, in den brief zelv' van het Consistorie, nog termen tot vereeniging te vinden, daar hetzelve berigt had, dat alle de Gedeputeerden betuigd hadden, hartelijk te wenschen, dat er maatregelen genomen en in werk gebragt werden, waardoor, behoudens de waarheid, de vereeniging kon worden ondernomen en daargesteld. Dit verklaart de Synode juist de bedoeling harer uitnoodiging geweest te zijn, en zegt, dat het van 't Consistorie afhangt, zoodanige maatregelen met haar te beramen, en alles, bij de herstelde gemeenten, daarheen te leiden, dat zij hare toestemming tot onderhandelingen geven, en
afgevaardigden benoemen, die, met de Synodalen, de verdere stappen tot hereeniging zouden kunnen voorbereiden, waartoe de Synode, van haren kant, de ijverigste welwillendheid en dienstvaardigheid betuigt, hopende en vertrouwende, dat deze hare tweede uitnoodiging niet vruchteloos zijn zal.
In het hierop gevolgd antwoord van het Consistorie van 24 Augustus 1820 (is het toeval of iets anders, dat daaraan alle hoofd van Waarde Broeders, of iets dergelijks, ontbreekt?) wordt vooreerst opgenomen het schrijven der Synode, dat, naar haar inzien, de redenen van afzondering te zwaar gewogen werden, en gevraagd, of dit wel mogelijk is, daar, (NB.) volgens het oordeel der Synode, de afwijkingen van de grondwaarheden des geloofs daartoe (dat is, tot de redenen van afzondering: want het kan geen' anderen zin hebben) moeten gerekend worden. (Wij vinden dit in den brief der Synode niet, en zien niet, hoe het rijmen zou met hetgeen vervolgens wordt geredekaveld. Misschien schuilt hier eene schrijfof drukfout, en moet, in plaats van uw oordeel, ons oordeel gelezen worden.) Dan volgt, dat, daar de Synode den grondregel erkent, in necessariis unitas, dezelve in het denkbeeld schijnt te zijn, dat de gevoelens, waarover men verdeeld is, niet tot de necessaria, (dat is, lijnregt strijdig met hetgeen zoo even gezegd was, niet tot de grondwaarheden des geloofs) maar tot de minus necessa-
{==441==} {>>pagina-aanduiding<<}
ria behooren. Dit kan het Consistorie niet toestaan, als oordeelende, dat de (geheele?) Augsburgsche Geloofsbelijdenis, en althans de vier eerste artikelen, tot de necessaria moeten gerekend worden. Nu volgt weder de vraag, of alle de leden der Synode rondborstig verklaren kunnen, dat dezelve (is dit betrekkelijk tot de geheele belijdenis, of tot de vier eerste artikelen alleen?) door hen geleerd en beleden worden; en vervolgens wordt de twijfel geuit, of alle de leeraars, tot de gemeenten onder de Synode
behoorende, gelijke verklaring doen kunnen. Luther, melanchton en reinhard (wordt vervolgens aangemerkt) rangschikten de vier artikelen onder de necessaria; en zoo de Synode dat niet deed, en daarom oordeelde, dat het Consistorie die punten te zwaar woog, dan moest hetzelve zich, zoo lang de eenheid in dezen ontbreekt, als een op zichzelf bestaand en met regt genaamd Evangelisch-Luthersch kerkgenootschap beschouwen; welken naam wij echter hopen, dat het aan het Synodale kerkgenootschap niet betwisten zal. Nu beroept zich het Consistorie plegtig op God en de gansche Christenheid, dat het bij de regtzinnige leer der Evangelisch-Luthersche kerk is gebleven, en trekt daaruit dit gevolg, dat dus elk onbevooroordeelde moet erkennen, dat alleen gebrek aan overeenstemming in de hoosdwaarheden van den Evangelisch-Lutherschen godsdienst de oorzaak is der afzondering; weshalve (de hemel mag weten, hoe dit alles te zamen hangt) men de briefschrijvers (gelijk zij schijnen te vreezen) grootelijks zou verongelijken, zoo men hen bij de wereld, als stijfhoofdige, liefdelooze en onverdraagzame menschen, ten toon stelde, en dezen (dit zal zekerlijk deze, de wereld, moeten zijn) in het denkbeeld bragt, dat zij, als zoodanig gezind, alle aanbiedingen tot vereeniging moedwillig van de hand hadden gewezen. Integendeel, zij betuigen nogmaals, hartelijk te wenschen, dat er maatregelen genomen en in werking gebragt worden, waardoor eene vereeniging, behoudens de waarheid, kan worden ondernomen en daargesteld: waarop dan eene verklaring van bereidvaardigheid volgt, om

{==442==} {>>pagina-aanduiding<<}
eene Commissie der Synode te hooren, waarvan zij voorloopige verzekering hebben, dat zij met hen zoodanige grondbeginselen omhelst, als zij op den voorgrond eener heilzame vereeniging gesteld hebben, enz.
Schoon de stijl van dezen brief minder stootend is dan die der vorigen, men ziet toch uit denzelven klaar, dat hij niets behelst, hetgeen als wezenlijke nadering tot het verlangde doel beschouwd kon worden. Men bleef er bij: verschil in hoofdwaarheden was oorzaak der afzondering. Zonder voorafgaande verzekering te hebben, dat partij alle gevoelens, waarin zij van de afgezonderden, ten aanzien der bedoelde hoofdwaarheden, verschilde, aflegde en verzaakte, en daaromtrent met de afgezonderden volkomen overeenstemde, kon men in geene onderhandeling treden. Van de eene zijde moest, vooraf, alles, van de andere zijde niets, van 't geen tot grond van afzondering genomen was, opgeofferd worden. Men moest het eerst ééns wezen, en dan zou men over vereeniging handelen!
De Synode betuigt hierover, in haren derden brief, geschreven op den 16den Mei 1821, haar leedwezen en hare verwondering, als behelzende eene voorwaarde, welke zij zich even min vermeten zou aan het Consistorie voor te stellen, als zij zichzelve onbevoegd en ongehouden achtte daaraan te beantwoorden. Zij vraagt, hoe men dezelve van haar vorderen kan, daar zij, bij het algemeen reglen ent van het bestuur der Evangelisch-Lusche kerk, in het bijzonder geroepen is, om ook de leer dier kerk te handhaven, en, volgens het reglement op het examen en de toelating tot het predikambt, welk reglement met de Koninklijke sanctie is bekrachtigd, van allen, die deze toelating verlangen, de plegtige verklaring vordert, dat zij de leer, welke, overeenkomstig Gods heilig woord, in de aangenomene Symbolische boeken der Evangelisch-Luthersche kerken is vervat, ter goeder trouwe aannemen en hartelijk gelooven, en dat zij dezelve naarstig zullen leeren en handhaven. Zij merkt op, dat, daar zij geacht moet worden zelve deze volledige en alles

{==443==} {>>pagina-aanduiding<<}
afdoende verklaring, bij de invoering van het voorzeide reglement, openlijk voor God en de wereld te hebben asgelegd, alle verdere, en vooral alle slechts tot enkele stukken der Christelijke geloofsleer bepaalde, verklaringen, aan hare zijde, even ongepast als overtollig zijn; en verklaart, dat, als men op zulke nadere verklaringen, zelfs vóór alle onderhandeling, wil blijven aandringen, zij, ondanks hare opregte zucht naar hereeniging, genoodzaakt zou zijn, van hare pogingen en aangevangene onderhandelingen daartoe af te zien, en die als vruchteloos, en door het Consistorie, althans voor het tegenwoordige, afgebroken, te beschouwen. Indien echter het Consistorie besluiten kan, om, even als de Synode, van allen eisch van verdere en voorafgaande bijzondere verklaring af te zien, betuigt deze zich niet alleen alsnog volkomen bereid tot onderhandeling, maar herhaalt ook weder hare noodiging aan het Consistorie, om eene Commissie te benoemen, welke met eene reeds benoemde Synodale Commissie in gesprek kan treden, enz.
Het breed antwoord van het Consistorie hierop van 31 Julij 1821, in stijl en toon weder vrij wat ongevalliger, is hoofdzakelijk dit: Het Consistorie bevreemdt zich, dat de Synode zich verwonderd heeft over de voorwaarde van onderhandeling, welke het gesteld heeft, waaraan het, als betamelijk en noodzakelijk, blijft vasthouden, en welke het meent, dat de Synode uit deszelfs eerste antwoord wel had kunnen voorzien. Het haalt vervolgens de punten van verschil weder op, welke het zegt, niets minder, dan de geheele leer der zaligheid, en alle de daarmede op het naauwst verbondene leerstukken en hoofdwaarheden des Christendoms, te betreffen; te weten, 1. het leerstuk der H. Drieëenheid, 2. dat der Erfzonde, 3. dat van de Eeuwige Godheid van Jezus Christus, 4. dat van de regtvaardigmaking des zondaars voor God, alleen door het geloof aan de verdiensten en genoegdoening van Jezus Christus, en 5. dat van de genadewerkingen des H. Geestes, inzonderheid de geestelijke wedergeboorte. Omtrent geen van deze leerstukken mag het

{==444==} {>>pagina-aanduiding<<}
Consistorie iets toegeven. Het houdt die waarheden voor onveranderlijk en eeuwig, gelijk God zelf; en eene volledige overeenstemming omtrent dezelve moet noodzakelijk, bij eene Christelijke vereeniging, op den voorgrond staan. Voorts wordt het, door de Synode aangehaald, artikel van het reglement op het examen en de toelating tot het predikambt als dubbelzinnig beschouwd, dewijl de uitdrukking, overeenkomstig Gods heilig woord, zoo wel beteekenen kan in zoo verre, als omdat de leer met dat woord overeenstemt; en daarom kan men daarin niet berusten. Ook de leer der verdraagzaamheid gebiedt omzigtigheid, opdat waarheid en dwaling, licht en duisternis niet verward, Christendom niet in niet-Christendom, Lutherdom niet in contra-Lutherdom veranderd worden. Bovendien zijn de, in het Luthersch kerkgenootschap bestaande, zoo sterke en duidelijke verbindtenissen ijdele klanken en doode letters geworden, zoodat (schijnt men te willen zeggen, schoon het niet is uitgedrukt) nieuwe en nadere verklaringen noodig zijn. Evenwel weet het Consistorie, met behoedzaamheid, onderscheid te maken tusschen enkele afgetrokkene bespiegelende waarheden, nuttelooze vragen en spitsvindigheden, en hoofdzaken, waarbij het geheele Christendom staat of valt, en erkent omtrent de eersten, dat het, bij onderhandelingen over vereeniging, ongepast en overtollig zou zijn, deswege voorafgaande verklaringen te vorderen, maar geenszins omtrent de laatsten. Zonder deze toch zou de vereeniging hoogstnadeelig zijn, en onvermijdelijk van groote verwarringen gevolgd worden; waarom men dan in den voorslag der Synode niet treden kan, en bij zijne voorwaarde blijft volharden. Beschouwt de Synode, bij deze ondubbelzinnige verklaring, opregte volgelingen van den held der kerkhervorming, den grooten luther, waardig, (ja, wel zijner onhandelbare stijfhoofdigheid, welke hem nooit
tot eere gerekend is, volkomen waardig!) alle pogingen tot hereeniging als vruchteloos en door het Consistorie afgebroken, het zal toch ‘altijd de streelende zelsbewustheid blijven behou-
{==445==} {>>pagina-aanduiding<<}
den, van, overeenkomstig de voorschriften der ware Christelijke verdraagzaamheid, het onderzoek der punten in geschil, als oorzaak der kwale, aan zijnen kant, niet te hebben geschuwd, of gepoogd te ontwijken;’ gelijk het, uit deszelfs vorigen brief, blijkt, dat het zelfs eene Commissie, uit het midden der Synodale Vergadering zelve, heeft willen hooren. (Hier moet Recensent belijden, dat het hem groen en geel voor de oogen schemert, zoodat hij naauwelijks weet, of hij ze vertrouwen durft. Het Consistorie heeft (zegt het) het onderzoek der punten in geschil niet geschuwd, of gepoogd te ontwijken, ja zelfs eene Commissie uit de Synode willen hooren; en ondertusschen heeft het alle onderhandeling, welke aanleiding tot onderzoek der punten had kunnen geven, geweigerd; het heeft volstrekt geëischt, dat de Synode, vóór alle onderhandeling, hare eenstemmigheid met het Consistorie over die punten zou verklaren; en het heeft (elk kan het in den vorigen brief lezen) geene Commissie willen hooren, zoo het daarvan niet de voorloopige verzekering had, dat zij met die punten instemde. Hoe nu dit een en ander overeenstemme, moge vatten, wie het vatten kan; Recensent kan het niet, en hij begrijpt niet, hoe het Consistorie, zonder het onverklaarbaarst zelfbedrog, de streelende zelfbewustheid kan hebben van hetgeen het hier verzekert.) Het verklaart voorts, bij zijne gevoelens te willen blijven, al werd het daarom bij de wereld gehaat; het herhaalt nog
al eens het verwijt van liefdelooze en vervolgzuchtige besluiten, en den eigen lof van zich daaraan niet schuldig gemaakt te hebben, en hoopt op de toekomst, waarvan het zijne regtvaardiging en vergelding verwacht. Wijders meent het geene vrijheid te hebben, om eene Commissie uit zijn midden af te vaardigen voor de Synodale Commissie; betuigt zijn leedwezen, dat het welligt(!) uitwendig nog gescheiden zal moeten blijven van zijne ware geloofsbroeders, die zich onder de leden der Synodale gemeenten bevinden; en besluit met eene voorspelling, van wier vervulling,

{==446==} {>>pagina-aanduiding<<}
in dien zin, waarin het Consistorie die zekerlijk meent, Recensent even sobere gedachten heeft, als van de toekomst, die hetzelve regtvaardigen zal.




Jezus Christus voor het Sanhedrin. Door J. Roemer, Christen-Leeraar te Leyden. Te Dordrecht, bij Blussé en van Braam. 1822. In gr. 8vo. XII, 212 Bl.

Een Recensent (van Dr. rensing's werk) had roemer eerst opgewekt, om zijne voormalige Proeve eener regtsgeleerde beschouwing te schrijven, en Recensent (van dat werkje, in dit eigen maandwerk) zal ook nu welligt weêr den eersten stoot tot het tegenwoordige boeksken hebben gegeven. Immers zijn Eerw. wordt daar tot zulk eene uitbreiding over de gansche lijdensgeschiedenis aangespoord; en hier hebben wij zijne teregtstelling voor het Sanhedrin, gelijk toen voor Pilatus.
De steller, nogtans, der tegenwoordige beoordeeling zou noch het eene, noch het andere hebben bevorderd. Naar zijn oordeel kon zulk eene behandeling nimmer eene soortgelijke waarde, als de geneeskundige, bezitten. Het éénige, wat hier welligt van belang kon zijn, was de poging van eenen regtsgeleerde, om den inhoud van roemer's eerste afdeeling van zijn laatste geschrift, over de regterlijke magt bij de Joden, nader te doen kennen. Voor het overige, dunkt ons, was een onderzoek naar Jezus onschuld, ten aanzien van oproer en staatsmisdaad, voor Pilatus behandeld, geheel overbodig, daar deze Romeinsche regter zelf, na den asloop van alle verhooren en het geheele regtsgeding, openlijk zegt: Ik ben onschuldig van het bloed dezes Regtvaardigen.
De beschuldiging alleen van Godslastering, om welke hij door het Sanhedrin werd veroordeeld, dat daarna slechts allerlei vonden zocht, om het vonnis door de Romeinen volvoerd te krijgen, kan, onzes achtens, in aanmerking komen. En hoedanig is het hiermede gesteld? Het is blijkbaar, dat Kajaphas en de zijnen de aanmatiging van

{==447==} {>>pagina-aanduiding<<}
het Messiasschap (dat, in allen gevalle, met de hoedanigheid van Zoon Gods in een onafscheidelijk verband staat) onder het misdrijf van Godslastering opnamen. Hieraan deden zij welligt zoo geheel verkeerd niet. Althans, men zou de geschiedenis der Joodsche regtspleging beter moeten kennen, dan wij doen, om verzekerd te zijn, dat hieromtrent eene kwalijkgeplaatste en partijdige gestrengheid heerschte. Doch, bestond er aanmatiging? Jezus betuigde, ja, openlijk, voor den regter, dat hij de Messias was; en ware het derhalve bewezen, of zonder eenig bewijs blijkbaar, dat deze betuiging ongegrond was, dan mogt de genoemde beschuldiging gelden. Dan, dit was het geval niet.
Volgens de denkbeelden van de raadsheeren in het gemeen, kon Jezus zeker de beloofde Verlosser niet zijn. Zijne gevangenschap zelve, zijne weerloosheid en verlatenheid, vooral wanneer die in het vervolg door eenen openbaren schanddood zou gevolgd worden, getuigden daartegen onwedersprekelijk. Doch, hadden zij zich ook in de gelegenheid gesteld, om hunne begrippen in dit opzigt te zuiveren, althans te toetsen, met het gevolg, dat zij tot eene zekere mate van mistrouwen op eigen inzigt geraakten? Jezus had toch wonderen gedaan; zich daardoor als een Goddelijk profeet gewettigd, wien zij verpligt waren te hooren. En hij had veel gesproken over den aard van het verwachte koningrijk der hemelen. Hij had deszelfs nederige en langzame opkomst, ontblootheid van uitwendige vertooning, meer geestelijke dan zinnelijke natuur duidelijk gepredikt. Wij, Christenen, zijn volkomen overtuigd, dat Jezus de Messias, de Zoon Gods, in dezen hoogeren, hemelschen zin is, welke in zijne bijgevoegde verklaring voor het Sanhedrin mede niet onduidelijk doorstraalt. En de Joden werden wel voornamelijk door hunne trotschheid en wereldsgezindheid, schoon ook door een dik en bejaard vooroordeel, belet, even zoo te denken.
De hoofdbeschuldiging, derhalve, was valsch. En die bijkomende, omtrent het afbreken en weêropbouwen van

{==448==} {>>pagina-aanduiding<<}
den tempel, al moest dit woord ook eigenlijk verstaan worden, en al ware zulk eene taal dan zoo heiligschennig, als het bijgeloof der Joden waande, stond met gene in het naauwst verband. Was Jezus de Zoon Gods, dan zouden ook zijne regters hem dit vermogen waarschijnlijk niet betwisten.
Maar, wat valt er dan nu verder regtsgeleerd te behandelen? Ds. roemer levert ons eene inleiding in zeven afdeelingen, in welke onderscheidene, belangrijke waarheden, ten deele geheel niet kwaad, behandeld worden; terwijl de levendigheid van 's mans stijl aan het geheel, en bijzonder aan die deelen, niet weinig aanlokkelijks bijzet, welke tot het aandoenlijk Christenhart spreken van de onschuld en hooge waarde onzes Heeren. Doch, wij hebben inzonderheid twee aanmerkingen op datgene, wat hier eigenlijk, althans naast ter zake dient. De eerste betreft het onderzoek naar de regterlijke instellingen en gewoonten bij de Joden, alwaar de schrijver, naar ons oordeel, het onderscheid tusschen Oostersche en Westersche, oude en nieuwe volken veel te zeer uit het oog verliest, en hunne korte, meer willekeurige handelwijze in onze langwijlige, meer omzigtige vormen poogt te gieten. De andere ziet op het denkbeeld van den heer roemer, om ons de regtspleging zelve, als 't ware, te moeten vertoonen, en te dien einde de woorden van Jezus, hier en daar voorkomende, tot eene aanspraak en soort van pleidooi voor het Sanhedrin te moeten paraphraseren. Dit was, meenen wij, noch noodig, noch wenschelijk, of bijna te wagen voor den schrijver. Wij althans bekennen, dat ons die gemetamorphozeerde stukken maar in het geheel niet behaagden. En de beoordeelaar der Proeve is het hierin blijkbaar met ons eens.
Tantum, zeggen wij. Het zijn kortelijk onze gedachten over den inhoud van het boekje, die wij verre zijn van iemand te willen opdringen, en die geenszins moeten strekken, om de veelvuldige goede, (zoo wel wat de zaken, als wat de inkleeding betreft) die in hetzelve voorkomen, te doen miskennen of over het hoofd zien.






{==449==} {>>pagina-aanduiding<<}

Redevoering, bij gelegenheid van het sluiten der vierde Synodale Vergadering der Hervormde Kerk, (uitgesproken in de Kloosterkerk in 's Gravenhage, den 21sten Julij 1819.) Door H.W.C.A. Visser. Lid der Synodale Vergadering. Te Zutphen, bij H.C.A. Thieme. 1821. In gr. 8vo.

Zonderling wordt toch nu en dan voor de duidelijkheid gezorgd. Jammer, dat het al te zoo dikwijls dat doel doet mislukken! Waarom hier toch naam van stad en kerk, waar deze redevoering gehouden werd, genoemd? Immers, dat spreekt, door de gewoonte, van zelve. Waarom dat epitheton bij des leeraars naam? Of treden, ter opening en sluiting der Synode, ook zulken op, die geene leden zijn?
Laat verschijnt deze leerrede in het licht. Een tijdlang was die uitgave ook visser's voornemen niet, om bijzondere redenen. Die redenen vielen weg, en toen werd aan de aanzoeken zijner vrienden, in verschillende oorden, voldaan. In de Bijdragen voor den Protestantschen Eerdienst deed hij dezelve plaatsen; doch opdat 's mans andere vrienden, behalve zij, die de Bijdragen lezen, ook weten mogen, dat zij, om deze preek, dat tijdschrift niet behoeven te koopen, doet Recensent van deze afzonderlijke uitgaaf, zoo veel noodig, hier verslag; want visser brengt zijne redevoering niet in den boekhandel, zegt hij. Wij mogen haar toch wel bekend maken, en immers ook wel beoordeelen?
Wij lezen, dat zijn Eerw. hier vrijmoedig belijdenis doet van gevoelens, voor welker veroordeeling hij niet vreest; wij lezen van het eenen verkeerden indruk makende in zijne rede, ezv.: het een en ander deed ons hier iets bijzonders verwachten. Wij hebben het niet kunnen vinden; of het moest wezen de groote ophef van de tegenwoordigheid van éénen Lutherschen afgevaardigde; de uitvoerige uitweiding, die het besluit voorgaat,

{==450==} {>>pagina-aanduiding<<}
dat zoo min de vorm van den eerdienst uit de tijden der hervorming, als die uit eenig vroeger tijdperk der Christelijke kerk, passende is voor de lieden van onzen tijd; of ook zijne, zoo Recensent wèl ziet, telkens uitkomende meening, aangaande de hereeniging der Christen-kerkgenootschappen in gemeenschappelijke geloofsbelijdenis. Zie, als zijn Eerw. daardoor nog meer verstaat, dan b.v. de schrijver van het Geschiedkundig Onderzoek over de Vereeniging der Protestanten in de Nederlanden, dan achten wij het vooreerst en voorlang veel beter, dat wij wel allen, zonen van hetzelfde huis, als broeders zamenwonen, doch dat de eene zich met de andere huishouding niet bemoeije. Visser verdenke hier ook ons harte niet, dat zoo goed als het zijne zegt: ‘Met onze katholieke medechristenen wenschen we ons te begeven tot de eenige bron der waarheid.’ Maar waarlijk, daar zijn wij nog al een eind wegs vandaan! Wenschen dit de Papisten, (want Katholieken is hier de naam niet) fiat! dan zijn wij, waar wij wezen moeten. Maar, adres aan de profelitenmakerij onzer dagen, om te weten, hoe veel men met den Bijbel, de éénige bron der waarheid, opheeft.
Wij weten niet, waarom deze leerrede het licht zien moest, behalve om de vrienden in verschillende oorden. Dáárin zijn wij het met den redenaar eens, dat zij geene proeve van kanselwelsprekendheid is. Neen, vooral niet. Dat late de man over aan welbespraakter en inzigtsvoller (welk een comparativus!) mannen. De dweepziekte heet het slagtoffer der Fariseën van onzen tijd, Hoe wij dit verstaan moeten, weten wij niet. Doch, het zwakke en gebrekkige, en het eenen verkeerden indruk makende, zal, zegt visser, even gelijk elke verkeerdheid, (dat zouden wij hem niet gaarne nazeggen) aan de verstoring en vergetelheid overgegeven worden. Het zij zoo!





{==451==} {>>pagina-aanduiding<<}

De operative Heelkunde stelselmatig voorgedragen door A.G. van Onsenoort, Doctor in de Heel- en Geneeskunde, enz. enz. Iste Deel. Te Amsterdam, bij C.G. Sulpke. 1822. In gr. 8vo.

Niet zonder reden zegt de bekwame Schrijver, in de Voorrede van dit zijn werk, dat, wanneer men de vorderingen der Heelkunde sedert de laatst verloopene dertig jaren in aanmerking neemt, en acht geeft op de voortreffelijke voortbrengselen, welke door zoo vele (door hem opgesomde) beroemde mannen tot opbouw dezer kunst zijn aangebragt, men gereedelijk zal inzien, dat in ons Vaderland sedert langen tijd de noodzakelijkheid gevoeld werd, om een Leerboek over de heelkundige Kunstbewerkingen te bezitten, hetwelk, gelijk staande met de hoogte der wetenschap, dat van le blanc, in den jare 1791 door leurs in het licht gegeven, kon vervangen. Wij geven hieraan onze volkomene toestemming, te meer nog, dewijl wij menigmaal getuigen zijn geweest van den staat der verachtering van velen onzer Heelmeesters in de verbeterde wijzen der kunstbewerkingen, en kunnen dus niet anders, dan de onderneming des Schrijvers, die door zijne Verhandeling over de graauwe Staar en den kunstigen Oogappel reeds gunstig bij ons bekend staat, toejuichen.
Er was voorwaar een werk van dien aard hoogst noodig, en gelukkig dat het door een' man is ondernomen geworden, die, behalve de gelegenheden, waarin hij verkeerd heeft en nog bij voortduring verkeert, om zich in het werkdadige der heelkundige kunstbewerkingen de meest mogelijke volmaaktheid te verwerven, eene uitgebreide belezenheid toont te bezitten, waardoor men met grond mag vooronderstellen, dat er wel niets belangrijks opzigtelijk dit onderwerp zal achtergelaten worden.
Ten slotte zijner Inleiding, in welke hij van de heelkundige Instrumenten en mechanische werktuigen, en over

{==452==} {>>pagina-aanduiding<<}
de heelkundige kunstbewerkingen in het algemeen spreekt, verdeelt hij de kunstbewerkingen, volgens de leer van richerand, in drie hoofddeelen, en handelt in het eerste derzelve over die, welke de verandering van den staat der levenseigenschappen ten oogmerk hebben; in het tweede, over die, welke de verhelping eener mechanische stoornis ten doel hebben, die noch door den leefregel, noch door geneesmiddelen kan worden weggenomen; en in het derde, over die, welke de geheele verwijdering van eenigerhande onnut geworden deel van het ligchaam, waardoor het leven des lijders in gevaar zou kunnen geraken, vorderen.
De heelkundige werktuigen worden door hem in twee klassen, en deze wederom in verschillende soorten onderscheiden, nadat hij vooraf de verdeeling derzelve door andere Schrijvers met weinige woorden heeft opgegeven.
Tot de eerste klasse, welke de eigenlijk gezegde Instrumenten bevat, worden, als zoo vele bijzondere soorten, gebragt, de snijdende, zagende, hakende, knijpende, drukkende, geneesmiddelen bevattende, tot onderzoek, tot geleiding, ter afbinding, ter reiniging dienende, verwijdende en tot krachtuitoefening geschikte Instrumenten; terwijl onder de tweede klasse gerangschikt worden de mechanische werktuigen, die wederom in drie soorten onderscheiden worden, als 1o. die, welke ter herstelling van gebrokene of verplaatste deelen dienen, 2o. die, welke ter verbetering van eenig aangeboren of verkregen gebrek of wangestalte gebruikt worden, en 3o. die, welke de vergoeding van eenig verloren deel bewerkstelligen.
Kort, doch zoer duidelijk en bevattelijk, worden de tot deze klasse behoorende werktuigen voorgedragen, en die, welke als minder bekend voorondersteld worden, naauwkeurig afgebeeld en naar derzelver afmetingen beschreven. Ook vindt men eene opgave van het zamenstel der Instrumenttasschen, welke bij de kweekelingen in het groote Rijks militaire Hospitaal in gebruik zijn, en van het heelkundig Veldtoestel, hetwelk, als eene patroontasch gedragen, in een beknopt bestek, een amputatie- en trepa-
{==453==} {>>pagina-aanduiding<<}
natie-stel, benevens eenige Instrumenten tot andere operatiën, bevat.
Over de heelkundige kunstbewerkingen in het algemeen sprekende, geeft de Schrijver vooraf de voornaamste gevallen op, welke de uitoefening eener kunstbewerking vorderen, en brengt het groot getal der kunstbewerkingen onder zes afdeelingen of klassen, te weten 1o. tot de verdeeling (diaeresis), 2o. tot de hereeniging of herstelling (synthesis), 3o. tot de uithaling of wegneming (exaeresis), 4o. tot de bijvoeging of verhelping (prothesis), 5o. tot de verwijding (parectasis), en 6o. tot de drukking (sumpiesis). Daarna gaat hij over tot de ontvouwing der algemeene en bijzondere regelen, welke bij elke belangrijke operatie behooren in acht genomen te worden; en deze worden met zoo veel naauwkeurigheids opgegeven, dat er deswege wel niets te wenschen zal overblijven.
Het eerste hoofddeel, hetwelk de algemeene kunstbewerkingen bevat, die de verandering van den staat der levenseigenschappen ten doel hebben, wordt in vier afdeelingen gesplitst, en elke afdeeling wederom in eenige hoofdstukken verdeeld, onder welke de verschillende, tot het doel der afdeeling behoorende, operatiën beschreven worden.
De eerste afdeeling bevat de kunstbewerkingen, welke het voortbrengen eener oppervlakkige of dieper indringende mechanische prikkeling op het ligchaam ten oogmerk hebben; waartoe in de vijf eerste hoofdstukken gebragt worden, het drooge koppen; de naaldsteek; het aanwenden der geneeskundige Elektriciteit; der dierlijke Elektriciteit, en van het Magnetismus.
In de tweede afdeeling worden die algemeene kunstbewerkingen voorgedragen, door welke men, behalve den prikkel, nog daarenboven een' kunstmatigen uitvloed wil te weeg brengen; en hiertoe worden in de vijf volgende hoofdstukken gebragt, het aanleggen van spaanschevliegpleisters; het zetten van etterdragten; het zetten van het haarsnoer, en het aanwenden der brandmiddelen.

{==454==} {>>pagina-aanduiding<<}

De derde afdeeling, in welke de algemeene kunstbewerkingen werden afgehandeld, die eene plaatselijke of algemeene bloedsontlasting ten oogmerk hebben, maakt ons, van het elfde tot het zestiende hoofdstuk, bekend met het zetten van bloedzuigers; met de inkerving; met het bloedige koppen; met de aderlating, en met de slagaderopening.
Tot de vierde afdeeling behooren de algemeene kunstbewerkingen, waardoor men eenigerhande stof in het ligchaam brengt, welke tot vergoeding van het verlorene, tot verhoeding, verhelping, of tot de voortbrenging eener ziekte strekt. De tot dat oogmerk dienende operatiën worden van het zestiende tot het twintigste hoofdstuk voorgedragen, en zijn: de inspuiting; de heelkundige ingieting; de heelkundige overgieting, en de inenting der koepokken.
Van het tweede hoofddeel worden de twee eerste afdeelingen behandeld, en in de eerste derzelve die kunstbewerkingen beschreven, welke de scheiding van de bewerktuigde zamenstelling vorderen, hetzij ter vergrooting van te naauwe, of ter herstelling van geheel geslotene uitwendige natuurlijke, of ter vorming van kunstige openingen. De daartoe noodige operatiën, welke van het twintigste tot het drieëndertigste hoofdstuk voorkomen, zijn: de scheiding der zamengegroeide oogleden met elkander en met den oogbol; de operatie der traanpijpzweer; de vorming van den kunstigen oogappel; de kunstbewerking ter opening van vernaauwde of geslotene neusgaten; die voor den toegesloten' uitwendigen gehoorweg; die tot de doorboring van het trommelvlies; de kunstbewerking van met elkander vereenigde lippen; de operatie der speekselpijpzweer; die van het vorschgezwel; de kunstbewerking ter verdeeling der ondoorboorde of te naauwe voorhuid; die ter verhelping der vernaauwde, der toegeslotene, of wel ter vorming van eene nieuwe opening des piswegs; de kunstbewerking ter verdeeling der toegeslotene vrouwelijke teeldeelen; die ter verhelping van den te naau-
{==455==} {>>pagina-aanduiding<<}
wen, van den toegeslotenen, van den van den gewonen weg afwijkenden, of van den ontbrekenden aars.
In de tweede afdeeling komen voor, de kunstbewerkingen, door welke tegennatuurlijk bestaande vasthechtingen, onregelmatig gevormde likteekens, en verkorte spieren of pezen verholpen worden. Hiertoe komen, van het drieëndertigste tot het zesendertigste hoofdstuk ingesloten, in aanmerking, de verdeeling des tongriems; van het toompje der voorhuid; van de zamengegroeide vingeren of teenen; de vernietiging of verhelping van onregelmatig gevormde likteekens, en de kunstbewerking ter verdeeling van verkorte spieren of pezen.
Bij de beschrijving van elke afzonderlijke operatie treedt de Schrijver aanvankelijk in een beknopt verslag van de geschiedenis derzelve, hetwelk wij aangenaam en tevens leerzaam vinden; vervolgens gaat hij over tot de ontvonwing der bepaling, van de aanwijzingen en tegenäanwijzingen, der voorzegging, van het toestel tot eene of meer bijzondere methoden, van de plaatsing des lijders, van den operateur en der helpers, van de kunstbewerking zelve, van de toevallen, welke gedurende en na de kunstbewerking kunnen voorkomen, en somtijds ook van de opvolgende behandeling.
Eindelijk moeten wij betuigen, het boek met veel genoegen gelezen te hebben, en kunnen niet nalaten, den Schrijver den welverdienden lof, waardoor wij hem tevens tot de ijverige en gelukkige volvoering van zijnen arbeid trachten aan te sporen, toe te zwaaijen. - Behalve op de in het errata-blad aangeteekende fouten, stieten wij nog hier en daar op eene kleine zinstorende drukfeil, welke door elk' aandachtig' lezer nogtans ligtelijk zal verbeterd worden. Ook komt het ons voor, dat het verschil der vaten enz. in de ontleedkundige afbeeldingen wel door onderscheidende kleuren behoorde aangewezen te zijn; ten minste zou zulks de waarde derzelve voor mingeoefenden aanmerkelijk vergrooten. - Voor het overige wenschen wij het werk veel lezers, en den Uitgever, die voor eene goede uitvoering geene kosten spaart, een ruim debiet.





{==456==} {>>pagina-aanduiding<<}

Woordenboek van Kunsten en Wetenschappen, voor den beschaafden stand, en ten behoeve des gezelligen levens, onder medewerking van een aantal Vaderlandsche Geleerden bijeenverzameld, door G. Nieuwenhuis. IIde Deel. C-E. Te Zutphen, bij H.C.A. Thieme. In gr. 8vo.

Met zeer veel genoegen hebben wij het tweede Deel van dit nuttig werk doorgeloopen. Want, ofschoon wij niet ontveinzen willen, dat zulke Conversatiewoordenboeken, ten behoeve des gezelligen levens, ook zeer ligt vatbaar zijn voor misbruik, ten behoeve der oppervlakkigheid, welke nu eenige Artikelen uit zulk een Woordenboek (natuurlijk buiten verband met de overige Geschiedenis of andere Wetenschappen) opvangt, en daarmede pronkt, ja zelfs wel op hechte Geleerden met verachting, als op schoolvossen, neêrziet, - zoo bestaat nu dat kwaad eenmaal en is niet te verheipen, en hoe vollediger en doelmatiger dan zulk een Woordenboek ingerigt, en hoe minder het met misslagen omtrent daadzaken besmet is, des te beter zal het aan 't nuttige oogmerk voldoen, om van eenigen persoon of zaak, die men zich niet terstond herinnert, de noodige bijzonderheden te kunnen naslaan. Nu is wel bij dit Woordenboek een Hoogduitsche arbeid tot grondslag gelegd, maar toch overal onze Nederlandsche mannen, namen en zaken, de Nederlanden betreffende, in 't oog gehouden en vermeld. Dus zal men in de Artikelen calkoen (van beeck), capellen (j. derk van de), conrad, cornelis, coster, d. en w. crabeth, cras, dalem, v.d. dam, deiman, deken, de dekker, Delft, v.d. deure, Deventer, Dichtkunst, dodonaeus, de Schilders doedijns en van der does (gualterus), van doeveren, Dordrecht, gerard douw, drebbel (k. en n.), Drenkelingen (Maatschappij tot Redding van), Drenthe, duif-
{==457==} {>>pagina-aanduiding<<}
huis, karel dujardin, dullaert, dumbar, edelink, van effen, egmond (volkomen
gekenschetst), eyk (Gebroeders van) (waarin echter niet over het beruchte geschil wordt gesproken, door lessing ter bane gebragt, alsof het schilderen in olieverf nog vóór hen was uitgevonden), elzevier, emmius (ubbo), Enkhuizen, episcopius, erasmus (wat kort), van erp (erpenius) c. en j. evertsen, met genoegen zien, dat de Schrijvers en Verzamelaar van dit Woordenboek ook zoo wel aan minbekende als aan algemeen beroemde Nederlanders regt trachten ten te doen wedervaren, en ook de voornaamste Nederlandsche plaatsen vermelden. Wij hebben in de door ons gelezene Artikelen overal de meestmogelijke onzijdigheid, afkeer van partij- of sektengeest, en onbekrompene, liberale grondbeginselen gevonden. Zelfs dáár, waar de Schrijver zijn gevoelen over een of ander betwist punt niet wel kon achterhouden, gelijk b.v. in het Artikel Duivel, ziet men wel, naar welke zijde hij het meest overhelt (gelijk hier naar de ontkenning, althans van de werkingen des Duivels), maar ook het andere gevoelen stelt hij eerlijk en onbewimpeld voor. Het was echter, dit erkennen wij, bij deze zoo schromelijk misbruikte leer, moeijelijk, geheelenal buiten het boertige te blijven; en wij zouden het hem zelfs niet kwalijk genomen hebben, zoo de herinnering aan de vele vrouwen, als tooverheksen aan dit gevoelen opgeofferd, hem tot verontwaardiging had aangedreven. De beknoptheid is ook zoo veel mogelijk in acht genomen, en daardoor voor eene zeer groote menigte van Artikelen ruimte gewonnen. Zoo is het Artikel cyrus, (bl. 256) hoe kort ook, uitmuntend omtrent de kritiek der bronnen; (men spreekt echter geheel niet van ktesias.)
Doch, gelijk ieder menschelijk werk zijne feilen heeft, is er natuurlijk ook dit niet vrij van. Er is geene genoegzame evenredigheid tusschen de Artikelen. Dus is b.v. aan columbus en cortez, den ontdekker van Amerika, en den grondvester der Europesche magt op

{==458==} {>>pagina-aanduiding<<}
deszelfs vasteland, nog geene halve (aan cortez geen vierde), en aan den armzaligen Keizer en schermmeester commodus ruim eene geheele bladzijde toegewijd. Wij willen aan episcopius zijne verdiensten volstrekt niet betwisten; maar, zoo hij bijna vier bladzijden hebben moest, kwamen er erasmus toch meer toe, dan eene enkele. Daarenboven hebben wij hier en daar nog al een' misslag gevonden, waarvan wij sommige echter liefst op rekening van drukfouten willen zetten. Wij zouden anders wel eens aan slordigheid in de vertaling moeten denken. B.v. bl. 25. Nemesian, voor nemesianus of nemesiaan. - De goedesmaak van calvinus, door het lezen van schoolsche Schrijvers gevormd. Zou dit schoone moeten zijn? althans de Scholastici hadden zoo veel smaaks niet. - Op bl. 51 (van Don carlos sprekende): Of de beschuldigingen, dat hij met den oproerigen moriskos verstandhouding gehad, en zijnen vader naar het leven gestaan hebbe, gegrond zijn, is niet volkomen bewezen. Hieruit zou men natuurlijk opmaken, dat moriskos een oproerig persoon geweest was. Ondertusschen zijn het de afstammelingen der Mooren of Arabieren, die 780 jaren in Spanje geheerscht hadden, en welke filips, niettegenstaande hunnen overgang tot het Christendom, bijkans dwong om tegen hem op te staan, daar hij hen op de onverantwoordelijkste wijze kwelde. Ook hebben wij nergens gelezen, dat Don carlos met deze opstandelingen, maar wel met de Nederlandsche, eenige verstandhouding zou
hebben gehad. - Wat beteekent het op bl. 107: China is nog voor het grootste gedeelte in wezen? Wij hebben nooit van overstroomingen gehoord, die een gedeelte daarvan weggenomen hebben. - Bl. 109. De leer van dalai lama, die door mandschu derwaarts is overgebragt. Lees: De leer van den Dalai-Lama, die door de Mandschu's (of zoogenaamde Mandschu-Tartaren) derwaarts is overgebragt. - In 1821 had men niet moeten zeggen: ‘De nieuwste ophelderingen omtrent China kan men bij macartney vinden:’ want de reis van Lord amhorst

{==459==} {>>pagina-aanduiding<<}
was toen reeds in ieders handen, om nu niet van het klassieke werk van den jongen de guignes, Voyage à Peking, etc. en de Reis van van braam te spreken. - Waarom wordt, op bl. 114, de Hertog van choiseul-amboise franz stephan genoemd? Dit verraadt al te zeer een' Hoogduitschen oorsprong. - Van christina van Zweden wordt gezegd, bl. 119, dat zij een beminnelijk karakter bezat. Geleerd was zij, schrikkelijk geleerd, en daarbij bedreven in de fraaije kunsten; doch wij zouden den steller van dit Artikel, al ware hij onze ergste vijand, niet toewenschen, dat hij met eene beminnelijke vrouw, als christina, zijn leven moest doorbrengen, die uit minnenijd (zoo men wil, althans om geene doodschuldige misdaad) haren Stalmeester monaldeschi om hals bragt. - Op bl. 128 wordt nog van den rusteloozen en gevaarlijken sp. maelius gesproken. Niebuhr heeft, zoo klaar als de dag, bewezen, dat sp. maelius, die niet meer beoogde dan het Consulschap, door serv. ahala, op last van cincinnatus, onwettig ter dood gebragt, en dus vermoord is. - Wij hebben nooit gehoord, dat de Spartaansche Koning cleombrotus met epaminondas te Leuktra een tweegevecht heeft gehad. - Op bl. 154 staat Gallicië, in plaats van Wallachije. - De hoofdkerk van Cordova (zie bl. 212) kan onmogelijk als Moskee op het einde der zevende Eeuwe gesticht zijn, daar er toen nog geene Mohammedanen in
Spanje waren; de verovering had eerst in het begin derachtste, en de Regering van abderamen (niet adderhaman) omstreeks het midden dier Eeuwe plaats. - Bij p. corneille (bl. 216) wordt gezegd, dat slechts twee zijner landgenooten met hem verdienen gelijk gesteld te worden; racine en crébillon. Stelt de Schrijver dan crébillon boven voltaire? ‘Corneille was inzonderheid sterk in het schetsen der hartstogten.’ Dit is juist niet de kenschetsende verdienste van corneille, maar van racine: den eersten onderscheiden meer verhevenheid en majesteit. Dat

{==460==} {>>pagina-aanduiding<<}
thomas corneille, zijn broeder, een uitmuntend Schrijver zou geweest zijn, blijkens onder anderen zijne treurspelen, zouden wij niet durven beweren: zijne Ariane en Comte d'Essex, twee middelmatige stukken, zijn een tijdlang op het tooneel gebleven; al de andere zijn lang vergeten. - Bij cosmus I (Medicis, bl. 223) wordt geen woord gezegd van deszelfs voorbeeldelooze huisselijke rampen; van den dood des zoons, als broedermoordenaar, door de handen des vaders: zoo iets mag, ook in een kort bestek, niet onvermeld blijven. - De Dominicanen werden in Frankrijk (bl. 376) niet Jacquelins, maar Jacobins genaamd. Hoe zouden ook anders de beruchte Jakobijnen den naam van Jacobins hebben kunnen voeren? Hun naam is toch, volgens dit zelfde Artikel, van het klooster der oude Jakobijner-monniken ontleend. - Bij eberhard (bl. 462) wordt zijn zoo veel geruchts makend werk, Geist des Urchristenthums, tegen 't welk de groote borger de pen voerde, niet eens gemeld. - Ecliptica (bl. 467) wordt die groote kring op den aardbol genoemd, welken de zon doorloopt. Toch ook (en wel voornamelijk) aan het uitspansel! - De bekende Ridder d'eon de beaumont wordt, door het geheele Artikel heen, stellig als eene Vrouw vermeld, en ook zij genoemd; aan het slot zegt men nogtans, dat d'eon, volgens geloofwaardige berigten en getuigenissen, buiten allen twijfel geheel en alleen tot het mannelijk geslacht behoorde. Alsdan vervalt immers geheel het in den beginne gezegde: ‘dat hare ouders het geslacht van dit hun kind verborgen, en het kleedden en opvoedden als een
jongen’? Wat moet men nu gelooven?
Zoo hebben wij dan, ook door deze aanmerkingen, waarvan de meeste over onderwerpen van minder belang loopen, getoond, dat wij ook het tweede Deel van dit belangrijk Repertorium met opmerkzaamheid hebben ingezien, en, over 't algemeen, aan de kunde der Schrijvers en het oordeel des Verzamelaars geen lof kunnen weigeren. Wij hopen slechts, dat men in de volgende

{==461==} {>>pagina-aanduiding<<}
Deelen de stukken, uit het Hoogduitsch overgenomen, aan geene Vertalers zal toevertrouwen, die der zake, waarover zij schrijven, onkundig zijn.




Bijdragen tot de oude Nederlandsche Letterkunde, door Mr. J.A. Clignett, Lid van het Koninklijk-Nederlandsch Instituut van Wetenschappen, Letterkunde en schoone Kunsten. In 's Gravenhage, bij de Erven J. Thierry en C. Mensing en Zoon. In gr. 8vo. XLVIII en 423 Bl.

De oude Nederlandsche Letterkunde is een ruim veld, maar nog op verre na niet genoeg bebouwd. Slechts enkele liefhebbers hebben zich door de doornen, welke deszelfs ingang belemmeren, niet laten afschrikken, om dien zeker met onkruid sterk bewassenen grond te ontginnen. Tot deze enkelen behooren, in de eerste plaats, de Nestor onzer Letterkunde, van wijn, bilderdijk, en de Uitgever van het voor ons liggende werk. Het is eene loffelijke proeve, om de schatten onzer oude tale door den druk meer algemeen bekend te maken; en wij hopen, dat dezelve genoeg aanmoediging zal vinden, om den Schrijver tot voortzetting dier nuttige taak te bewegen, waarin de Duitschers ons, wat hunne oude Taal en Letterkunde betreft, zoo loffelijk voorgaan, en reeds wezenlijke schatten van zeer groote waarde hebben ontdekt. Wij zeggen dit echter niet, alsof wij hoopten, dat, onder de nog onuitgegevene schatten onzer oude Letterkunde, zich een Nibelungen - lied, of een Heldenboek, zoude bevinden. De omvang dier schatten is, door den arbeid eens verdienstelijken jongen Duitschers, hoffmann, onlangs in den Letterbode vrij volledig opgegeven: de meeste dier geschriften doen meer voor de Taal, dan voor de Poëzij of Geschiedenis, verwachten; echter moet onder anderen de Leekenspiegel voortreffelijke plaatsen bevatten. Over 't algemeen is trouwhartige naïveteit, onopgesmukte uitdrukking van het gevoel, nu en dan, waar de stof zulks vergunt, vooral in de schildering der liefde, aan deze Dichters eigen; hoewel zij van de eigenlijke dichterlijke uitdrukking (dictio poëtica) zelfs van verre geen denkbeeld schijnen gehad te hebben. Hunne kennis aan Geschiedenis en Letterkunde was hoogst gebrekkig en verward. Enkelen, zoo als maerlant,
uitge-
{==462==} {>>pagina-aanduiding<<}
zonderd, vermengen zij de meest verschillende tijden en zeden met elkander, of liever plooijen alles naar de zeden hunner Eeuw. Zeer velen waren bloote Vertalers, hetzij uit het Latijn, hetzij uit het, toen reeds vrij beschaafde, Fransch, hetwelk in de Middeleeuwen eene rijke Litteratuur van Romans bezat. De Bijdragen, door den Heer clignett in dit stuk gegeven, behooren deels tot de vertalingen, namelijk der fabelen van esopus, deels tot eene verzameling van niet minder dan honderd - zeventien, zoo 't schijnt, oorspronkelijke gedichten des Sprekers willem van hillegaersberg uit het einde der veertiende Eeuw. Het eerste houdt de Heer clignett, uit kritische gronden, niet, zoo als de Heer van wijn vermoed had, voor eene overzetting uit het Fransch, maar uit het Latijn van phaedrus en andere Fabeldichters, en voor een werk der dertiende Eeuw; dus voor een der oudste, misschien voor het oudste gedenkstuk onzer Letterkunde. Dit laatste zou het zekerlijk zijn, indien men bewijzen kon, dat het van dien calfstaff of noydekyn was, waarvan reeds maerlant, als vernuftige overbrengers van Esopische fabelen, gewaagt; doch hiervoor, zegt de Heer clignett, zijn geene gronden. Maar een ander bewijs van den hoogen ouderdom des stuks vindt hij daarin, dat men in het H.S. geene geschilderde voorletters of andere bijsieraden, maar alleen de eerste of hoofdletter met rooden inkt geschreven ziet, daar toch de oudste handschriften minst opgesierd zijn. (Voorr. bl. XXI.) Dit gaat echter zekerlijk niet algemeen door; althans het H.S. van w. van hillegaersberg, volgens clignett zelv'
uit het begin der XVde Eeuw, heeft geene geschilderde letters of andere bijsieraden, (bl. XXXIII.) Nogtans willen wij geenszins den ouderdom dezer overzetting van esopus betwisten, daar mannen als van wijn en clignett, volgens de taal en schrijfwijze zelve, het daaromtrent eens zijn. Des te belangrijker zijn de taalkundige aanmerkingen van den geleerden Uitgever, die huydecoper somtijds bevestigen, maar ook somtijds van hem verschillen, en ook verscheidene nieuwe opmerkingen bij de zijne voegen. Het is ons echter, onder verbetering, voorgekomen, dat de geleerde Schrijver, bij eene groote mate van belezenheid en veelvuldige aanteekeningen uit onze oude Schrijvers, zich wat te weinig laat gelegen liggen aan de overeenkomst onzer oude woorden met nog bestaande in de

{==463==} {>>pagina-aanduiding<<}
verwante talen, b.v. het Hoogduitsch en Engelsch, (om nu niet eens van de Noordsche talen te spreken.) Dit toch moet, naar ons begrip, eene der hoofdbedoelingen van het beoefenen onzer aloude Schrijvers zijn, ten einde den schoonen Duitschen boom van de takken tot den stam, en zoo mogelijk tot in de wortels, te vervolgen; opdat het hoe langs zoo meer blijke, dat alle Volken van Germaanschen oorsprong eenmaal slechts één Volk zijn geweest, hetwelk dezelfde taal, slechts in verscheidene tongvallen, sprak. Het zij ons vergund, dit met eenige voorbeelden nader aan te toonen. Inleiding, bl. 1.

Ic wille u, in die ere ons Heren, 
Bi beesten en bi vogelen leren. 

De Uitgever toont aan, dat dit bi (bij) hier door beteekent. In het Engelsch heeft dit woord nog algemeen, en bijkans uitsluitend: die zelsde beteekenis. Dus syn die man, reg. 7, d.i. de mannen. Het gebruik van het enkelvoudig, in de plaats van het meervoudig geslacht, komt in het Nibelungen-lied op ontelbare plaatsen voor. Man voor mensch (aant. bl. 9) nog in het Engelsch. Dat is scade, voor dat is ongelukkig, dat is jammer, nog in het Hoogduitsch. Te scherne driven, (reg. 10) bespotten, Eng. to scorn, verachten; blijkbaar oorspronkelijk hetzelfde denkbeeld, zoo als ook in scherne nemen zekerlijk verachten beteekent. Die dullen, (reg. 28) niet de dollen, maar de dommen, the dull. Fabel II. toren, voor verdriet. Dat oudtijds deze twee denkbeelden meer door hetzelfde woord werden uitgedrukt, blijkt aan het grondwoord gram, thans nog in het Hoogduitsch verdriet of leed, in het Nederduitsch toorn of verstoordheid te kennen gevende. Bl. 38 aanteek. moude, mul, voor aarde; Eng. mould, aarden grond, waarin iets groeit, (johnson.) Zou ook niet ons turfmolm daarvan afkomen? Onmiddelijk daarop lezen wij eene breedvoerige verklaring van het woord urselen, voor eene soort van wespen; het verwondert ons, dat de Uitgever hier niet ter bevestiging heeft aangehaald onze gewone Bijbelvertaling op Exod.
XXIII:28. Deut. VII:20. Jos. XXIV:12, waar horselen blijkbaar voor stekende insekten voorkomt. Bl. 41. snauwen, ore aut rostro invadere aliquem; zekerlijk van snavel, schnabel, vogelbek. Bl. 52. miede. In eene breedvoerige aanteekening toont de Heer

{==464==} {>>pagina-aanduiding<<}
clignett, dat dit woord, voor belooning, loon gebezigd, reeds in het Maeso-Gothisch in den vorm van mizdo voorkomt. Allerblijkbaarst komt dit van het Grieksche μισθὸς, 't welk ook op de daarmede overeenkomende plaats van Lucas (VI:23) gevonden wordt. Te regt merkt de Uitgever, volgens wachter, op, dat het Hoogduitsche miethe, huis, huishuur, ook van dat oude miede, loon, afkomt. Bl. 46. onhoude, ongenade, van houde, gunst, vriendschap, bescherming, Hoogd. nog huld. Bl. 59. boude, spoedig, Hoogd. bald; (men weet, dat de Hoogd. vorm ald met den Ned. oud overeenkomt. Bl. 118. blouwen, slaan, is nog Eng. a blow, een slag, maar wordt niet meer als werkwoord gebruikt. Bl. 140. achter, of after, voor na, nog in het Eng. after. Bl. 159. bellen beteekent niet alleen in het oud-Alemannisch, maar ook in het hedendaagsch Hoogduitsch, blaffen. Van bake, of baken, voor varken, vindt men nog een overblijfsel in het Engelsche bacon voor spek. Bl. 332. bederven, behoeven, Hoogd. bedürfen. (Wij kunnen onmogelijk met den Heer clignett instemmen, dat behoeven en behouden hetzelfde denkbeeld zou aanduiden; men zou even goed kunnen zeggen, dat
bidden en helpen hetzelfde beteekende.) Bl. 365. vernoy, verdriet, Eng. annoy, beleediging, ongemak, last, (ook als werkwoord, to annoy, kwellen.) Men ziet, dat an en ver slechts voorzetsels zijn; het grondwoord noy is hetzelfde. Bl. 367. anden, zich eene zaak aantrekken; het Hoogd. ahnden ‘toont tevens een diep gevoel van het aangedane ongelijk, en eene diepe verontwaardiging tegen den beleediger aan, naar welke de grootheid der straf berekend is, en onderscheidt zich daardoor van straffen.’ (Eberhard, Synonomischen Handwörterbuch.) Nog andere meer bekende voorbeelden, zoo als bispel, voorbeeld, Hoogd. beispiel, zouden wij kunnen aanvoeren; doch deze zullen ten bewijze der boven aangevoerde stelling genoeg zijn.
Hierop volgt het reeds gemelde stuk uit willem van hillegaersberg: de oude Hollandsche dronk: Sinte Geertruides minne. Natuurlijk levert deze legende, als misschien anderhalve Eeuw nieuwer, minder belangrijks voor de taal op. Het verhaal is het volgende: Een Ridder bemint st. geertruid, die echter, daar zij den geestelijken stand heeft verkozen, en in een klooster de toevlugt neemt, zijne liefde niet kan beantwoorden. Nogtans laat de Ridder niet af: hij doet aan het klooster, waarin zich zijne beminde

{==465==} {>>pagina-aanduiding<<}
bevindt, groote geschenken. Maar, had zij misschien de gelofte nog niet gedaan? hoe kon hij anders hoop voeden? Hoe het zij, door geschenken van schilderijen als anderzins, aan het klooster vereerd, raakte zijn vermogen uitgeput; hij was in de grootste verlegenheid: de Duivel kwam nu tot hem, en beloofde hem te helpen, mits hij zich met zijn bloed schriftelijk verbond, over zeven jaren met lijf en ziel hem toe te behooren. Het contract werd geteekend; de Ridder was voorspoedig in alles, behalve in zijne liefde tot st. geertruid. Toen nu, op twee maanden na, de tijd daar was, gaf de veege Ridder een foy, d.i. een afscheidmaal, aan de nonnen. St. geertruid spoorde hem aan, eens ter liefde, of ter minne, van haar en den Apostel st. jan, haren Beschermheilig, te drinken. Dit deed hij; en deze dronk was (door de voorbidding der begijn en des Apostels) van zulk eene kracht, dat de Duivel hem niet halen kon, maar deerlijk bedrogen uitkwam, en al dat geld of goed, aan hem te koste gelegd, als don gratuit moest rekenen. De verblijde Ridder ging nu in een klooster, waar hij zijne dagen godzalig eindigde. Vandaar, dat de dronk: Sint Geerten minne, op die straten of in taveen (in herbergen) zoo algemeen en welkom was. - Dit is het einde van het lied.
Wij eindigen dit verslag met den wensch des boven genoemden Duitschers, dat de Heer clignett uit de gemelde verzameling van 117 gedichten (en wij voegen er bij, uit zijnen overigen rijken voorraad) ons nog een aantal Bijdragen tot de oude Nederlandsche Letterkunde moge leveren.






Reis door Rusland en Tartarije, gedaan in de Jaren 1800 en 1801. Naar het Engelsch van E.D. Clarke, Hoogleeraar aan de Universiteit te Cambridge. II Deelen. Te Haarlem, bij de Erven F. Bohn. In gr. 8vo.

Deze belangrijke reis is lang, al te lang onaangemeld bij ons blijven liggen. Ten blijke, echter, dat dit niet aan het boek zelve te wijten is, dat, hoezeer dan ook belangrijk, echter onuitlokkend, onaangenaam om te lezen zou kunnen zijn, betuigt Recensent, hetzelve, tot het tegenwoordige oogmerk, gaarne met eene tweede lectuur verwaardigd te hebben, nadat hem beide de deelen, afzonderlijk, terstond

{==466==} {>>pagina-aanduiding<<}
na de uitgave al in handen gekomen en met uitstekend genoegen gebruikt waren. De kundige vertaler zegt niets te veel van de grondigheid van het werk, de oplettendheid, door noodige voorbereidende kundigheden gesterkt, met welke de heer clarke gereisd en zijne reis te boek gesteld heeft. Maar, hoe veel eerstgenoemde ook mag hebben gedaan, om het werk des laatsten van de grove smetten der partijdigheid en ingenomenheid tegen de eigenlijke Russen, en alwat Russisch is, te zuiveren (en wij danken hem hartelijk voor dit onbekende) hij heeft hem, naar ons oordeel, op verre na niet schoon gewasschen. Doch dit zij zoo; het zal thans der waarheid minder, dan welligt het boek nadeel doen; men heeft sedert het groote werk der bevrijding van Europa, bij de schitterende hoedanigheden van keizer Alexander, over het geheel te gunstig over de bedoelde natie begonnen te oordeelen, dan dat een nijdige Brit dit lofgebouw zoo ligt weêr zal omverhalen: de man van verstand weet bovendien, hoe hij over deze verguizingen zoo wel als lofspraken van geheele volken moet oordeelen; hij raadpleegt, in het bijzonder, de geschiedenis van Rusland, en weet, waaraan zich ook hieromtrent te houden.
Doch eene reis dwars door dit onmetelijk rijk, van het noorden naar het zuiden, van de Newa naar de Zwarte - zee; eenig verblijf vooral in de laatste, min bekende deelen; omgang met de zeer verschillende volksstammen, zich daar ophoudende, inzonderheid Kozakken van onderscheiden naam en soort, Tartaren, Heidenen, Grieken enz., moet iedereen reeds terstond belangrijk voorkomen. De minkundige echter zal zijne belangstelling met zijne verwondering zien toenemen, wanneer hij van de vruchtbare velden, de bloeijende landstreken, den milden, somtijds brandenden hemel, en de heerlijke natuurtafereelen leest, welke hier menigvuldig voorkomen. Terwijl de geleerde, daarentegen, den heer clarke gaarne zal verzellen bij zijne nasporingen der oudheid, welke de oorden aan den Pontus Euxinus enz. natuurlijkerwijze aan de hand geven.
De weg ligt vooreerst van Petersburg naar Moscau (geen gemakkelijk togtje, wanneer het, inzonderheid, aan de noodige sneeuw ontbreekt); hier houdt de reiziger zich eene poos op, en verhaalt zeer veel merkwaardigs van zeden, menschen en gebouwen, welke laatste echter sedert meest vernield of wel herschapen zijn. Dan gaat de eigenlijke bedoelde reis

{==467==} {>>pagina-aanduiding<<}
eerst aan; en het ontbreekt niet aan afwisseling - van koude en warmte, van goed en kwaad, van ruwheid en beschaving, boven hetgeen de schrijver meende te moeten verwachten: terwijl, tot meerdere aanprijzing van het werk bij allerlei lezers, kan gezegd worden, dat alles 's mans gading is; planten, dieren, menschen, oud en nieuw. Ook de liefhebbers van het avontuurlijke zullen, in zekeren zin, hunne rekening bij de lectuur vinden: want het is, voorwaar, geen dagelijksch werk, zoo maar mijlen en mijlen af te leggen, nu door eenzame vlakten, hier en daar slechts door een zwervend geslacht, als beweegbaar dorp, van aartsvaderlijke Tartaren bewoond, dan onder natiën, waar zij zonder eene bedekking van twintig en meer Kozakken geene schrede durven verzetten, menigmaal etende, slapende en alles verrigtende in hun rijtuig, en zich in alle opzigten op het bekrompenste moetende behelpen, en dan ook weêr in paradijzen en onder vrolijke, gastvrije menschen.
Onder het lezen sloegen wij hier en daar een vouwtje in het boek, om stalen van den rijken inhoud mede te deelen; maar dezelve zijn, vooral in het laatste deel, zoo menigvuldig geworden, dat wij schromen er aan te beginnen. Een en ander voorbeeld slechts, zoo als ze in het oog vallen.
‘Er zijn dertien monden van de Don: ook heb ik hierboven reeds aangetoond, hoe vele overeenkomst deze rivier nog in een ander opzigt met den Nijl heeft. De bewoners van deze gansche Azofsche kust beweren, dat het water hier jaarlijks afneemt. In sommige jaargetijden heeft hier zelfs een zeer zonderling, een merkwaardig bewijs van de waarheid der H. Schrift opleverend verschijnsel plaats. Wanneer er, namelijk, een sterke oostewind waait, treedt de zee tot zulk eenen aanmerkelijken afstand terug, dat de inwoners van Tagaurock, even als op het vaste land, door dezelve tot aan de overzijdsche kust kunnen gaan. Doch wanneer de wind verandert, wat somwijlen plotseling geschiedt, dan keert het water weder met zulk eene snelheid in zijn gewoon bed terug, dat daardoor reeds zeer dikwijls menschen om het leven zijn gekomen.’
‘Wanneer ik naar de in dit gedeelte der Krim gedane waarnemingen over het gansche vrouwelijk geslacht van Griekenland mag oordeelen, dan munt hetzelve allezins in zindelijkheid, bescheidenheid en zucht tot orde uit. Misschien zijn de Griekinnen de allernijverste vrouwen van de wereld, en

{==468==} {>>pagina-aanduiding<<}
in zekere opzigten de slavinnen van haar huisgezin. Hare kookkunst is eenvoudig, maar gezond en smakelijk. Nooit heb ik eene van haar ledig gezien, en het valt haar ook bijna nooit in, om haar huis te verlaten. Wanneer hare huisselijke bezigheden het haar vergunnen, voor eene korte poos te gaan zitten, dan beginnen zij dadelijk te spinnen of katoen te haspelen. - Yenikale wordt genoegzaam geheel door Grieken bewoond: de mannen zijn bijna altijd met koopmansspeculatiën bezig; doch (doch?) de vrouwen zijn zachtaardig, minzaam, wellevend, en verdienen, in elk opzigt, de hoogste achting.’
‘De steppen waren geheelenal met dezelve (sprinkhanen) overdekt; bestendig vielen zij, als eene dikke sneeuw, in eene schuinsche rigting uit de lucht, en verduisterden wezenlijk, door hunne schier ongeloofelijke talrijkheid, het licht der zon. Millioenen van dezelve vielen op ons rijtuig, op de paarden en op ons geleide neder. De Tartaren verhaalden ons menige wonderbare anecdote van deze insekten; bij voorbeeld, dat er onder zulk eenen sprinkhanenregen menschen in de steppen verstikt waren. In dit jaargetijde, verzekerden zij ons, begon de menigte derzelve weder te verminderen; doch bij hunne eerste verschijning geleken zij naar eene dikke, zwarte wolk, die hoog in de lucht zich zamenpakt en de zon verduistert.’
‘- de, op een' berg liggende, Joodsche kolonie Dschufut-hale. De aldaar wonende Joden behooren alle tot de sekte der Karaïten, en zijn de eenigste bewoners van deze oude vesting. - Al hunne geschrevene kopijen van het oude Testament beginnen eerst met het boek Jozua, en zelfs in de alleroudste hunner handschriften bevindt de Pentateuchus (de vijf boeken van Mozes) zich niet. - Het eigenlijk en wezenlijk verschil tusschen hun geloof en dat van de gewone Joden bestaat daarin, dat zij den Talmud, alle soorten van overleveringen, alle Rabbijnsche schriften en verklaringen, en al de kantteekeningen (glossen) tot den tekst der H. Schrift geheelenal verwerpen, en slechts de zuivere letter der wet, als het éénige rigtsnoer van hun geloof, aannemen. Zij beweren, dat zij den tekst van het O.T. in deszelfs echten en volkomen onvervalschten staat bezitten. Zij leiden allen een onberispelijk leven. Hunne eerlijkheid is in de Krim zelfs een spreekwoord geworden.’ (Dit gansche verslag is, in vele bijzonderheden, merkwaardig en schoon.)

{==469==} {>>pagina-aanduiding<<}

‘Zoo er ergens op de wereld eene plaats is, welke verdient een aardsch paradijs genoemd te worden, dan is het, buiten kijf, het oord tusschen Kutschukkoi en Sudagh, op de zuidkust der Krim. Aan de landzijde is hetzelve overal door hemelhooge rotsen ingesloten, welke het tegen alle koude en nadeelige winden beveiligen, zoodat het slechts voor zachte koeltjes, die over de Zwarte-zee uit het zuiden aarwaaijen, openstaat. Van het gebergte stroomen bestendig kristalheldere waterbeken in de tuinen der inwoners neder, in welke alle soorten van vruchten, die slechts ergens in het overige Europa bekend, of zelfs in het geheel niet bekend zijn, den hoogsten graad van volkomenheid eriangen. Noch ongezonde dampen, noch verderfelijke winden, noch giftige insekten, noch vijandige naburen strekken dezer gelukkige landstreek tot kwelling. Derzelver bewoners leiden een leven, hetwelk met dat der gouden eeuw kan vergeleken worden. De aarde brengt, als in een stookhuis, met eene ongeloofelijke snelheid, eene tallooze menigte der kostelijkste produkten voort, en de arbeid is voor de inwoners meer eene aangename beweging en uitspanning, dan een moeijelijke last. Vrede en overvloed wonen op deze kust, en de zoete rust der inwoners, die zoo veel tot hun geluk bijdraagt, wordt alleen door de donderslagen, die wel op eene vreesselijke, doch voor hen geheel onschadelijke wijs, tusschen de rotsen over hunne hoofden weêrgalmen, of door het gedruisch der onder hen tegen de rotskust aanklotsende golven, afgebroken.’
‘- trouwplegtigheid, volgens de gebruiken der Grieksche kerk. Een stuk scharlakenrood atlas werd op den grond uitgespreid, en eene tafel, met de tot het H. Avondmaal behoorende zaken, op hetzelve geplaatst. Nu bond de geestelijke hunne handen met linten van dezelfde stof en kleur zamen, zettede beiden eenen bloemkrans op het hoofd, en reikte hun, in dien staat, het avondmaal toe. Zoodra dit geschied was, leidde hij hen, op dezelfde wijze zaamgebonden, driemaal rondom de avondmaalstafel, waarbij de bruidsvader en de zoogenaamde bruidszuster hen vergezelden. Gedurende deze eeremonie werd er door het koor zangers een lofzang gezongen. Zoodra deze geëindigd was, had er onder de aanwezigen een algemeen kussen plaats.’
Ziedaar - niet het belangrijkste, maar slechts iets ten bewijze van den afwisselenden, aangenamen en teffens leerzamen

{==470==} {>>pagina-aanduiding<<}
inhoud van dit boek. Wij kennen geene betere aanprijzing van hetzelve. En wat onze aanmerkingen betreft, die komen meest alle op de bovengenoemde hoofdzaak der partijdigheid neêr, bij welke het Russische te zwart, en vele andere volken welligt te gunstig geschilderd worden. Het hier voorkomende omtrent den dood van howard zal wel reeds bekend zijn; misschien dat van potemkin ook.







Brieven over Palestina, Syrië en Egypte, of Reis in Galilea en Judea. Door T.R.J. Naar de Fransche Vertaling uit den tweeden Engelschen Druk van Aubert de Vitry. Met eene Kaart en Platen. Te Dordrecht, bij Blussé en van Braam. 1822. In gr. 8vo. VIII en 338 Bl.

Reis in Palestina, Syrië en Egypte, gedaan in het jaar 1817, door T.R. Joliffe. Met vele Bijvoegselen en Ophelderingen uit de nieuwste uitlandsche Reisbeschrijvingen verrijkt, en ingerigt tot een nuttig gebruik voor Bijbellezers. Met eene Voorrede van E.F.K. Rosenmuller. Uit het Hoogduitsch vertaald. Iste Deel. Met eene Plaat. Te Amsterdam, bij G. Portielje. 1822. In gr. 8vo. XXIV en 248 Bl.

Het is nog al opmerkelijk, dat twee verschillende Nederduitsche vertalingen van een en hetzelfde werk gelijktijdig uitkomen. Dit is in de vorige eeuw gebeurd met de Oostersche reisbeschrijving van shaw, waarvan eene vertaling in het Nederduitsch uit het Engelsch te Amsterdam, en eene andere te Utrecht werd uitgegeven; beide zeer goed; doch de Utrechtsche is in dit opzigt te verkiezen, dat zij de aanteekeningen heeft van drie Utrechtsche Professoren, chr. saxe, s. rau, en m. tydeman. Met de onderhavige Oostersche reisbeschrijving heeft genoegzaam hetzelfde plaats. Uit de enkele opgaaf van den titel kan ieder dit gemakkelijk opmaken. Intusschen is er nog al eenig verschil in de beide uitgaven. De Dordrechtsche is in één deel en uit de Fransche vertaling vervaardigd, en de Vertaler heeft er eenige weinige aanmerkingen, bijzonder uit de reis van chateaubriand, bijgevoegd. Zij heeft ook eene kaart van de oostelijke kust der Middellandsche Zee, en vijf platen, na-
{==471==} {>>pagina-aanduiding<<}
melijk van de Kapel van het H. Graf, van den Olijfberg, een plan van Jeruzalem, het gezigt der Piramiden, en eene afbeelding van de Sphinx. - De Amsterdamsche uitgaaf bestaat uit twee deelen, waarvan wij het eerste voor ons hebben liggen, het tweede op de pers is en spoedig volgen zal. Het eerste deel heeft maar ééne plaat, van den berg Thabor. Bij deze uit het Hoogduitsche gemaakte vertaling zijn niet alleen aanmerkingen, maar ook bijvoegsels van den Heer rosenmuller, en deze laatste bestaan uit berigten van eenige reizigers, die kort vóór of na den Schrijver Palestina bezocht hebben; waardoor die vertaling een' niet onbeduidenden voorrang bekomen heeft. Ook heeft dezelve eene uitvoerige en lezenswaardige voorrede van den Hoogduitschen Vertaler, en bij iederen brief wordt deszelfs inhoud kortelijk opgegeven. Daarentegen zijn op sommige plaatsen door denzelven
eenige uitlatingen en verkortingen geschied, welke echter, zoo verre wij uit de vergelijking van beide vertalingen hebben kunnen nagaan, niet hinderlijk noch van groot belang zijn. Voorts moeten wij bekennen, dat de Dordrechtsche niet alleen fraaijer van druk, maar ook vloeijender van stijl is; zoodat zij zich ruim zoo aangenaam laat lezen. Beide de uitgaven van eene reis, zeer belangrijk op zichzelve en allernuttigst voor de Schriftverklaarders, hebben dus veel, waardoor zij zich afzonderlijk aanbevelen; zoodat wij hopen, dat de drukkers van beide er hunne rekening bij zullen vinden. Maar waarom, vragen wij, dit werk niet onmiddellijk uit het oorspronkelijke (het Engelsch), in stede van uit het Fransch en Hoogduitsch, (en dus beide vertalingen van vertalingen) overgebragt?

De Oosterlingen van vroegen en lateren tijd, enz. Door E.F.K. Rosenmuller. IIIde Deel. Te Groningen, bij W. van Boekeren. 1822. In gr. 8vo. 394 Bl.

Hetgeen wij bij de aankondiging van het vorige deel dezes werks gezegd hebben van de groote onevenredigheid, met welke de Bijbelboeken behandeld worden, hebben wij bij het beschouwen van dit deel bevestigd gevonden, dewijl de twee eerste deelen alleen over de boeken van Mozes loopen, en in dit deel alle de overige geschiedkundige boeken van het O.V., benevens het boek Job, behandeld worden. Het-
{==472==} {>>pagina-aanduiding<<}
geen wij toen vermoedden, dat de Heer rosenmuller zich naderhand merkelijk heeft willen bekorten, komt ons meer en meer gegrond voor. Althans de meerdere kortheid, wel verre van ons te mishagen, heeft ons zeer bevallen. - Met genoegen hebben wij, in dit deel, verscheidene gewigtige bijdragen gevonden ter opheldering der H.S., zoo als, onder anderen, over Rigt. XV:4, 5, XVI:27, XIX:29, over 1 Sam. XIII:19, 20, en over de beroemde cederen van den Libanon, bl. 197-201. - Met nog één deel zal dit werk compleet zijn, in hetwelk dus de kortheid niet minder betracht zal zijn, dan in het onderhavige.

Verhandeling over eene schriftelijke Voordragt in de Nederduitsche Taal. Te 's Gravenhage, bij de Gebr. Langenhuysen. 1822. In gr. 8vo. 38 Bl.

De schrijver van dit werkje schijnt een man van gezond oordeel, doch die nog een weinig meer Hollandsch mag lezen, eer hij in deze taal, over derzelver regt gebruik, bestaat te schrijven. Hij is, namelijk, blijkbaar een Brabander of Vlaming, schoon hij onze spelling bezigt, en het boekje in den Haag gedrukt is. Tot hiertoe zal hij in onze Noordelijke provinciën wel bezwaarlijk het verwijt ontgaan, dat hij anderen doet, van ongepaste, min bekende woorden te gebruiken, die de rede duister en zelfs eenigermate belagchelijk maken; bij onkundigen, gelijk van zelve spreekt, die niet weten, dat men zulk een woord daar bezigt, of zulk een ander op die wijze schrijft. Wij twijfelen echter, of de verschooning, welke de man, uit hoofde van zijne afkomst, in dit opzigt mag vinden, wel toepasselijk is op het woord bewonderen, dat althans niet op deze wijze: het bewondert mij, bij goede schrijvers voorkomt. Het bewijs voor dit alles zal een Hollander bijna op elke bladzijde vinden.
Het spijt ons, er te moeten bijvoegen, dat de schrijver zich niet ontziet, op het Nut van 't Algemeen te smalen; als ook, dat hij weiland en siegenbeek, als de éénige groote voorbeelden van stijl en taal, te zeer verheft, en daarentegen sommige bestrijders van hun spelstelsel met te weinig eerbieds behandelt.
In het volgende vermoeden wij eene drukfout: ‘Wanneer ik zeg: welken zoon heeft den vader gezien? is dit voorstel

{==473==} {>>pagina-aanduiding<<}
gansch onverstaanbaar, omdat men niet weet, wie hier het voorwerp, wie het onderwerp van het werkwoord zien is; doch met te schrijven: welke zoon heeft de vader gezien? of: welken zoon heeft den vader gezien? wordt hetzelve allerduidelijkst.’ Immers het laatste is letterlijk hetzelfde, en het eerste is niet alleen even duister, maar ook bijna nog verder mis. De meening is zeker: welke zoon heeft den vader gezien? voor het eene, en: welken zoon heeft de vader gezien? voor het andere geval.
Hij eindigt met eene sluitrede, (slotrede of besluit) die dus begint: ‘Om het verhandelde in weinige woorden te hernemen, blijkt het, dat elke schriftelijke voordragt, als met de Spraakkunst en het beschaafde gebruik overeenstemmig, ten eerste zuiver moet wezen: ten andere moet dezelve, om duidelijk te zijn, op eene voor den lezer verstaanbare wijze voorgesteld worden, terwijl zij door de behoorlijke keus en zamenvoeging der woorden vloeibaar wordt: dan nog moet die voordragt door het bescheidene gebruik van figuren sierlijk, en eindelijk door eenen aan de stof geëvenredigden stijl eigenaardig voorkomen.’ - En ziedaar ook den inhoud van zijn betoog.

De heilige Rustplaats, of de Gevolgen van den Laster. Geschiedkundige Roman. Naar het Fransch van L'Hommesaint-Alphonse. II Deelen. Te 's Gravenhage, bij W.K. Mandemaker. 1821. In gr. 8vo. Te zamen 614 Bl.

Eene waarschuwing tegen burgertwisten is het doel van dezen roman; echter is dezelve niet geput uit onzen leeftijd, maar uit dien der dertiende eeuw, en het tooneel is Italië en bijzonder Toskane. De toenmalige partijen (Guclfen en Gibbelijns genoemd) zijn in de geschiedenis bekend. Hetgeen echter het verhaal het meest onderhoudend en voor den lezer belangrijk maakt, is, gelijk in iederen roman, de liefde. Een waardig vader, de partijschappen en in het geheel de groote wereld moede, had zich op zijn landgoed teruggetrokken, en leefde daar als weldoener en toevlugt voor iederen ongelukkige, onverschillig tot welke partij die behoorde; hij had eene engelachtige dochter, dit verstaat zich; maar de tante, die na den dood der huisvrouw voor het huishouden en de opvoeding zorgde, is een ondragelijk hatelijk

{==474==} {>>pagina-aanduiding<<}
schepsel. Zij geeft zich over aan de meest onredelijke partijwoede, en laat zich geheel beheerschen door eenen wreeden en kwaadaardigen geestelijke van een naburig klooster, die bij de burgertwisten eene verfoeijelijke rol speelt. Een zeer knap jong heer, een slagtoffer der partijzucht en van het ongeluk, vindt, toevallig genoeg, bij den braven oude schuilplaats en hulp; en het is natuurlijk, dat hij aldra op de dochter des huizes verliefde. Hij was juist de zoon eens geeerbiedigden vriends, en de jonge lieden waren reeds lang door de ouders voor elkander bestemd geweest. Gelukkig kende hem tante in den beginne niet; want hij behoorde niet tot de partij, die zij begunstigde. Het kon haar echter niet lang verborgen blijven. Desniettegenstaande wordt de huwelijksdag bepaald, hoe vele kwade voorteekens en voorgevoelens het lieve meisje ook ontrustten. Maar nu wordt de brave vader, daags vóór het voltrekken van het huwelijk, vermoord, en, door tantes bedrijf en dat van hare handlangers, valt het vermoeden op den edelen minnaar. Hij raakt in den akeligen kerker, en het moordschavot is reeds voor hem opgerigt; terwijl men het meisje, niettegenstaande haar rouwgewaad, tot een ander huwelijk dwingen wil. De lezer is over de gelieven in de pijnlijkste ongerustheid. Evenwel, alles komt ten slotte te regt; de gewaande vermoorde vader komt NB. uit een graf, waar zijn omgekochte moordenaar hem in het leven hield, terug. De lijdende onschuld zegepraalt, en de ondeugd ontvangt de welverdiende straf harer euveldaden. Hoe dit toeging, moge vreemd schijnen; de lezer zal daarvan in het boek zelve genoegzaam bescheid vinden. Het titelvignet is fraai, en de overzetting goed.

Galerij van beroemde Mannen en Vrouwen in Nederland. Door eene Vriendin der Jeugd. Te Amsterdam, bij P. den Hengst en Zoon. 1821. In 12mo. VIII en 154 Bl.

Er zijn Levensschetsen van beroemde Mannen en Vrouwen, door de Maatschappij Tot Nut van 't Algemeen uitgegeven, en met dezelve is der Nederlandsche jeugd een aangename dienst gedaan. Door dezelve wordt echter dit boeksken niet overtollig gemaakt, hetwelk over de daar vermelde personen niets behelst. Antonides, j. en t. asselijn, beiling, beukelszoon, van beverningk, van be-
{==475==} {>>pagina-aanduiding<<}
verwijk, boysot, brongersma, brugman, claaszen, egmond en hoorn, de groot, heemskerk en barents, herman, van der heyden, des jardins, de keyzer, koehoorn, koster, van leeuwenhoek, marnix, oosterdijk, m.h. en c. tromp zijn de personen, (waaronder twee Vrouwen) die hier voorkomen. Niet in deze orde, maar volgens de alphabetische orde, naast welke eene tijdrekenkundige staat, voor het boekje, geschiedde deze opgave, uit welke men ziet, dat de ons onbekende Schrijfster haar oogmerk, ‘om Mannen en Vrouwen uit ons Vaderland, die minder door den hoogen rang, welken zij bekleed hebben, dan door deugden, uitvindingen of bekwaamheden beroemd zijn, beter te leeren kennen, dan zij het doorgaans zijn,’ wèl heeft in het oog gehouden. Bij wijze van zamenspraken tusschen vader of moeder en kinderen van acht tot twaalf jaren behandelt zij hare onderwerpen. Dat dit zeer kort geschiedt, bemerkt men ligt, somtijds waarlijk al te kort; b.v. van brugman leest men alleen, ‘wanneer hij leefde en stierf, en dat hij zoo overtuigend te spreken wist, dat hij al wie hem hoorde tot zijne gedachte kon overhalen, en, naar men zegt, de Hoekschen en Kabeljaauwschen, althans voor eene poos, bevredigde.’ Van de allerellendigste welsprekendheid van brugman heeft lelong, in zijne Reformatie van Amsterdam, een staal bewaard,
waarbij men zich van lach en ergernis zeker niet onthouden kan, en g. brandt noemt hem een man, hard van voorhoofd, stijf van kaken, en die, glad van tong, de goede gemeente wist te belezen. Als men dus zulk een' nevens beroemde Nederlanders plaatst, mogt men er, althans ter voorkoming van ongepaste waardering van verdiensten, wel iets meer van zeggen. Recensent, die dit, niet ter verkleining der waarde van dit boeksken, aanmerkt, had vooral behagen in de zoo gepast, en dikwijls heel aardig, aangewende inleidingen, om op dezen of genen persoon te komen, en in de zedelijke onderrigting, bij de geschiedkundige gevoegd. Gaarne staafde hij dit met voorbeelden; doch hiertoe heeft hij geene ruimte. Alleen iets van het eerste. Om over albert beiling te spreken, wordt David door zijn' vader naar de reden gevraagd, waarom hij niet, na de hem vergunde vrijheid, speelde, maar schreef. De reden was eene belofte aan Jan-broer, om iets voor hem over te schrijven; en nu wordt er gepraat over

{==476==} {>>pagina-aanduiding<<}
het woordhouden, als eene allergewigtigste deugd, der beoefeninge ook dàn waardig, als men door dezelve een droevig lot heeft te wachten, zoo als onder anderen, niet de minste, beiling. Zoo is het telkens met den aanloop, dien de Vriendin der Jeugd tot hare verhalen neemt. Recensent betuigt, dat hem, na het lezen van dit boekje, en deszelfs gebruik door een kind, dat echter meer dan twaalf jaren telde, en een ander van minderen leeftijd, regt goed ge daan heeft de gegevene hoop op een vervolg, in de Voorrede geschonken. Onder de duizend en één boekskens voor de kinderwereld verdient dit onderscheiding, en aanbeveling, om er zich ten geschenke van te bedienen bij bevorderingen in de lagere Scholen.

De Jeugd, de kiem van het volgend leven, of Galerij van merkwaardige Kinderen. Naar het Hoogduitsch. Te Haarlem, bij de Wed. A. Loosjes, Pz. In 12mo. VI en 162 Bl.

Een fraaije titel, daarenboven met een lief vignet en bevallige titelplaat voorzien, gelijk de uitvoering van dit werkje, over het geheel, den lof van bevalligheid verdient. Men krijgt hier ook wel waar voor zijn geld, want niet minder dan negenentachtig voorwerpen staan op deze Galerij te toon. Van velen wordt zeker weinig, maar toch genoeg gezegd; van eenigen, b.v. van haydn en mozart, en van frans fleury, uitvoeriger gesproken. Het boekje is eene welgeslaagde navolging van die Kinderwelt, der Keim des späteren Lebens, uit welke echter weggelaten is, wat, nopens merkwaardige kinderen, uit de Levens van beroemde Kinderen door freville kan bekend zijn, en uit welke, opdat dit boekje niet te zeer zoude uitdijen, het een en ander nog onvertaald is gelaten. Verscheidenheid is hier zoo wel als voorraad, en zeer onderhoudend achten wij dit boekje geschreven. Of echter altijd aan den titel juist beantwoord zij, en men een berigt, hoe la fontaine, door het hooren eeniger verzen van malesherbes, op zijn tweeëntwintigste jaar dichter werd, in verhalen aangaande kinderen wachten konde, geven we in bedenking. Dit is ook toepasselijk op polem's verandering, nadat hij den nacht in dronkenschap en rinkelrooijen had doorgebragt. Dit doen toch wel geene kinderen? Van nero leest men, dat hij, zeer

{==477==} {>>pagina-aanduiding<<}
jong zijnde (toch wel meer dan zeventien jaren toen) en een doodvonnis moetende onderteekenen, van medelijden getroffen, uitriep: ‘Mogt het den Goden behaagd hebben, dat ik nimmer had leeren schrijven!’ Wat hier kiemde, bleek toch in volgenden leeftijd wel ganschelijk verstikt te zijn. Deze aanmerkingen ontnemen niets aan de waarde der verhalen op zichzelve, maar betreffen alleen de ongepastheid des titels voor de zoodanige: op alle de overigen past dezelve zeer goed. Wij lazen dit boekje met zeer veel genoegen; en niemand zal, ook zonder een voorproefje gehad te hebben, zich beklagen, van hetzelve een geschenk te hebben gemaakt.

Voorvallen en Merkwaardigheden uit het Leven van den kleinen Andries. Uit het Hoogduitsch van J.A.C. Löhr. Met Platen. Te Amsterdam, bij G. Portielje. 1822. In kl. 8vo. 183 Bl.

Kinderlijke voorvallen en merkwaardigheden, zoo als men die dagelijks in den kindschen leeftijd aantreft, maar leerzaam en waarlijk voor kinderen zeer onderhoudend beschreven. De Vertaler heeft het werkje voor onze vaderlandsche kinderen een weinig vervormd, en zal dit zeker ook doen, bijaldien hij ook den Jongeling en den Man, van denzelfden Schrijver, voor ons overbrengt. Wij twijfelen toch geenszins, of het oorspronkelijke is op zulk eene wijze ontvangen, dat de Heer löhr ten dezen zijn woord hield; en dat zal ook wel met deze vertaling het geval zijn. Hier en daar vonden wij een enkel woord, dat wij bij de lezing moesten invullen, wij raden dus den Corrector der drukproeven eenige meerdere naauwkeurigheid aan.

Kindervreugd; of Verzameling van Kunstjes en Trekken van Vernuft. Te Amsterdam, bij J.C. van Kesteren. In 12mo. 131 Bl.

Behalve het titelvignet, heeft ons exemplaar nog eenige voor kinderen niet onaardig gekleurde plaatjes. De vertellingen en enkele raadseltjes zullen der lieve jeugd voldoen, en de kunstjes zijn meest van eenen rekenkundigen aard, en

{==478==} {>>pagina-aanduiding<<}
niet boven het bereik van den tienjarigen knaap, die maar eenigzins in het rekenen geoefend is. Voorts heeft dit boekje, dat eigenlijk vooral ter opscherping van het vernuft dienen moet, ook ter vorming van het hart eene nuttige strekking. Wij kunnen den ouderen dus veilig aanraden, er hunnen lievelingen een geschenk van te maken. Het voorberigt meldt, dat zeker ongenoemd Fransch werkje ten grondslag ligt, en dat ook de overige inhoud meerendeels uit het hier en daar verstrooide is bijeengezocht. Doch dit zij zoo het wil, wij tellen het boekje onder de aangenaamste kindergeschristen.




Les Soirées du Chateau de Rhinveld, ou Entretiens d'un Père de Famille sur l'Histoire de notre Patrie ouvrage destiné à l'usage de la Jeunesse du Royaume des Pays-Bas. Imité de l'ouvrage Hollandais de Mr. Wester, par F.C. Roud, Instituteur à Middelbourg. A Leide, Deventer et Groningue, chez D. du Mortier et Fils, J.H. de Lange, et J. Oomkens. 1822. 8ve. 156 pag.

Door dit leesboekje wordt aan eene behoefte voor onze Fransche scholen voldaan; het is eene handleiding tot de beoefening der vaderlandsche geschiedenis, en alzoo gesteld, dat het niet anders dan den lust tot beoefening van dit belangrijk vak uitlokken kan. Trouwens voor zoodanig geschriftje kon wel geen beter voorbeeld en leidsman, dan den waardigen wester, kiezen. Het komt ons voor, dat het Fransch zuiver en gemakkelijk is; dus mogen wij het werkje vrijmoedig aanprijzen.






Aan den schrijver der recensie van de gedichten van H. Tollens, Cz. vierde druk, in kl. 8vo., voorkomende in de Vaderlandsche Letteroefeningen, voor julij, 1822.

Mijn Heer!

Het kon mij niet dan aangenaam zijn, uit uwe beoordeeling van voormeld werkje de goedkeuring te bespeuren, die UEd. aan den vorm en de uitvoering van hetzelve meent te kunnen schenken; minder behaagde mij de in het slot derzelve voor-
{==479==} {>>pagina-aanduiding<<}
komende vragen, omdat de lezer, zonder genoegzame kennis van zaken, somtijds daarop antwoorden zou kunnen geven, of besluiten uit trekken, die mij inderdaad, van de zijde der heuschheid, in een ongunstig licht zouden plaatsen.
Het is waar, dat de Heer tollens, bij het bewerkstelligen van gemelden druk, mij zijn verlangen te kennen gaf, om enkele gedichten, in de vroegere uitgaven opgenomen, nu terug te houden; doch, wel verre dat ik, als uitgever en eigenaar der kopij, mij daartegen verzet, of als vriend aan onze goede verstandhouding zou hebben te kort gedaan, heb ik integendeel zijn Ed. te kennen gegeven, dat ik toen, even als altijd, mij naar zijn verlangen wenschte te kunnen voegen; maar dat ik vermeende daartoe geene vrijheid te hebben, uit hoosde bij het Berigt van Inteekening stellig was beloofd, dat in deze uitgave zouden voorkomen alle de gedichten, die den inhoud uitmaken der drie groot-octavo boekdeelen van den derden druk; en dat ik derhalve, bij den besten wil, zonder mijn woord te breken, niet aan zijnen wensch kon voldoen. Gij ziet dus hieruit, Mijn Heer! da ik, ten aanzien van den Heer tollens, geen regt van mijzelven in dezen heb willen doen gelden, maar als eerlijk man het regt van de Inteekenaren heb weten te eerbiedigen.
Ook heeft UEd. zeer verstandig gedaan van geen geloof gegeven te hebben aan het valsche gerucht, dat ik aan Dichters zou geweigerd hebben, om versjes, die zij mij ter plaatsing in den Muzen-Almanak om niet gegeven hadden, weder in hunne dichtbundels op te nemen. Ik beken, dat ik, in het begin der uitgave van dit jaarboekje, het voor het blijvend belang van hetzelve als wenschelijk beschouwd heb, dat geene gedichten uit hetzelve in andere vormen herdrukt wierden, zoo als ik dan ook dezen en genen met dien wensch heb bekend gemaakt; doch al spoedig werd ik van het onvervulbare van denzelven overtuigd, en heb dus ten dezen sedert lang, niet aan weigeren (want dit zou niet te pas komen) maar aan het herhalen van vroegere verzoeken niet meer gedacht. UEd. zal u ook herinneren, dat de Heeren tollens, loots, h.h. klijn, en misschien nog anderen, in hunne nieuwere dichtwerken, verzen van hen uit den Muzen-Almanak hebben overgenomen; en het zal UEd. in den loop dezes jaars blijken, dat ook de Heeren bilderdijk en da costa zulks gedaan hebben. Ik moet er het grootst belang aan hechten, u dit punt openlijk

{==480==} {>>pagina-aanduiding<<}
in het ware licht voor te stellen, omdat een verkeerd begrip omtrent hetzelve aanleiding zou kunnen geven, dat de een of ander, wiens dichterlijke voortbrengselen de sieraden van den Muzen-Almanak uitmaken, zich kwame te onttrekken aan de medewerking en instandhouding van een jaarboekje, dat, blijkens het aanmerkelijk en steeds toenemend vertier van hetzelve, aan het dichtlievend Publiek het grootst genoegen verschaft, en aan hetwelk ik, met hoe vele moeite, zorg, kosten, ja verdriet, het moge vergezeld gaan, met onafgebroken ijver zal blijven voortwerken, in de hope dat onze voortreffelijkste Dichters mij hunne hooggeschatte hulpe niet opzettelijk onthouden zullen.
Ik heb de eer, met de meeste hoogachting, te zijn,

Mijn Heer!

UEd. gehoorzame Dienaar
j. immerzeel, junior.
Rotterdam, 2 Julij 1822.




Antwoord op de antikritiek van Witsen Geysbeek's biographisch woordenboek.

De Recensent van witsen geysbeek's Biographisch Woordenboek in de Letteroefeningen (No. VIII, bl. 326) zal op de lange reeks van scheldwoorden, hem door dien Schrijver in den Recensent ook der Recensenten (No. VII. Antikritiek) zoo mildelijk toegeworpen, en welke hij zelfs onder rubrieken gerangschikt heeft, niet antwoorden: 1) omdat hij, die, wanneer het op schelden aankomt, het eerst zwijgt, het verstandigst doet; 2) omdat de Recensent, die witsen geysbeek volstrekt niet kende, thans van hem verneemt, dat de gemelde Recensie, door gevreesde belemmering van het debiet van zijn Woordenboek, hem een geoorloofd middel van bestaan voor zich en zijn huisgezin, te midden van mingunstige omstandigheden, zou kunnen benemen. Nooit was dit het doel van den Recensent, die het zich integendeel tot genoegen rekent, het Publiek thans, bij voorkeur, die gedeelten zijner beoordeeling, waarin aan de kunde van witsen geysbeek, in weerwil van de breede vermelding veler onwaardige verzenmakers, regt wordt gedaan, te herinneren; latende voorts hetzelve, met volkomene gerustheid, rigten tusschen hem en zijnen razenden Tegenschrijver. - Dit zij zijn antwoord, en - zijne wraak!





{==481==} {>>pagina-aanduiding<<}

Boekbeschouwing.

Institutio Interpretis Veteris Testamenti, Auctore Joanne Henrico Pareau, Litt. Orient. Prof. in Academia Rheno-Trajectina. Trajecti ad Rhenum, Typis J. Altheer. 1822. 8vo. form. maj. XII. 60. p.

De Hoogleeraar pareau geeft door dit werk, geschreven ter vorming van goede Uitleggers des Ouden Verbonds, eene nieuwe proeve van zijnen ijver, uitgebreide kennis en schranderheid. Overtuigd van het belang eener goede verklaring van de schriften des O.V., waaraan, zelfs in vergelijking met de boeken des N.V., nog zoo veel te doen is, en inziende, aan den eenen kant, de dwalingen, waarin de oude Theologanten vervielen, en, aan de andere zijde, de misstappen der nieuwere Philologen, wilde hij het zijne toebrengen, om der studerende jeugd den veiligen middelweg te doen kennen. Reeds te Harderwijk, en daarna te Utrecht, meende hij het van zijnen pligt te zijn, eer zulks door de nieuwe wetten voor het onderwijs werd vastgesteld, den jongelingen, hem toevertrouwd, een Collegie over de Hermeneutiek van het O.V. te geven. Dit kon echter binnen het bestek van één jaar niet uitvoerig genoeg geschieden, zoude er tijd overblijven, om den studenten, door het laten responderen op het gedicteerde en daarbij gevoegde uitbreidingen, gelegenheid ter eigene oesening en vlijtbetoon te bezorgen. Dit gaf aanleiding, om dit werk, voornamelijk als handboek tot eigen gebruik, te doen drukken; terwijl het tevens ook voor anderen nuttig zou kunnen zijn. In hoe verre de Hoogleeraar hierin zijn doel zal bereiken, moet de ondervinding leeren, die, zoo wij ons niet bedriegen, genoegzaam zal bevestigen, dat de Heer pareau, door de uitgave van dit werk, aan zijne studenten, aan andere jeugdige en meergevor-
{==482==} {>>pagina-aanduiding<<}
derde Godgeleerden, eenen uitnemenden dienst bewezen heeft.
Het werk, voorafgegaan door eene korte voorrede en aanwijzing van deszelfs inhoud, wordt gevolgd van drie bladwijzers, de eerste van welke de Hebreeuwsche woorden, de tweede de aangehaalde schristuurplaatsen, de derde de voornaamste zaken bevat. Dezelve zijn, waarvoor wij den Hoogleeraar danken, zoo verre wij dezelve hebben nagegaan, zeer naauwkeurig. Het werk zelf is correct gedrukt, met verschillende soort van letters. Aan het hoofd van elke § zijn korte stellingen geplaatst, die in de aanmerkingen, daaronder gevoegd, nader opgehelderd worden, en waarvan deze met kleinere, gene met grootere letters gedrukt zijn.
Wat den inhoud van dit werk betreft: De Instistutio wordt geopend met Prolegomena, dienende om den aard van dit onderrigt te bepalen, eene korte geschiedenis te geven der uitlegging van het O.V., de moeijelijkheid, aan de verklaring dezer schriften verbonden, open te leggen, en het plan van dit werk te vermelden. Het werk zelf is verdeeld in drie Deelen, elk in zijne Sectiën, Hoofdstukken en §§ onderscheiden. Het eerste Deel is getiteld: De iis, quae probabilem nostris temporibus forment Vet. Test. interpretem. Het tweede: De ipsa Vet. Test. interpretatione universe spectata. Het derde: De speciali Vet. Test. interpretatione.
Het eerste Deel, welks doel is, te toonen, wat den goeden Uitlegger des O.V. in onzen tijd moet vormen, heeft drie onderdeelen, welks eerste loopt over de zaken, wier beoefening ten naauwste verbonden is met eene goede verklaring van het O.V. Het 1ste Hoofdstuk dezer onderdeeling handelt over de Taal, waarin de boeken des O.V. geschreven zijn. Hier vindt men eene geschiedenis van de Hebreeuwsche en daarna van de Chaldeeuwsche taal, en de middelen om dezelve te leeren. Vervolgens worden in het 2de Hoofdst. de aan het Hebreeuwsch verwante Dialeeten op gelijke wijze behandeld; te weten, het Arabisch, Aramaeisch, Aethiopisch,

{==483==} {>>pagina-aanduiding<<}
Samaritaansch, Talmudisch en Rabbijnsch. De geschiedenis van den Hebreeuwschen tekst, in drie tijdvakken verdeeld, (vóór de Babylonische gevangenis, na dezelve tot op Christus, vandaar tot de Masoreten en onzen leeftijd) is, benevens eene aanwijzing van de bronnen en hulpmiddelen der Critiek van het O.V., (waarin over den Samaritaanschen Pentateuchus, de parallele plaatsen, de aanhalingen in het N.V. en andere Schrijvers) het onderwerp van het 3de Hoofdst. Het 4de handelt over de oude Interpretes; zoo als, de Schrijvers van het N.V., philo de Jood, fl. josephus, maar vooral de Overzetters van de schriften des O.V. in het Grieksch, Chaldeeuwsch, Syrisch, Latijnsch, Arabisch enz., van welke Overzettingen afzonderlijk gesproken wordt. Het 5de Hoosdst. is gewijd aan het betoog van de echtheid, zuiverheid en geloofwaardigheid van de schriften des O.V. Terwijl, eindelijk, het 6de dient om te bewijzen, dat Gods buitengewone tusschenkomst ten aanzien van den inhoud en oorsprong dier schriften moet erkend worden, zonder daarom natuurlijk werkende oorzaken buiten te sluiten.
De tweede Sectie van het eerste Deel is bestemd om aan te wijzen, welke hoedanigheden van verstand en hart den goeden Uitlegger van het O.V. moeten kenmerken. Tot de geestvermogens behooren vooral genie en zuiver oordeel; tot de gemoedshoedanigheden, eerbied voor den Bijbel, Liberaliteit, werkzaamheid, en een gevoel van onvermogen om alles te kunnen verklaren, 't welk, bij het onpartijdig en aanhoudend onderzoek, tegen meesterachtige beslissing beveiligt.
De derde en laatste Sectie bevat eene beschouwing van de Hulpwetenschappen, die een goed Uitlegger niet kan ontberen; als, de beoefening der fraaije Letteren, Wijsbegeerte, Geschiedenis, Tijdreken-, Aardrijkskunde, enz.
Het tweede Deel, over de Interpretatie van het O.V. in het algemeen, bevat vooreerst eene Verhandeling over de ware wijze, waarop de schriften des O.V. moeten verklaard worden. Hier wordt de Allegorische en Mys-
{==484==} {>>pagina-aanduiding<<}
tieke, welke de woorden betreft, getoetst en afgekeurd; de Typische, die zich tot de zaken bepaalt, verdedigd; de Morele, Theologische, en eene, door den Hoogl. pareau te zeer Philosophische genoemd, verworpen; en daarentegen de voorrang gegeven aan die manier van verklaren, welke niets anders zoekt, dan de meening van de H. Schrijvers uit te drukken. Het verstaan en verklaren van de woorden wordt in de 2de Sectie verhandeld; en komen hier in aanmerking, de beteekenis der woorden op zichzelve, de Grammatische, die der Speciessen enz., de verschillende beteekenissen, de Constructie, Tropen en Figuren, Emphases, parallele plaatsen, onderzoek van het verband, enz. Op gelijke wijze worden in de 3de Sectie de zaken beschouwd. Hiertoe behooren de geschiedkundige zaken, of de verhaalde gebeurtenissen met derzelver oorzaken en gevolgen, mitsgaders 't geen Geographie, Antiquiteiten enz. betreft. Voorts de verklaring der wetten van Mozes, en derzelver oorsprong en doel. Bovendien aanwijzing van den gang der gedachten en het karakter der Schrijveren. Eindelijk de vergelijking van gelijkluidende, en de vereffening van schijnstrijdige plaatsen. Het beoefenen van de regels der Critiek, op den tekst toegepast, is het onderwerp der 4de Sectie, die over het belang van, en de vereischten tot het verbeteren van den tekst, de oorzaken der fouten, de hulpmiddelen, de gissingen enz. loopt, en gevolgd wordt van de 5de Sectie, over het vertalen en commentarieeren van de boeken des O.V.
Het derde Deel van deze Institutie, over de Interpretatie van het O.V. in het bijzonder, is insgelijks in verschillende Onderdeelen en Hoofdstukken afgescheiden. Het 1ste Onderdeel loopt over de verklaring der historische boeken, en het 1ste Hoofdstuk van hetzelve over het wèl onderscheiden van de historische boeken des O.V., of van hetgeen in de verschillende schriften historisch is; waarin het nieuwere denkbeeld over de historische poëzij verworpen wordt. Het 2de Hoofdstuk wijst aan, de eenvoudige en onvolmaakte wijze van verhalen

{==485==} {>>pagina-aanduiding<<}
in het O.V. Het 3de betoogt het verwerpelijke der mythische verklaring; en het 4de strekt, om de Uitleggers van de schriften des O.V. te doen letten op het verschil, 't welk vrij eenparig het doel der onderscheidene schriften kenmerkt, en bij het verklaren niet moet worden vergeten. - De poëtische schriften zijn het bijzonder onderwerp van het tweede Onderdeel, welks eerste Hoofdstuk een onderzoek bevat naar het kenmerkende der Hebreeuwsche Poëzij; daar het tweede de wijze aantoont, bij het verklaren van dezelve in acht te nemen, en het derde zich bij uitsluiting tot het boek der Psalmen bepaalt. - Het derde Onderdeel handelt over de verklaring der Profetische boeken. In de eerste plaats staat hier de Hoogl. stil bij 't geen in dezelve de hoofdzaak uitmaakt, het voorspellen van toekomende gebeurtenissen, en wijst aan, hoe men bij de verklaring der voorzeggingen te werk moet gaan. Daarna vertoeft hij bij de Messiaansche voorspellingen, en eindelijk bij de verschillende schriften van elk der Profeten, die in het O.V. voorkomen. - Nu volgt er nog een vierde Onderdeel, waarin de philosophische schriften des O.V. beschouwd worden, en wel op deze wijze, dat de oude Philosophie der Hebreërs het onderwerp is van het eerste Hoofdstuk, en de philosophische boeken zelve, waaronder Job, de Spreuken, het Hooglied en de Prediker worden gerangschikt, in de laatste plaats beschouwd worden.
Uit deze schets kan de Lezer zien, welke belangrijke zaken en in welke orde dezelve behandeld worden, en van de form en inhoud des boeks alzoo eenig denkbeeld bekomen. Die het werk zelf aandachtig hebben doorgelezen, zullen de lofspraak, door ons in den aanvang dezer aankondiging gegeven, billijken, en met ons erkennen, dat, in een' gemakkelijken, doorgaans zeer goed Latijnschen, dikwijls levendigen stijl, een vrij volledig resultaat van het onderzoek der vroegere en latere Geleerden, met vele nieuwe en belangrijke opmerkingen vermeerderd, is gegeven; zoodat men dit boek met regt een allernuttigst boek mag noemen, en, gelijk de Insti-
{==486==} {>>pagina-aanduiding<<}
tutio van ernesti voor het Nieuwe, deze voor het Oude Verbond aanbevelen.
Wij meenen dit gevoelen te moeten koesteren, ofschoon wij ons niet verbeelden, dat allen zich overal even voldaan zullen vinden. Naarmate men meer overhelt, om, met velen der nieuwste Schriftverklaarders, alles, wat eigenlijk Goddelijk heeten mag, buitengewone wonderdadige tusschenkomsten, voorspellingen enz., uit den Bijbel te verbannen, zal men den Hoogl. pareau onder de bekrompene Uitleggers rangschikken; terwijl anderen, waaronder ook wij behooren, het in hem zullen prijzen, dat hij, zich des niet bekreunende, het ouderwetsch geloof in het Goddelijk gezag der H.S. en de hooge waardigheid van Mozes en de Profeten handhaaft. En het is ook om deze reden, dat de Hoogleeraar het in dezen tijd noodig oordeelde, in zijne Institutio, die ten doel heeft eenen goeden Uitlegger voor den tegenwoordigen tijd te vormen, twee Hoofdstukken (S.I.S.I.C. V, VI.) daaraan toe te wijden. De titel geeft dit bijzonder oogmerk niet te kennen; want dezelve is: Institutio Interpretis V.T.; maar in de Prolegomena leest men, § 1. No. 1. Quandoquidem in quacumque disciplina sive copiosius sive brevius tradenda hoc in primis spectare decet, ut institutio probabiliter ad temporum usus accommodetur: hoc ipsum nobis duximus spectandum, cum Veteris Testamenti interpretem instituere tentaremus. Wij moeten het dan hieraan toeschrijven, dat deze en dergelijke zaken hier opzettelijk verhandeld zijn, die anders kunnen geacht worden niet regtstreeks te behooren in eene handleiding om de boeken des O.V. wèl te leeren verklaren. Immers: zou iemand, die eene Institutio gaf om homerus wèl te leeren verstaan en hetgeen hij zegt te verklaren, in dezelve onderzoeken, of, hetgeen homerus van den Trojaanschen oorlog of van ulysses togten vermeldt,
waarlijk gebeurd zij? De Uitlegger van het O.V. heeft buiten twijfel altijd groot belang bij de zekerheid van deszelfs echtheid enz.; maar, zoo er geene bijzondere reden is, uit de tijdsomstandigheden afge-
{==487==} {>>pagina-aanduiding<<}
leid, zou men de echtheid en het Goddelijk gezag der boeken als erkend kunnen vooronderstellen, daarvan als zoodanig in de Prolegomena gewagen, en dan, kortheidshalve, verwijzen naar zulke Compendia Theologiae of Inleidingen, waarin dezelve genoegzaam betoogd gevonden worden.
Hoezeer wij het, verder, ter eere van den Hoogleeraar pareau willen vermeld hebben, dat hij niet behoort onder de genen, die door aanhalingen van eene menigte Schrijvers met hunne geleerdheid begeeren te pronken, zoo wenschten wij echter, dat hij daarmede wat milder wate geweest. Het gebrek aan dezelve kan door hem op zijne Collegiën vergoed worden; maar het is immers wenschelijk, dat dit boek algemeener nut, dan alleen voor zijne Toehoorders, stichte? Door gepaste aanhalingen wordt de kennis der Historia literaria uitgebreid. Wilde men vele stukken breeder ontwikkeld zien, een boek van dezen aard moest daartoe een iegelijk als Repertorium kunnen strekken. Zeer te regt lezen wij: (P.I.S.I.C.I. § 6.) Ad justum Hebraicae linguae studium ac probabilem adeo Veteris Testamenti interpretationem utilissima est grammaticae cura perpetua: nec spernendum etiam est optimorum lexicorum adminiculum. Gaarne hadden wij gewenscht, dat in de Observ. de beste Grammatica's en Lexica's waren opgenoemd; doch ook daarvan vinden wij niets vermeld. Alleen leest men eene goede aanmerking over de leerwijze, sedert den tijd van a. schultens ingevoerd, volgens welke de verschillende Oostersche dialecten tot goed verstand van het Hebreeuwsch worden te hulp geroepen, en die Lexica's in 't algemeen als de beste aangeprezen, waar dit het meest geschiedt; maar er worden geene Autheuren genoemd. Zegt men: dit kon wel gemist worden, dewijl elk eerstbeginnend student, willende weten, welke Grammatica's of Lexica's de nieuwste of beste zijn, zulks zijnen Oosterschen Professor kan vragen; dan zou men welligt meer kunnen missen, hetgeen echter de Hoogl. pareau te regt van belang heeft gerekend, in deze zijne Institutio te plaatsen.

{==488==} {>>pagina-aanduiding<<}

Over 't geheel gaat de Hoogl. in het aannemen of verwerpen van gevoelens met die behoedzaamheid te werk, welke hij den goeden Uitlegger des O.V. inscherpt. Nu en dan scheen hij ons echter vaardig genoeg in het aannemen van iets, als waarschijnlijk, zonder genoegzamen grond. Hiertoe brengen wij P.I.S.I.C. III. § 2. Obs. 5. Qui in templo Salomoneo repertus dicitur fuisselegis Mosaicae Codex tempore Regis Josiae, 2 Reg. XXII: 8. 2. Chron. XXXIV:14, videtur ipsius fuisse mosis manu perscriptus liber, qui, ne amitteretur, in secreto aliquo aedis sacrae loco diu antea reconditus fuerat. Mozes had dit afschrift op eene bepaalde plaats van het Heiligdom neêrgelegd, 't welk alle zeven jaren den volke moest voorgelezen worden. Dit nu geheel in onbruik, en ook daardoor het Wetboek in vergetelheid geraakt zijnde, is het wel niet onmogelijk, dat het, bij toeval, of door toedoen van iemand, die het wilde redden, op eene geheime plaats van den Tempel gebragt zij; maar, 't geen ten tijde van josia gevonden werd, kan ook een ander afschrift geweest zijn, gelijk er, naar 's Hoogleeraars eigen gevoelen, vermoedelijk bestonden. Het videtur rust alzoo op zwakken grond, en dien ten gevolge is zeer los de gevolgtrekking: Ex quo ipso colligi potest, ne corruptissimis quidem temporibus defuisse, qui eam quam deceret librorum sacrorum asservandorum haberent curam. Met meer grond van waarschijnlijkheid wordt de overlevering verdedigd, volgens welke jeremia, vóór het verbranden des Tempels, de H. Boeken in veiligheid zal gebragt, en welligt, met zijne eigene schriften, aan de zorg van den Profeet daniel zal hebben aanbevolen; zie Dan. IX:2. Op gelijke wijze verdient het gevoelen nopens
den oorsprong van den Samaritaanschen Pentateuchus, door den Hoogleeraar als het aannemelijkste voorgesteld, boven andere vooronderstellingen den voorrang; te weten, dat dezelve vervaardigd zij, toen, namens den Koning van Assyriën; een Israëlitisch Priester gezonden werd, om de Samaritanen in den Godsdienst te onderrigten.

{==489==} {>>pagina-aanduiding<<}

Een zeer uitgewerkt Hoofdstuk (P.I.S.I.C. IV.) is dat, de Antiquis Interpretibus. Minder duidelijk is ons echter voorgekomen hetgeen men aldaar leest over het restitueeren van de Alexandrijnsche vertaling door origenes, of hij eene verbeterde vertaling op den grondslag der 70 wilde geven, dan of hij die vertaling, zoo als zij was geschreven, wilde herstellen.
Onder de subsidiare wetenschappen (P.I.S. III.) voor het wèl verklaren van de schriften des O.V. had onder het rubriek der wijsbegeerte ook wel kunnen uitgedrukt zijn geworden de kennis van den menschelijken geest in het algemeen, en niet alleen de zelfkennis, die den Schriftverklaarder te regt zeer ernstig wordt aangeprezen. Zij toch kan ons ook leeren, hoe de mensch in deze en gene omstandigheden te werk gaat in de zamenstelling zijner denkbeelden, en derzelver voorstelling door woorden, die door den Interpres moeten verklaard en ontwikkeld worden.
Bij de beschouwing van de verschillende wijze van interpreteren (P. II. S. I.) vonden wij de voorbeelden, door den Hoogl. aangehaald, zeer gelukkig gekozen, en bij dezelve vele schoone ophelderingen van plaatsen, die wij ons niet herinnerden elders gevonden te hebben. Over 't geheel is de wijze, waarop de verschillende manieren van uitleggen voorgesteld en wederlegd worden, zeer geleidelijk en duidelijk, en onthoudt de Hoogl. zich zoo veel mogelijk van kunstwoorden. Dit laatste zullen echter sommigen een gebrek achten, die hierin ook zouden meenen, de verklaring van vele vreemde termen, door onze naburen uitgedacht, te moeten vinden, voor zoo verre het een boek is, geschreven voor de behoeften van onzen tijd, die schijnen te vorderen de opheldering, onder anderen, der supranaturalistische en panharmonische verklaringswijzen, welke, vooral voor het N.V. uitgevonden, toegepast worden op de boeken des O.V.
Sprekende over het overbrengen van de schriften des O.V. in andere talen, (P. II. S.V.) keurt de Hoogleene omschrijvende overzetting af, en vereischt eene ge-
{==490==} {>>pagina-aanduiding<<}
trouwheid in dezelve, die steeds den Oosterschen geest ademt; doch veroordeelt tevens een slaafs hangen blijven aan de woorden; voor reden gevende, dat daardoor de bedoeling van den Schrijver, in eene andere taal sprekende, geheel zou worden verduisterd. Op zichzelf hebben wij niets tegen dezen laatsten regel; maar hoe gevaarlijk is niet dezelve, om op eene willekeurige wijze de bedoeling van den Schrijver tegen te werken, en het kenmerkende van den Oosterschen geest te doen verdwijnen! Het voorbeeld, door den Hoogl. zelven gekozen, schijnt dit te doen zien. In de H.S. komt, namelijk, voor, de spreekwijze, dat God iemands harte verhardt en dergelijke, om te kennen te geven: God laat toe, dat zijn hart verhard worde, of geeft hem aan zijne hardnekkigheid over. Deze is wel de ware meening, die de Uitlegger, wanneer hij deze uitdrukking verklaart, moet aanduiden. Maar moet men daarom deze spreekwijze ook aldus in eene vertaling overbrengen? Gaat dan niet het Oostersche daarin verloren? Moet men dan ook 1 Chron. XXI:1. vertalen: Een vijandig mensche of verkeerde raadgever porde David aan? Bij de explicatie van zulk eene plaats moge men doen gelden den invloed, dien de Babylonische gevangenis zal gehad hebben op de Joodsche Theologie; maar in de vertaling doet men beter, den Oosterschen gloed te bewaren.
Bij het lezen van het derde Deel, en daarin van 't geen over de historische boeken gezegd wordt, kwam ons in de gedachte, of de spreekwijze, voorkomende in het laatste gedeelte van het boek der Rigteren (C. XVII-XXI, 't welk beschouwd wordt als uit twee aanhangsels van latere hand te bestaan): En in die dagen was er geen Koning in Israël, hoe vernuftig dan ook, wel gelukkig verklaard werd, als afkomstig van eenen Schrijver, die, onder het Koningschap, doch nog ten tijde van Samuël (op welken grond dit laatste?) levende, en zich daarvan alles belovende, met dezelve wilde te kennen geven, dat al de onrust, verdeeldheid en verkeerdheden der vorige tijden moesten worden toegeschreven aan het ontbreken

{==491==} {>>pagina-aanduiding<<}
van eenen Koning. Zou deze spreekwijze zulk eene verklaring noodzakelijk vorderen, en ook niet kunnen genomen worden in dien zin, dat zij alleen Regterlooze tijden aanduide? Wanneer men toch den toestand van de toenmalige Republiek der Israëlieten gadeslaat, door éénen Opperste, Legerhoofd, Regter, Stadhouder van Jehova bestuurd; vergelijkt men, daarenboven, den geheelen geest van het Oosten, soortgelijke tijdperken bij andere Volken, b.v. bij de Meders, na hunnen afval van het Assyrisch rijk; dan bevindt men, dat zulke mannen bij de Hebreërs wel eigenaardig Regters konden genoemd, en daarom ook meest met dien naam bestempeld worden; maar tevens, dat dit karakter hun niet zoodanig bij uitsluiting eigen was, dat zij soms niet door anderen, of op andere tijden, den naam konden verkrijgen van Legerhoofden of Koningen, even als zij, die de Meders in de bedoelde tijden bestuurden, volgens de nieuwste en waarschijnlijkste gissing, bij herodotus als gelijktijdige Regters, en bij anderen, ctesias enz., voorkomen als Koningen, en daarom als elkander opvolgende Vorsten, niet zonder vele verwarring in de tijdrekening te veroorzaken. In hoe verre dus de gevolgtrekking, door den Heer pareau gemaakt, geldig zij, beoordeele de Lezer, wien wij tevens opmerkzaam maken op Deut. XXXIII:5, waar gelezen wordt: dat Mozes koning was over Jeschurim.
Dan, wij moeten, om niet te lang te worden, hier de pen nederleggen; en, om het uitnemend belangrijke van dit werk, willen wij vooral der studerende jeugd het koopen en beoefenen van hetzelve aanraden. Dit werk strekt, benevens de andere schriften van den Heer pareau, ten bewijze, op welke voortreffelijke Mannen ons Vaderland zich beroemen mag. Mogten zij nog lange deszelfs ouden luister onder de Volken handhaven!





{==492==} {>>pagina-aanduiding<<}

Onderzoek naar het Leerstuk der Drieëenheid, door V.D.M. Christianus. Te Amsterdam, bij de Wed. G.A. Diederichs en Zoon. 1821. In gr. 8vo. 159 Bl.

Het behoort niet tot het departement van dit tijdschrift, dit boek te ontleden, den schrijver op den voet te volgen, en zijne stellingen en vooral bewijzen, stuk voor stuk, te beoordeelen. Dit is geene uitvlugt, die onze ergernis aan het geschrevene bewijst, of ons onvermogen om hetzelve te wederleggen; maar in den aard onzer boekbeoordeeling en in het belang onzer lezeren is het gegrond, dat eene theologische verhandeling (want daartoe zoude eene zoodanige recensie uitloopen) hier geene plaats vinden kan. Wat het Letterkundig Magazijn doen zal, of reeds deed, weten wij niet. Do. wuyster is daar zeer nieuwsgierig naar, betuigt hij in zijn aantal uittreksels. (Apropos! al kwam dit hier te pas, als de ijsbergen van Nova-Zembla in de verzengde luchtstreek, dien man, die niet begrijpen kan, dat er gelijktijdig een dubbeltal zijn zou, zoo kwaadaardig, leugenachtig en onchristelijk, als hem hebben behandeld, dient tot narigt, dat de steller van dit verslag dezelfde is, die de verhandeling van wijlen Do. van eyk heeft beoordeeld; dat deze anders nergens Do. wuyster heeft genoemd; dat hij nog veel verder van Breda woont, dan te Amsterdam, en aan den 78 jarigen Christen zijne liefhebberij in het opperen van kwade vermoedens en in het schelden volgaarne gunt.) Laat ons zien, wat onze parenthese voorgaat..... Nu ja, het is ook door ons gehoord, dat men nieuwsgierig eene recensie van het onderzoek van Christianus in ons maandwerk te gemoet ziet. Aan die nieuwsgierigheid zal, om gemelde reden, niet voldaan worden. In de Bijdragen tot de Godgeleerde Wetenschappen, IX. No. 5. bl. 699-714, vindt men eene uitvoerige inhoudsopgave van dit geschrift. Het had ook ons wel bevallen, indien de beoordeeling uitvoeriger geweest ware dáár, waar dezelve

{==493==} {>>pagina-aanduiding<<}
het, naar den aard van dat tijdschrift, wezen konde; en verledigde zich eens iemand der bekwame arbeiders aan hetzelve, om er eene verhandeling in te plaatsen, waar de redeneringen van Christianus en derzelver gronden werden ten toets gebragt, dit zoude ons om velen, die meenen, dat Christianus gelijk heeft, omdat hem niemand het tegendeel bewijst, nog meer verblijden.
Opdat wij echter ook ons gevoelen zeggen. De leer der (zoogenoemde) Drieëenheid is niet waar, volgens Christianus. De Zoon van God en de Heilige Geest behooren niet tot het Goddelijk wezen, maar zijn beiden Goddelijke personen, als zijnde de allereerste en door God met de heerlijkste eigenschappen voorziene schepselen.
Het is ons hetzelfde, wie die V.D.M. zij; hij is, in de theologische wereld, geen gewoon werkman, maar verstaat zijne zaak, en behandelt, wat hij verrigt, met eene fiksche en vlugge hand. Er is van dit werk veel nut te trekken, tot bevordering van bijbelkennis, tot voorzigtige en eerbiedige zuivering van begrippen, enz. Zijn hart verdenken, en om zijn gevoelen hem minder achten, mag niemand. Een ieder zij in zijn eigen gemoed ten volle verzekerd! De steller van dit verslag behoort onder de genen, die van Christianus verschillen, maar noemt hem, behoudens dat verschil, en elk' anderen hartelijk gaarne broeder, die (zie bl. 45) eerbiedig en nederig voor Jezus is, hem huldigt, liefheeft, gehoorzaamt, op hem vertrouwt, aan hem verkleefd is, en anderen, die dat niet doen, waarschuwt, dat zij eens voor zijnen regterstoel zullen verschijnen.
Intusschen hebben wij met dit geschrift zoo veel niet op. Vooreerst, omdat wij geene reden zien, waartoe een gevoelen, zoo vele eeuwen oud, als het hier beweerde, thans weêr, hoewel op eene andere manier, voorgedragen wordt; ten andere, omdat wij ook in deze voordragt onbijbelsche voorstelling vinden en onoplosbare bedenking; en, dit mag eene derde reden heeten, omdat zoodanige onnoodige verschijnselen, ten bewijze van der onderscheidene Christenen verschillend oordeel, der

{==494==} {>>pagina-aanduiding<<}
vereeniging althans der Protestanten, ja der zaak van het Christendom in het gemeen, niet bevorderlijk zijn.
Wij noemden onbijbelsche voorstelling. ‘Jezus is Schepper en Voorziener,’ zegt Christianus. Spreekt de Bijbel zoo? en is het niet beter te zeggen: Door hem heeft God alle dingen geschapen, en hem aan de gemeente gegeven tot een hoosd over alle dingen? Is de poging ter opheldering der menschwording van Gods Zoon, bl. 154, niet, gelijk elke opheldering uit het aardsche van zijne en des Heiligen Geestes betrekking tot de éénige Godheid, strijdig met de voorstelling daarvan en derzelver bedoeling in de H.S.? - Wij spraken van onoplosbare bedenking, door Christianus niet in acht genomen, en wij meenden hem reeds, eer wij de Godgeleerde Bijdragen gelezen hadden, de vraag van doederlein, ook daar voorkomende, te doen. Op bl. 12 lezen wij bij Christianus: ‘Jezus bestond vóór de wereld, vóór volstrekt alle dingen: echter vinden wij geene plaatsen, welke ons leeren, dat hij van eeuwigheid is.’ Hij bestond dus vóór den aanvang des tijds, niet waar? Maar nu: esse ante mundi initia quid est, si non esse ab aeterno? Vóór de grondlegging der wereld bestaan, wat is dat, zoo het niet is, van eeuwigheid bestaan? - Meer bedenkingen, die de verklaring van sommige hier aangetogene schriftplaatsen betreffen, laten wij daarom achter.
Voor den vriend der Christelijke gemeente en der waarheid is het eene met aandoening erkende dankensstof, dat de bede: ‘het zij vrede en waarheid in onze dagen!’ steeds meer vervuld wordt. Bij zoo veel ijver, die alle onverschilligheid omtrent het Evangelie uitsluit, verdraagt men elkander, en wil de waarheid niet opofferen aan, maar betrachten in de liefde; en hoe verdeelden - wij spreken niet eens van kerkgenootschappen - maar hoe verre verwijderden in één kerkgenootschap de twisten wel eens de Christenen! Sedert men heringa heeft verketterd op het hier behandelde leerstuk, en deze zoo eer-
{==495==} {>>pagina-aanduiding<<}
vol heeft gezegepraald, is er niet meer over getwist niet alleen, maar de man beleeft van zijne handelwijze de heilzaamste vruchten, en hoe langer hoe meer worden, wat de verborgenheden des geloofs betreft, woorden der menschelijke wijsheid, welke de Heilige Geest niet leerde, wanklanken in de ooren der Christenen. Wij gelooven, en hebben het bij eigene ondervinding, dat die leeraar, die zich hier letterlijk aan den Bijbel houdt, gaarne zal worden gehoord, en niet zal worden veroordeeld, als hij predikt: ‘Wij hebben maar éénen God, den Vader, en maar éénen Heer, Jezus Christus, die eene heerlijkheid bij God had eer de wereld was, ezv. het volmaaktste beeld, den éénigen Zoon van God, in wien te eeren wij den Vader eeren; zijn Heilige (heerlijke) Geest is de geest van God zelven, door welken Hij, die Jezus Christus, ter belooning zijner vernedering, aan zijne regterhand heeft verhoogd, alles in allen werkt.’ Of weten wij er meer van? Kunnen wij er meer van weten? Behoeven wij dat? Mogen wij dat? Wat weten wij van onszelven? Stuit niet overal ons oog, onze hand, onze voet tegen wonderen, die ons, bij de bepeinzing van het hoe, doen uitroepen: ‘Groot is God, en wij menschen van gisteren begrijpen Hem niet!’ Eenmaal zullen wij Hem
beter kennen, maar, in eeuwigheid, den Oneindigen niet bevatten. En nu vragen wij nog eens: waartoe in onze dagen, op nieuw, dit boek over de Drieëenheid? Wat de waarheid betreft, wij komen er niet verder mede, en voor de rust der gemoederen en den vrede der kerke behoefden wij het waarlijk even weinig.
Het meest hinderde ons (ook anderen; zie de Godg. Bijdr. t.a. p. bl. 713) de toon van dit geschrift. Hoe beslissend spreekt de man! alsof het genoeg ware: ‘hij heeft het gezegd!’ alsof er niets tegen te zeggen ware. Nu, dat mogen meenen die zich door gezag leiden laten; maar die weet, dat het meesterachtige datgene, wat anders meesterlijk gezegd is, bederft, oordeelen, dat dat beslissend spreken, en dat over zulk een onderwerp,

{==496==} {>>pagina-aanduiding<<}
weinig aanbeveelt. En hoe is, over het geheel, de stijl beneden de waardigheid van het onderwerp! Ach! ‘niemand,’ zegt een Apostel, ‘weet hetgene Gods is, dan de geest Gods.’ Dus ook Christianus niet, zoo min als wij, lezers! - Allerbijzonderst oordeelden wij het slot van dit boek voor eenen Christenleeraar onvoegzaam. o! Het zoude ons zoo gemakkelijk vallen, die aanspraak aan zijne medebroeders geparodieerd tot hem te rigten; maar liever sluiten wij ons verslag met de mededeeling van een bekroond antwoord op de prijsvraag, door de Fransche Akademie eens uitgeschreven: Qu'est ce que Dieu?

Loin de rien dire ici de cet Etre supreme, 
Gardons, en l'adorant, un silence profond! 
Le mystere est immense, et l'esprit s'y confond; 
Pour dire ce qu'il est, il faut etre dieu même. 





Leerredenen door A. van Bemmelen, Predikant te Ankeveen. IIde Bundel. Te Amsterdam, bij W. Brave, en te Groningen, bij W. Zuidema. 1821. In gr. 8vo. 325 Bl.

Met hetzelfde genoegen, waarmede wij vroeger den eersten bundel dezer Leerredenen hebben ontvangen en aangekondigd, (zie Letteroeff. 1820. No. IV.) ontvangen en kondigen wij ook dezen aan; uit volle overtuiging alles herhalende, wat wij toen tot lof van van bemmelen's preektrant hebben gezegd. - De Lezer ontvangt wederom tien Leerredenen van den volgenden inhoud: Davids dankbaarheid en vertrouwen wegens Gods weldadige leiding; tekst: Ps. XXIII. Jakobs droom, en deszelfs uitwerking op hem; Gen. XXVIII:10-22. Jezus, eenen doofstommen genezende; Marc. VII:31-37. De hooge waarde der Apostelen; Matth. V:11-16. Het hemelsch gezigt van Paulus, en het hierop gevolgde lijden; 2 Cor. XII:1-10. De brief van Paulus aan Philemon, eene proeve der schoone uitwerksels van het Christendom; de geheele brief. De zonde door God belet, blijkbaar in

{==497==} {>>pagina-aanduiding<<}
het voorbeeld van Abimelech; Gen. XX:6 in het midden. De verkiezing van David tot Koning, eene proeve van het verschil tusschen het oordeel Gods en dat der menschen; 1 Sam. XVI:1-13. Nederigheid, 's menschen ware grootheid, opgehelderd door de gelijkenis van den Farizeër en den tollenaar; Luc. XVIII:9-14. De geest van het Christendom, een geest van kinderlijke liefde voor God; Rom. VIII:15.





Redevoering over het Staatswezen, den Akademischen Regtsleeraar, en de Regtsgeleerde Verdiensten van den overledenen Hoogleeraar A.J. Duymaer van Twist, uitgesproken den 9 Januarij 1821, door Mr. Seerp Gratama, Hoogleeraar in de Regtsgeleerdheid te Groningen, bij gelegenheid dat hij een' aanvang zoude maken met het vervolgen der Lessen van den gedachten Hoogleeraar over het Wetboek Napoleon. Te Groningen, bij J. Oomkens. 1821. In gr. 8vo. IV en 36 Bl.

Deze Redevoering, niet in het Latijn gehouden, dewijl de Lessen over het Wetboek Napoleon, te Groningen, in de moedertaal gehouden worden, moet vooral worden beoordeeld naar de gelegenheid, bij welke dezelve is uitgesproken. Anders toch zoude op de houding, die eene Redevoering, en bepaaldelijk eene Lofrede, behoort te hebben, hier nog al wat zijn aan te merken, dat nu niet te pas komt, daar de Hoogleeraar dit opstel zelf veeleer voor eene Les dan Redevoering verklaart. Het is, in waarheid, eene Les, aangenaam voorgedragen, met geestdrift voor het behandelde onderwerp, en waaruit de Studenten in de Regtsgeleerdheid, die dezelve 's jaarlijks wel tweemalen aandachtig lezen mogen, en ook andere beoefenaren dier studie, belangrijk onderrigt ontvangen kunnen. Bijzonder zal wel altijd lezenswaardig geacht worden, wat bl. 21 env. gezegd wordt van de twee sekten, zoo het heet, in welke de beoefenaars van het Romeinsche Regt zijn te verdeelen. Dit geeft aanleiding ter juis-
{==498==} {>>pagina-aanduiding<<}
te voorstelling der verdiensten van van twist, waarover ons bestek geene uitweiding vrijlaat. Wij wenschen dit met fiksche hand gestelde stuk, hetwelk gaarne bij de Lijkrede van muntinghe en den Lijkzang van lulofs plaatsen zullen allen, die van twist gekend hebben, en hetwelk der Groninger Regtsgeleerde Akademiejeugd bekend en waard blijve, - wij wenschen het door allen, voor welken het dienstig is, gelezen en behartigd; en mogt daartoe onze aankondiging strekken, dan kwam dezelve toch niet te laat.




Scheikundig Handboek voor Essaijeurs, Goud- en Zilversmeden. Door S. Stratingh, Ez., M.D. en Apotheker, Lid der provinciale geneeskundige Commissie, en Essaijeur bij het Kantoor van Waarborg, voor de Provinciën Groningen en Drenthe. Te Groningen, bij J. Oomkens. 1821. In gr. 8vo. XXIV, 450 Bl. en 14 Tasels.

Het is met een levendig genoegen, dat wij thans de pen opnemen, om onze Lezers eenigzins nader bekend te maken met een werk, hetwelk reeds buitenslands zoo gunstig ontvangen, en inderdaad geschikt is, den vaderlandschen roem van grondige geleerdheid te handhaven. De bekwame Schrijver, reeds door velerlei andere vruchten van zijne werkzaamheid, in het vak der Scheikunde, met voordeel onder ons bekend, behandelt, in het voorhanden werk, een zeer aangelegen onderwerp, op eene uitmuntende wijze. Hij heeft niet alleen, bij het vervaardigen van dit boek, een vlijtig en oordeelkundig gebruik gemaakt van de voornaamste Schrijvers over dit gedeelte der Scheikunde, (waarvan wij evenwel gaarne eene nadere opgave verlangd hadden) maar hij heeft zelf verscheidene punten opzettelijk onderzocht, en over vele aanmerkelijk licht verspreid. Zijn werk is in vier afdeelingen verdeeld. De eerste geeft, in twee hoosdstukken, een

{==499==} {>>pagina-aanduiding<<}
beknopt overzigt over de metalen in 't algemeen, den natuurlijken toestand, waarin zij voorkomen, soorten, algemeene natuurkundige eigenschappen, en voorts over de scheikundige werking van onderscheidene stoffen op deze ligchamen. Wij vinden hier het voornaamste, wat anderen hieromtrent leerden, in een kort bestek zamengedrongen, en daarbij van de laatste ontdekkingen een gepast gebruik gemaakt. Dit alles, evenwel, is minder geschikt voor eene afzonderlijke vermelding. Wij merkten echter op, dat stratingh verwacht, dat de alkaloïden door ontzuring (of liever ontzuurstossing) tot metalen zullen kunnen gebragt worden. Dit zal toch waarschijnlijk het geval niet zijn, ten zij men de waterstof en stikstof als zamengestelde ligchamen, welke een metaal tot basis hebben, de koolstof, met döbereiner, tot een metaal verklare. - Wij kunnen het den Schrijver ook nog niet toegeven, dat het water, in eene vochtige lucht, op de gewone temperatuur van den dampkring, door de metalen ontleed zoude worden (bl. 24, 25), dewijl het nog niet bewezen is, dat daarbij eene ontwikkeling van waterstoflucht plaats heest, en van de eigenlijke metalen slechts weinigen, en dan nog alleen op eene zeer hooge temperatuur, het water ontleden.
Met de tweede afdeeling gaat de Schrijver nader tot de behandeling van zijn eigenlijk onderwerp over. In dezelve beschouwt hij het goud, waarvan hij eerst de geschiedenis kortelijk vermeldt, en den natuurlijken toestand, waarin het gevonden wordt, vervolgens de natuurkundige eigenschappen, kleur enz., digtheid, hardheid enz. opgeeft. Van het derde tot het zesde hoofdstuk levert hij ons eene zeer volledige scheikundige beschouwing van dit metaal, waarin hij eerst de werking van de lucht, het water, het vuur, de elektrische en galvanische vloeistoffen (welke het ons verwondert hier nog afzonderlijk opgenoemd te vinden), daarna die der zuren naspoort. Vervolgens leert hij ons de verbindingen van eenige min vermogende ligchamen op het goud kennen, en staat eindelijk bijzonder stil bij de scheikun-
{==500==} {>>pagina-aanduiding<<}
dige betrekkingen tusschen het goud en de overige metalen. Van dit alles wordt vervolgens in het zevende en achtste hoofdstuk gebruik gemaakt tot eene wetenschappelijke ontwikkeling en tevens praktische aanwijzing van de scheiding van het goud van andere sloffen en metalen, en het onderzoek van hetzelve op het gehalte. Wat het eerste, de scheiding van het goud, betreft, wordt hier de scheiding van goud en zilver voornamelijk behandeld, de voordeelen van al de verschillende handelwijzen opgegeven en overwogen, het voornaamste, wat daaromtrent, tot op onzen tijd, geschied is, naauwkeurig medegedeeld, met kennis van zaken beoordeeld, en vele punten, door eigen onderzoek, nader beproefd en opgehelderd. Zoo vond, onder anderen, stratingh het nadeelige van het rookend salpeterzuur, bij de scheiding van het goud, door sommigen waargenomen, niet bevestigd; desgelijks niet de, voorzeker vreemde, waarneming van hacquet, dat de goudkornetten, bij het bijeensmelten, in gewigt
zouden toenemen. Hij bevond het zwavelzuur, ter scheiding en zuivering van het goud, min vermogend, en besluit uit zijne proeven, dat dit zuur, bij groote scheidingen alleen, misschien, om deszelfs goedkoopheid, voordeelig zijn kan. Ten aanzien van het zuiveren des gouds door cementering, vraagt hij met reden, of het blootstellen van het gloeijend goud aan de doortrekkende dampen van het zuur niet voordeeliger zoude wezen, dan de gewone manier. Men zoude zeker, op deze wijze, het zuur beter en bestendiger op de geheele oppervlakte van het metaal doen werken. - Het onderzoek van het goud op het gehalte wordt daarna met niet minder zorgvuldigheids beschreven, en ook hier menig punt nader overwogen. Tot eene gewone scheiding vond stratingh 2 deelen zilver op 1 deel goud genoegzaam; maar bij het eigenlijk onderzoek op het gehalte mag die evenredigheid niet minder dan 3 tot 1 zijn; evenwel ook niet veel meer, want bij 4 zilver beginnen de kornetten te breken. Hij prijst, bij deze beproeving, tot afscheiding van al het zilver, zeer de manier van

{==501==} {>>pagina-aanduiding<<}
chaudet aan, om namelijk het goud met 3 zilver en 1 of 2 lood op de kupel te laten afloopen, de uitgehamerde kornetten met salpeterzuur van 22o en daarna tweemaal van 32o te koken; waarbij men echter zorgen moet, dat het te gebruiken zuur zeer zuiver zij. Schoon in beide deze hoofdstukken voornamelijk van het zilverhoudend goud gesproken wordt, voegt echter de Schrijver er ook het noodige bij, omtrent de scheiding en het onderzoek van het goud, met andere stoffen en metalen vermengd, inzonderheid met het platina; terwijl hij, om onnoodige herhalingen te vermijden, de beschrijvingen van werktuigen en bewerkingen, zoo wel bij het goud als het zilver gebruikelijk, slechts in ééne van beide de afdeelingen heeft ingelascht, b.v. het onderzoek door de waterweegkunde bij de beschouwing van het goud, de kupellering enz. bij die van het zilver. - In het laatste hoofdstuk dezer tweede afdeeling wordt over de nuttigheid, het gebruik en verdere behandeling van het goud gesproken, en bij die gelegenheid, onder anderen, eenige proeven medegedeeld over de mengsels, geschikt tot email, en de voorzorgen, bij derzelver bereiding en aanwending in acht te nemen.
In de derde afdeeling behandelt de Schrijver het zilver, met dezelfde uitvoerigheid, en in dezelfde geleidelijke orde, als het goud in de vorige; dragende deze afdeeling althans niet minder bewijzen, dat onze geleerde Landgenoot anderen niet slaafs is gevolgd, maar de resultaten levert van op eigene ondervinding steunende wetenschap. Onder de punten, door hem nader onderzocht, teekenden wij de volgende aan: Het iöde werkt sterk op het zilver, eerst door het te kleuren, vervolgens door eene hoornachtige, half doorschijnende, breekbare, graauwe stoffe te vormen, waarin echter slechts weinig iöde scheen te zijn. Hetzelve is voorts ongeschikt, om de zuiverheid van het zilver aan te toonen. Onder de verschillende voorschriften ter verkrijging van zilverkristallen, bekend onder den naam van Dianaboom, vond stratingh de manier van vitalis inzon-
{==502==} {>>pagina-aanduiding<<}
derheid aanprijzenswaardig. Bij het overhalen van het zilverämalgama, stelt hij, ter sluiting der vaten, een hechtlijm voor, waarvan hij bij de bereiding van het gaslicht zich met voordeel bediende, en het voorschrift ook mededeelt. - Al het zilver wordt uit zijne oplossingen door koper niet neêrgeploft; men kan het koper alleen geheel afscheiden, door zulk koperhoudend zilver in salpeterzuur-zilver te doen trekken. De manier van brandenbourg, om door langdurige gloeijing het salpeterzuur-zilver van koperdeelen te bevrijden, heeft stratingh mede niet ondoelmatig bevonden. Daarentegen is hem de ontleding van het zoutzuur- of zoutstof- (chlorinè) zilver door waterstoflucht, volgens de manier van arfwedion, niet gelukt, welke ontleding beter ging, door zulk zilver in holle bakjes van zink met water te overdekken. - Ook de zuivering van koperhoudend zilver, door oplossing in salpeterzuur en
neêrploffing met azijnzure potasch, is door stratingh met een' goeden uitslag beproefd. - Eene bijzondere zorg heeft de Schrijver voorts besteed tot het uitvinden van eene geschikte stof tot het bereiden van kupellen. Kupellen uit beenasch en kleiaarde bevond hij niet goed, even min die uit beenasch, beroofd van zijnen koolstofzuren kalk, bereid werden. Daarentegen zijn die uit beenasch, met phosphorzuur oververzadigd, wel moeijelijk te bereiden, maar dan ook zeer voldoende. - Door sterker werking van de dampkringslucht, of ook van zuurstoflucht, gaat de kupellering wel sneller, maar veel zilver verloren. - Voor de mosfels vond stratingh kroespoeder of trascement zeer goed; ook prijst hij, bij het kupelleren, een mengsel van bismuth en lood aan, boven enkel lood of enkel bismuth, enz. enz.
De vierde afdeeling bevat 14 tafels of tabellen, voornamelijk ingerigt, om de vergelijking van het Nederlandsch gewigt, met hetgene te voren voor de edele metalen gebruikt werd, gemakkelijk te maken, alsmede de vergelijking van hetzelve met het oude en nieuwe muntstelsel, waarbij de verklaringen dier tafels en eenige be-
{==503==} {>>pagina-aanduiding<<}
rekeningen tot voorbeelden gevoegd zijn. Wij zijn den Schrijver voor de moeijelijke vervaardiging dezer tasels, welke alle blijken van naanwkeurigheid dragen, veel dank verschuldigd, daar zij de algemeene nuttigheid van dit werk zeer vermeerderen. Wij verwachten, dat hetzelve weldra in handen zijn zal van allen, die belang in het onderwerp stellen, en de Schrijver, door de ondubbelzinnige goedkeuring van desku digen, aangespoord zal worden, om ons meermalen met even rijpe en keurige vruchten van zijnen geleerden arbeid te verblijden.

Oordeelkundige Geschiedenis der Spaansche Inquisitie, sedert derzelver vestiging door Ferdinand V. tot aan de Regering van Ferdinand VII, bijeengebragt uit de Archiven van den hoogen Raad der Inquisitie, en uit die der Provinciale Regtbanken van het Heilig Officie, door D. Juan antonio Llorente, Oud-Secretaris der Inquisitie, enz. ten jare 1817; uit het Spaansche handschrift, onder toezigt van den Schrijver, in het Fransch vertaald en uitgegeven, door A. Pellier. Uit het Fransch vertaald. Iste Deel. Te Amsterdam en Franeker, bij J.C. Sepp en Zoon en G. Ypma. 1821. In gr. 8vo. 464 Bl.

Wij ontvangen hier een allerbelangrijkst werk, hetwelk reeds in dit eerste Deel eene menigte bijzonderheden mededeelt ter kenschetsing van dat waarlijk helsche Geregtshof, hetwelk, in de tijden der duistere Middeleeuwen oorspronkelijk opgerigt, gelijktijdig met de herstelling der letteren vernieuwd werd, om het opkomende licht te smoren, en de oude duisternis te doen voortduren; een Geregtshof, hetwelk, ten naauwste met het Despotismus verwant, daarvoor wel eens geducht werd, maar nogtans doorgaans aan hetzelve tot steun diende, vooral in de laatste jaren van zijn bestaan; een Geregtshof, hetwelk de bevelen van den Paus zelven niet achtte, wan-
{==504==} {>>pagina-aanduiding<<}
neer dezelve zacht en menschelijk waren; een Geregtshof, eindelijk, welks slagtoffers ontelbaar zijn, aan hetwelk Spanje zijne lange kindschheid te danken heeft, en welks vernietiging eene vrucht is dier zoo vaak gelasterde Spaansche Omwenteling, welker omverrewerping onmiddellijk de herstelling van deze antichristelijke Regtbank zou ten gevolge hebben. De Heer llorente, voormaals Secretaris der Inquisitie, had onder het Fransche bewind, hetwelk die Regtbank eerst afschafte, gelegenheid, alle papieren, daartoe betrekkelijk, in te zien, en maakte daaruit deze Geschiedenis op, die hij naderhand (waarschijnlijk als Josephinos, of aanhanger van joseph buonaparte, gebannen) in het Spaansche handschrift aan den Heer pellier ter vertaling en uitgave toevertrouwde; zoodat het Fransch zoo goed als oorspronkelijk is. - Men gevoelt dus, dat llorente, boven de vooroordeelen van zijnen voormaligen staat verheven, niets wilde verzwijgen, en ook in Frankrijk (vooral in 1817) niets behoefde te verzwijgen. Thans heeft hem het Kerkbestuur in dat land, hetwelk
met even rassche als roekelooze schreden naar de Middeleeuwen terugkeert, zoo wij vernemen, de uitoefening zijner priesterlijke waardigheid verboden, waarschijnlijk om deze Geschiedenis der Inquisitie. Men oordeele hieruit over den geest, die thans in Frankrijk moet heerschen!
De Schrijver haalt zijn onderwerp van verre op; hij begint met de eerste Christenkerk, doch loopt de tijden tot de vervolging der Albigenzen, welke gelegenheid gaf tot oprigting der oude Inquisitie, zeer kort door. Hij doet zien, dat men daarin de zoogenoemde ketters meer in den schoot der Kerke zocht terug te brengen, wanneer zij zich zelve verklaarden, dan dat men hen met opzet zou hebben gezocht. De kettermakerijen der Paussen, onder den naam van Kruistogten, (niet alleen tegen de Ongeloovigen, maar ook tegen Christenen, die van Rome durfden verschillen) noemt llorente het werk des Satans. De Kerkvergadering van Verona, in 1182, was de voorloopster der Inquisitie; - de ingezetenen werden onder eede verpligt,

{==505==} {>>pagina-aanduiding<<}
elk aan te brengen, die hun verdacht voorkwam. Dit had plaats bij gelegenheid van de zoogenaamde ketterij der Albigenzen, die men met wortel en tak zocht uit te roeijen. De vreesselijke innocentius III, onder wien de meeste bedelmonnikenörden werden opgerigt, leidde ook het eerst den grond tot de Inquisitie. Eerst was het slechts eene Commissie tegen de Albigenzen, daarna (1208) meer stellig eene Regtbank, onder den wreeden dominicus de gusman, (dien de Roomsche Kerk nog als Heilig eert.) Hij rigtte in 1219 eene afzonderlijke orde op, militia Christi genoemd, die, in den dienst der reeds aangestelde Inquisiteurs, en in naam van den zachtmoedigsten Menschenvriend, elk, die van hen durfde verschillen, met vuur en zwaard moest vervolgen. Vandaar de verschrikkelijke eer, door de Dominicanen bezeten, van bij uitsluiting Inquisiteurs te mogen zijn. In 1227 werd eindelijk door gregorius IX de Inquisitie als Regtbank op een' vasten voet gebragt, en niet alleen in Italië, maar ook tot Spanje uitgebreid. Immers, nadat de Albigenzen genoegzaam uitgeroeid waren, bleef de Inquisitie toch over, om ook voor nog volgende ketters te waken. Hoewel dezelve in Frankrijk nooit vasten voet kon behouden, bleef zij echter in Italië; en het gelukte haar ook hier, het geestelijk Regtsgebied, in zoo verre het onderzoek der afwijkenden van het geloof betreft, tegen de Regten der Bisschoppen, aan zich te trekken. In Spanje werd zij afzonderlijk bestuurd, in Kastilië met Portugal, en in Arragon met Navarra
(sedert 1301); maar, schoon hare (hier medegedeelde) wetten zeer gestreng waren, zij schijnt, bij gebrek aan voorwerpen tot onderzoek, en ten gevolge der groote 50jarige scheuring onder twee gelijktijdige Paussen, allengs verzacht, ja tot nietigheid vervallen te zijn; doch in Arragon werden sommige aanhangers van wickleff verbrand. De Schrijver geeft ons hier een uitvoerig verslag van de veelvuldige misdaden, waarvan het geestelijke Gerigt kennis nam, en van deszelfs wijze van regtspleging, waarbij de namen van den aanbrenger, der getuigen, en alles, wat den aangeklaagden dezelve kon doen kennen, geheim gehouden werden. Ketters, die de afzwering of boetedoening weigerden, of andermaal op ketterij betrapt werden, gaf men aan den wereldlijken Regter over, met verzoek, dezelve zachtelijk te behandelen, en niet ter dood te brengen; doch men wist zeer wel, dat de wereldlijke Regter, indien hij in dit

{==506==} {>>pagina-aanduiding<<}
verzoek bewilligde, zelf, als verdacht van ketterij, voor de Inquisitie - Regtbank zou betrokken worden.
Het was echter voor Spanje niet genoeg, deze Regtbank te bezitten; het moest nog eene wreedere hebben. De Joden bezaten aldaar vroeger groote schatten, en waren ongemeen talrijk: het eerste verbitterde het gemeen in de steden; men vertoonde toen de tooneelen in 't groot, waarvan in onze dagen de hepp! hepp! - roepers eene kleine klucht hebben gemaakt; somtijds werden er 5000 Joden te gelijk vermoord. Dit deed velen in schijn tot het Christendom overgaan: daar men echter spoedig begreep, dat dit slechts schijn was, zoo kwam de huichelachtige zoogenaamde katholijke ferdinand op het denkbeeld, zijne schatkist door het vermogen dier lieden te verrijken, wanneer hij dezelve voor valsche Christenen, voor afvalligen kon doen doorgaan. Hierin was hem niemand meer behulpzaam dan de Dominicaan torquemada, die, nadat de Inquisitie zelve in 1481 was opgerigt, in 1483 tot eersten Inquisiteur-Generaal werd benoemd; eene waardigheid, door welke zich de nieuwe Inquisitie voornamelijk van de oude onderscheidde, en eene schrikbarende eenheid bekwam, welke de eerste niet had, en dus allengs verslapte en aan 't kwijnen viel. De Schrijver, hoewel de aanstelling van dit eerste Opperhoofd eerst in 1483 stellende, (bl. 160) rekent echter reeds de zeer talrijke slagtoffers van 1481 als de zijnen, en bepaalt ook den tijd van zijn bestuur op 18 jaren (1480-1498). Wij kunnen deze strijdigheid niet oplossen. Hoe het zij, in 1481 alleen werden er tweeduizend menschen verbrand, waren er tweeduizend anderen voortvlugtig, en werden er zeventienduizend op andere wijze, hetzij met levenslange gevangenis in de akeligste kerkers, verbeurdverklaring van goederen,
of zware geldboeten en onteerende straffen, teregtgesteld; want volkomene loslating van een' beschuldigde was bijkans nooit, althans hoogst zelden, het geval. De slagtoffers van torquemada, van 1481 tot 1498 ingesloten, bedragen over de tienduizend levend verbranden, bijna zevenduizend in beeldtenis verbranden of ontvlugten, en zevenënnegentigduizend op andere wijze gevonnisden! Alle de zoogenaamde nieuwe Christenen (Christenen uit de Joden, welke tot de aanzienlijksten des Rijks behoorden) werden ongerust; er ontstond in Arragon een oploop, waarin een Inquisiteur werd vermoord, en naderhand heilig verklaard. (Onder de bekortingen, die de Nederduit-
{==507==} {>>pagina-aanduiding<<}
sche Vertaler zegt te hebben gedaan, had ook wel het lange verhaal dezer Canonisatie, bl. 181-190, althans grootendeels, mogen behooren.) De moordenaars werden gestraft, en Arragon te ondergebragt; maar van toen af vooral stonden de nakomelingen der Joden veeg, schoon zij ook de vroomste Christenen waren! - Llorente maakt ons bij deze gelegenheid met de geheele handelwijze dezer Regtbank, die zoo lang in het duister school, bekend. Men staat verbaasd over de verborgenheid der Ongeregtigheid! Doch zij maakte zulk een gesloten geheel uit, boezemde zulk een' schrik in, en het gezag, hetwelk een Inquisiteur-Generaal genoot, was zoo groot en verleidelijk, dat allen, die te voren tegen de Inquisitie stemden, zoodra zij in haar bestuur kwamen, terstond de onregtvaardigheden in de Regtspleging uit alle kracht verdedigden. Onder dat getal behoort de bekende ximenes de cisneros, (gewoonlijk de Kardinaal ximenes genoemd) opvolger van den wreeden doza, die
aan torquemada niets toegaf, en die uit dien hoofde door on zen filips den Schoonen werd afgezet. Ximenes was in het eerst regtvaardig; hij had zelfs getracht de Inquisitie te weren; maar, eenmaal Groot-Inquisiteur geworden, deed hij het stelsel van Hervorming dier Regtbank, door hemzelven eenmaal aan karel V voorgesteld, in duigen spatten; hij voerde de Inquisitie in Afrika en Amerika in, deed in elf jaren 3,564 personen levend verbranden, en 48,059 tot andere straffen veroordeelen! Doch llorente meent hem te moeten prijzen, welligt uit zekere nationale vooringenomenheid met dien Kardinaal, omtrent wien, zeggen de Spanjaarden, karel V zich bij zijne aankomst in Spanje ondaakbaar gedroeg, op raad zijner Nederlandsche Hovelingen. En het zijn deze zoo gelaakte Hovelingen, een croy van chievres vooral, het zijn andere Nederlanders, (zie bl. 367-374) die aan Spanje bijna het onschatbare geluk zouden hebben geschonken van de afschafsing der Inquisitie: de Spaansche Kanselier salvagio ondersteunde dit voorstel; en wie bestreed het? wie deed het mislukken? niemand dan de bekende adriaan floriszoon van Utrecht, naderhand Paus adriaan VI, op wien men hier te lande zelfs in kinderboekjes roem draagt, en die nogtans, meer dan ximenes zelf, de Inquisitie hielp in stand houden, en 's Keizers goede bedoelingen verijdelen. ‘Had adriaan,’ zegt llorente, ‘de heilige Regtbanken met meer standvastigheids

{==508==} {>>pagina-aanduiding<<}
beheerscht, en den Keizer karel V omtrent het gedrag der Inquisiteurs niet op eene onverantwoordelijke wijze misleid, dan zou deze Vorst zeer zeker, volgens zijne herhaalde, en bij de Cortes van Kastilie en Arragon bezworene belofte, dit geestelijk Geregtshof hervormd, en alzoo zijn land voor ontelbare rampen bewaard hebben.’ Adriaan was wel een Nederlander, maar tevens een Geestelijke, en wel, zoo als uit alles blijkt, een Scholastiek, die blindelings de oude sleur volgde. In de vijf jaren van zijn bestuur heeft adriaan florisz. 1,620 menschen levend doen verbranden, en 21,845 aan meer of min zware boetedoeningen onderworpen! Verdient zulk een man als modèl aangeprezen te worden, omdat hij het zoo verre gebragt heeft van de éénige Nederlandsche Paus te worden? Wie zulk een' kruiwagen heeft, als karel V, kan het ver brengen. - Het is voorts zeer opmerkelijk, dat de Paussen doorgaans geenszins de voorstanders waren der nieuwe Spaansche Inquisitie, en dat derzelver gruwelen hun niet moeten geweten worden, gelijk wij hier aan verscheidene staaltjes zien. Zelfs leo X zou de Inquisitie gebreideld, en daardoor de wenschen des Volks vervuld hebben, zonder karel's uitvlugten, die zich naar den wil van adriaan schikte. De reden daarvan is natuurlijk. Niet de Paus had het oppergezag over deze nieuwe Inquisitie, gelijk over de oude, maar de Groot-Inquisiteur, en het streelde de Opvolgers van gregorius VII en innocentius III, dit nieuw opgekomene gezag te vernederen, waarin zij echter niet altijd slaagden. Daarom namen zij ook gaarne het beroep aan, dat de
beschuldigden bij de Inquisitie bij hen deden, en verkochten aan dezen ten duurste hunne bescherming; maar wanneer nu hunne pogingen vergeefs waren, de Koning en de Groot-Inquisiteur zich verbonden, en zij reden hadden, voor geheele miskenning van hun gezag te vreezen, dan lieten zij de ongelukkigen schandelijk aan hun lot over, en - behielden het geld. Eene meer belangelooze tusschenkomst was somtijds even vruchteloos. Als één staaltje der onnatuurlijke vonnissen van dit Geregtshof des Satans zij het genoeg hier aan te voeren, dat somtijds lang na den dood van een' zoogenaamden veroordeelden ketter zijn ijk opgegraven, en alsdan alle zijne bezittingen aan derzelver natuurlijke erfgenamen ontrukt werden. De Zoon van een' Vader, die ontsnapt en buitenslands overleden was, moest, enkel beschuldigd zijnde

{==509==} {>>pagina-aanduiding<<}
van die vlugt begunstigd te hebben, openlijk te pronk staan, het vonnis van zijn' Vader naar Toulouse brengen, en aldaar verzoeken, dat het lijk zijns Vaders mogt opgegraven en verbrand worden! Niets overtreft deze barbaarschheid, dan de laagheid van den Zoon, die zich tot zulk eene gruweldaad leende.
Dit zij genoeg, om dit boek eenigermate te doen kennen. Wij gelooven wel, dat het in 't oorspronkelijke geen' schoonen stijl heeft; maar die van den Vertaler is toch ook al heel pover. Bijna tusschen iedere twee woorden zet hij eene comma, hetwelk den zin duister maakt, in plaats van dien op te helderen. Op ééne bladzijde gebruikt hij de woorden ingegeeft en beveelde. Hoe duister is de volgende zinsnede, en hoe slecht derzelver interpuntie! ‘Nu hadden de Inquisiteurs, in hunne vervolgingen tegen die familie, den Bul voornoemd wel begrepen: maar had zulks de Bisschop van Evora niet wel genoeg gedaan, en eenigen van de schuldigen te veel toegestaan, waardoor dezelven vermetel genoeg zich hadden aangesteld, om, tegen het besluit der Inquisitie, te vorderen, van terug te mogen komen, in het bezit hunner goederen! Zulks, en meer andere omstandigheden, hadden zijnen onmiddellijken voorganger innocentius VIII bewogen, zijne eigene zoo wel als sixtus brevetten, in deze, te herroepen, waarom hij zelve, nu billijk zich daaraan houdende, wilde, dat het proces, tegen deze lieden, begonnen, in alles, naar kerkelijke regten, moest doorgezet worden.’ - Wij hopen, dat de Vertaler in de volgende Deelen deze gebreken verbeteren, en zijne lezers onderhouden zal in eenen vloeijenden stijl, die aan het gewigt der verhaalde zaken beantwoordt.




Reizen in Egypte en Nubië, enz. enz. Door G. Belzoni. Uit het Fransch vertaald. Iste Deel. Te Groningen, bij W. Wouters. 1821. In gr. 8vo. XVI en 264 Bl.

Wij verheugen ons, dat deze allerbelangrijkste reisbeschrijving, waarvan de hoofdzakelijke inhoud uitvoeriger op den titel vermeld staat, in het Nederduitsch wordt uitgegeven. Ofschoon toch de meesten der genen, die eenig nut uit dit werk trekken kunnen, de Engelsche of Fransche taal verstaan, zijn er echter niet weinigen, die dezer talen of in het geheel niet, of

{==510==} {>>pagina-aanduiding<<}
niet genoegzaam magtig zijn, en wien de vertaling van dat werk welkom zal wezen. Ook heeft de Nederduitsche uitgaaf dit boven de Fransche vooruit, dat er niet alleen de aanmerkingen onderaan de bladzijden geplaatst zijn, maar ook nieuwe aanmerkingen bijgevoegd door den Nederduitschen vertaler. Deze echter zou, zoo als het ons voorkomt, beter gedaan hebben, indien hij telkens had aangeduid, wat van hem en wat van den heer depping was, die deze reisbeschrijving uit het Engelsch, waarin dezelve was vervaardigd, in het Fransch heeft vertaald; waarbij wij het dus alweder moeten bejammeren, dat wij hier eene vertaling van eene vertaling ontvangen.
De autheur is een geboren Italiaan, en, zoo als hij zelf zegt, van een Romeinsch geslacht te Padua. Door den verwarden toestand van Italië in 1800 zich genoodzaakt ziende zijn vaderland te verlaten, bezocht hij verschillende gedeelten van Europa, en kwam in 1803 in Engeland, alwaar hij huwde en negen jaren bleef. Vervolgens bezocht hij met zijne vrouw Portugal, Spanje en Maltha. Van dit eiland gingen zij scheep naar Egypte, alwaar zij zich vijf jaren ophielden. Aldaar had hij het geluk, verscheidene oudheden te ontdekken: onder anderen vond hij de beroemde buste van den jongen memnon, die hij van Thebe medegebragt heeft, en die thans in het Britsch Museum is, en zond de in de grafsteden der koningen gevondene sarcophaag van wit marmer naar Engeland. Bij zijne terugkomst in Europa vernemende, dat men over zijne werkzaamheden in Egypte vele valsche geruchten in het openbaar verspreid had, beschouwde hij het als eenen pligt, een eenvoudig verhaal van het gebeurde in het licht te geven.
Dit zeer kort berigt, betreffende den door de dagbladen bekenden en allezins beroemden schrijver, oordeelden wij niet overbodig, bij de aankondiging van het eerste deel zijner reisbeschrijving, hetwelk van nog twee deelen staat gevolgd te worden. Met allen grond zegt de Nederduitsche vertaler, dat, hoe groot de voorraad van reisbeschrijvingen bij ons zijn moge, die van belzoni buiten twijfel met genoegen zal ontvangen worden. - Het lezen van reisbeschrijvingen valt thans zeer in den smaak, ook bij onze landgenooten; en deze verdient wel gelezen te worden. Zij bevat vele bijzonderheden, door vroegere reizigers of in het geheel niet of minder naauwkeurig vermeld, niet alleen om-
{==511==} {>>pagina-aanduiding<<}
trent de verbazende kunstgewrochten der oude Egyptenaren, maar ook omtrent het karakter en de zeden der tegenwoordige bewoners van Egypte en Nubië; en de velerhande ontmoetingen des schrijvers maken zijn verhaal zeer levendig, en onderhouden de aandacht des lezers gedurig, of wekken dezelve op.
Wij hebben dan hier de eerste reize van den heer belzoni door Egypte, waarvan de hoofdzakelijke en rijke inhoud vooraf wordt opgegeven, met aanduiding der bladzijden: dit is bij het gebruik van dit werk des te beter, daar het verhaal zelve onafgebroken voortgaat. - Als een staaltje van des schrijvers voordragt, kiezen wij het een en ander, dat hij, bl. 59-65, heeft over den tempel van Tentyra, waarvan, zoo als men weet, de beroemde dierenriem onlangs in Parijs is aangekomen. Men ontdekt den tempel niet, zegt hij, voordat men er zeer nabij is, dewijl dezelve omringd is door groote hoopen puin van het oude Tentyra. Dit is de eerste echt Egyptische tempel, welke zich aan de oogen des reizigers vertoont, wanneer hij den Nijl opvaart; en men kan er bijvoegen, dat het ook de schoonste is. Hetgene denzelven inzonderheid boven andere dergelijke overblijfselen verheft, is de gaafheid; waaruit onze reiziger besloot, dat deze tempel van veel later tijdperk is dan de anderen. De voortreffelijkheid van het werk is reden genoeg, om te vooronderstellen, dat dezelve dagteekent van de regering van ptolemeus I. Het is inderdaad waarschijnlijk, dat de vorst, die de boekerij van Alexandrië aangelegd, en eene maatschappij van wijsgeeren, onder den naam van Museum, opgerigt heeft, en die zich wilde doen beminnen van zijne onderdanen, dit gebouw heeft gesticht, om aan de Egyptenaren een gedenkteeken van zijne grootheid na te laten, en het werk der koningen, zijne voorgangers, te overtreffen. Deze opeenstapeling der kunststukken van Egypte biedt ons de uitkomsten der onderzoekingen eener reeks van eeuwen aan; ook de heer denon geloofde hier verplaatst te zijn in het heiligdom der kunsten en wetenschappen. De poort, die met den ingang naar binnen en met het heiligste des tempels in eene regte lijn staat, is rijkelijk versierd met kleinere figuren. De zoldering vertoont den dierenriem, omringd door twee
groote afbeeldingen van vrouwen, die zich van den eenen rand tot den anderen uitstrekken. Deszelfs cirkelronde gedaante doet belzoni nog overhellen, om te ge-
{==512==} {>>pagina-aanduiding<<}
looven, dat deze tempel veel later dan de anderen gebouwd is geworden, dewijl men elders niets dergelijks ziet. Ook zegt hij bl. 125, bij gelegenheid der beschrijving van een' tempel in Nubië: ‘Ik schroom niet, te beweren, dat de tempels van Tentyra, Philae en Edfou, gelijk ook deze, het werk der ptolemeën zijn. Ofschoon er inderdaad eene groote gelijkvormigheid tusschen al de Egyptische gebouwen bestaat, daar heerscht evenwel in de nieuwere werken een zekere smaak, die dezelve onderscheidt van de zware en reusachtige overblijfselen van den ouden tijd; hetgene mij doet besluiten, dat de straks genoemden gebouwd zijn door Egyptenaren onder het bestuur van Grieken.’ - Wij besluiten het medegedeelde rakende den tempel van Tentyra met de opmerking, dat, hetgeen de in het beoordeelen der Egyptische oudheden zoo geoefende belzoni over den oorsprong van dien tempel en den tijd van deszelfs oprigting als waarschijnlijk heeft opgeteekend, de opmerking overwaardig is der genen, die een naauwkeurig onderzoek willen doen naar de oudheid van deszelfs dierenriem, over welken de geleerden het niet eens zijn; en dat, hoe belangrijk het ook zij, dat dit merkwaardig stuk uit Egypte naar Europa heeft kunnen overgebragt worden, het echter te bejammeren is, dat de schoonste en de éénige gave Egyptische tempel daardoor op het deerlijkst is geschonden geworden en aan verdere verwoesting blootgesteld.





Misne Herinneringen uit Duitschland en Braband, gedurende den jare 1814. Door Anton Cramer. Met Platen. Te Amsterdam, bij J.C. van Kesteren. 1821. In gr. 8vo. 293 Bl.

In langen tijd kwam ons van den Heer cramer niets ter hand; en het geeft ons een wezenlijk genoegen, dat wij van deze zijne Herinneringen eene loffelijke aanmelding mogen geven. Niet dat wij hier vele nieuwe of onbekende, of bijzonder leerzame bijzonderheden aantroffen; maar wij vonden het boek in eenen goeden, ongekunstelden stijl, hier en daar luimig, en met smaak en onderhoudend geschreven; zoodat wij het, boven menigen roman, voor de leesgezelschappen, en voor een uur van uitspanning in den beschaafden kring, gerust durven aanprijzen. De spel- en taalfouten, hier of

{==513==} {>>pagina-aanduiding<<}
daar, en van geen zeer groot belang, meenen wij ook veilig op rekening te kunnen stellen van zetter en corrector. Het spreekt van zelve, dat de reis geheel Duitschland en Braband niet betrof; dit kunnen de weinige bladzijden reeds aanwijzen. Daarenboven bevat het boek niet enkel reis en plaatsbeschrijving, of bijzondere voorvallen op het reisje; maar geeft ons, midden in het werk, een vrij uitvoerig romantisch verhaal, unna van ravensberg, eene Overlevering uit den Riddertijd, getiteld, hetwelk hier voorkomt als op reis opgevangen, en mede ook nog een brok van een tooneelspel, hetwelk de reiziger voorwendt, zich niet regt te herinneren, waar het te huis behoort. En na den afloop der reize ontvangen wij, om aan het boek de (door den uitgever?) verlangde dikte te geven, nog eenige stukjes, of vertellingen, (De tachtigjarige Heks, - De Zangeressen op de Landstraat, een Germanismus voor den grooten of heerenweg, - Lotgevallen van een Draaiorgel, - De Helleburg, of de Residentie van Lucifer in het Reuzengebergte) welke mede niet mishagen. Het titelvignet stelt een beminnelijk meisje voor, hetwelk zich uit het brandend Hamburg redt; en deze episode omtrent mariar. en geheel het huisgezin, waartoe zij behoord had, is aandoenlijk. Herinneringen aan miller's Siegwart, en het berigt, dat die geschiedenis op waarheid gegrond, ja genoegzaam geheel waarheid is, (hetwelk wij echter nog betwijfelen) zal ook menigeen met genoegen lezen. Eene gekleurde plaat tegenover den tite! stelt zekere boulevard buiten Hamburg voor; de costumes zijn, zegt de schrijver, getrouw aan de waarheid, en dit geeft dan aan de plaat meerdere waarde, dan juist wel de voorgestelde
handeling. Nog eene ongekleurde plaat behoort tot het bovengemeld verhaal van unna.




Gedichten van Jacob van Dam, Landman en Veearts. Te Haarlem, bij de Wed. A. Loosjes, Pz. 1821. In 8vo. 162 Bl.

Wanneer de lust tot eene of andere oefening van den geest eenmaal zeer algemeen wordt opgewekt, dan ziet men aldaar talenten ontwikkeld, waar anders aan iets dergelijks niet te denken is. De dichtkunst in het bijzonder. is altijd beschouwd, nog meer aan de natuur, dan aan het onderwijs,

{==514==} {>>pagina-aanduiding<<}
verschuldigd te zijn. Geen wonder dus, dat wij thans dichters en dichteressen van allerlei stand bezitten. Inderdaad mogen wij dit een voorregt achten, lettende op de keur van poëzij, welke wij uit handen ontvingen, die, hoewel niet tot slaafschen arbeid veroordeeld, nogtans ook niet verwacht konden worden de dichtpen te zullen voeren. Dit, echter, neemt ook niet weg, dat wij ons wel eens daarover beklaagden, dat een zoo heerlijk zaad niet, om zoo te spreken, in eenen welingerigten tuin gekweekt, en, in een of ander opzigt, tot nog meer volmaaktheid gebragt was. En dit beklag zal ligt te meer klemmen, hoe ongunstiger iemands omstandigheden waren. De minsten toch dezer bevoorregte geesten breken door alle beletsels derwijze heen, dat zij van den tegenstand slechts nieuwe krachten ontleenen. En zelfs dat natuurlijke, meer eenvoudige, oorspronkelijke en krachtige, wat wij hier vooral zoeken en beminnen, wordt er in lange niet altijd aangetroffen.
Deze algemeene beschouwing, na het doorlezen van van dam's gedichten bijna onwillekeurig uit de pen gevloeid, moge tot eene inleiding van ons kort verslag en oordeel over dezelven dienen.
In een voorberigt ontvangen wij de geschiedenis van 's mans Muze. Dezelve wordt zeker met genoegen en belangstelling gelezen, schoon zij juist niets zeer bijzonders bevat. Van zijne versjes betuigt hij nederig, dat zij niet meer zijn dan eene bijzonderheid. Waarom hij die echter in het licht geeft, weet hij zelf zoo niet regt: althans niet uit eerzucht, staat er; maar dit betwijfelen wij toch, op algemeene gronden der menschkunde. Het doet er ook niets toe. Zulk eene drijfveer is geenszins onteerend.
Maar nu de stukken zelve? - Het zou ons zeer verwonderen, zoo iemand, met den aanvang van het boekje beginnende, niet eenigzins verbaasd stond over het losse, en tevens stoute, sierlijke, in het eerste stuk, Menschenwaarde, heerschende. Het is eene soort van Ode, in afwisselende maat, maar te lang voor zulk eenen vorm, misschien omdat het den zanger aan zoo veel adem ontbreekt. Er komen althans verscheidene zwakke plaatsen in voor. Onder de volgende meer uitvoerige gedichtjes zijn echter niet vele, die dezen voorganger evenaren. Overal wel schoone gedeelten, maar doorgaans een minder volmaakt geheel. Onder de kleintjes zijn desgelijks heel fraaije, zuivere, gevoelvolle stuk-
{==515==} {>>pagina-aanduiding<<}
jes; gelijk ook andere, die ons minder behaagden. De meest algemeene gebreken, welke wij vinden aan te wijzen, zijn zekere woordenrijkheid, die eene rede altijd verzwakt, al ligt in herhalingen vervalt, en wel rijkelijk bloemen strooit, maar algemeen bekende, reeds meermalen opgezette, en dus ligtelijk eenigzins verlepte bloemen; wijders te veel navolging, te blijkbare poging om in zulken trant te dichten, als waarin een geliefd volkszanger zoo treffelijk is voorgegaan. De stukjes, Aan een gevallen Mensch en Het Bloempje der Min, beide hier en daar gelukkig uitgevallen, maar elders ook weêr niet, zullen genoegzaam te kennen geven, wat wij meenen.
Het gebeurt ook meer geoefenden en beroemden dichters wel, dat de zin hier en daar duister, zoo geen onzin is; doch dit behoorde echter nooit te geschieden. De poëzij moet, in dit opzigt, ook volkomen goede proza zijn. De dichterlijke vrijheid strekt zich niet uit tot het ontslag van deze wetten. Wij laten de toepassing van dit gestelde, in het algemeen, gaarne aan van dam zelven over. Maar behelst het volgend couplet van een reeds genoemd stuk niet zoo wat eene onmogelijkheid?

Gister de eerste van den raad, 
Nu van groot en kleen versmaad: 
Gister gastheer van 's lands eedlen, 
Nu van hen eene aalmoes beedlen!... 
Gister in der muzen koor, 
Thans er ongevoelig voor: 
Gister in den bloei van 't leven, 
Nu van jeugd en kracht begeven, 
Dolende in 't verscheurde kleed, 
't Droevig tooisel van uw leed! 

Hoedanig was dan toch de val, het begane of ontdekte misdrijf, waardoor dit alles zoo eensklaps veroorzaakt werd?
Doch er is nog iets, waartegen wij den schranderen man moeten waarschuwen. Tegen valsch vernuft namelijk, tegen ongetrouwheid aan het eenmaal gekozene beeld. Bij voorbeeld:

Het moederlijk gevoel, ondoofbaar, gloeit van binnen, 
En spreidt zijn vonken uit, op de onbetreden baan. 


{==516==} {>>pagina-aanduiding<<}

Waartoe toch deze vonken? Was het nog eene duistere baan? Verder:

Echte, kuische, dichtvuur-spranken, 
Spelen, vleijen om de min, 
Schieten hooge, weel'ge, ranken... 

Hoe is het mogelijk, dat vuurspranken ranken schieten?
Ook worden hier en daar platte gezegden, ongepaste denkbeelden, en harde woorden gevonden. Als een staal van het eerste, sta hier het volgende, NB. in een ernstig, schoon dan ook gemeenzaam vers voorkomende:

Mijn vriend! 't verstoor' u niet! bezin u wel ter degen! 
Gij moet die simple zaak niet op een goudschaal wegen. 

Van het tweede dit:

't Is feest voor het harte. O ontboei u mijn luit, 
En giet uwe vreugde in uw lofzangen uit! 
Verneem ze gij ruischende ceder! 

Men heeft immers in Rijnland, zoo veel wij weten, zulke boomen niet, ten zij te Leyden in den Hortus. Waarom niet liever onze vaderlandsche eiken of wilgen aangeroepen?

Van het derde:

Bouw op Godsdienst('s) vaste zuilen. 

en:

De dag des blijden oogsts is daar. 

Immers, dit is waarlijk niet uit te spreken.
Deze aanwijzing naar ons beste geweten doende, vertrouwen wij in onzen dichter een bescheiden, leergraag lezer te zullen vinden. Gelijk toch zijn voorberigt van nederigheid, zoo getuigen alle zijne versjes van eene edele, Christelijke denkwijze. Zoodat wij niet kunnen nalaten, hem voor eenen man te houden, die zijnen stand, in alle opzigten, tot eer verstrekt. Daar het meest gelegenheidsversjes zijn, die hier voorkomen, aan moeder, aan meisje of vrouw en vriend, bij geboorte-, huwelijks- en lijkfeesten, zoo hadden wij te meer gelegenheid, om hierover te oordeelen.

{==517==} {>>pagina-aanduiding<<}

Tot een klein staaltje van goeden dichttrant, eindelijk, valt ons oog op dezen aanvang van Vergankelijkheid en Bemoediging:

Wat praal op aarde de oogen boeij', 
Wat glans den stervling tegengloeij', 
Niets, niets heeft duurzaamheid, niets houdt bestendig waarde: 
Als golven op 't onrustig meer 
Stijgt alles op, zinkt alles neêr, 
En eenmaal doodt de tijd, wat ook het leven baarde. - 
 
De lente, met haar' bloementros, 
Versiert het veld en beemd en bosch: 
Zij schenkt den zomer kruid en gras en vrucht en loover; 
De herfstwind knakt en bloem en blad: 
Al, wat het aardrijk sierlijks had, 
Verwoest de winterstorm, hij laat geen kransjen over. 
 
De schoone blos der lieve maagd 
Wordt van de purpre wang gevaagd; 
De dood rooft d' ouderdom, en velt de Borgers neder. 
De driften spelen, wuft, haar spel, 
En wisslen vreugd met zielsgekwel: 
De vrees bluscht onzen moed, de hoop ontvlamt dien weder. 
 
De lauwer dort, de min verkoelt, 
De vriendschap flaauwt, hoe rein ze ook voelt: 
De rijkdom, roem en eer, hoe ze onze zinnen streelden, 
't Kiemt al en 't prijkt, het glanst en 't kwijnt; 
Het sterft, 't verdeelt zich, het verdwijnt, - 
En eerlang treuren we om gevlugte schaduwbeelden. 





Gedachten van Jean Paul, met eene Inleiding door Mr. J.A. Weiland. II Deelen. Te Rotterdam, bij J. Immerzeel, Jun. 1820. Te zamen LXXXV en 402 Bl.

Onder dezen titel ontvangen wij eene bloemenlezing uit de werken van een zeer voortreffelijk Schrijver, en wij schamen ons wezenlijk, dat wij dit werk zoo lang lieten zonder aanmelding; goede wijn behoeft intusschen geenen krans, en daarom verwonderen wij ons zelfs, dat onze aanmelding nu nog verlangd wordt. Wij erkennen echter, dat dit boek geen

{==518==} {>>pagina-aanduiding<<}
kost voor alle monden is, en dat, ofschoon men het, naar goedvinden, van voren naar achteren of ook omgekeerd lezen kan, of ook wel beginnen waar het openvalt, er eenigzins geoefende zinnen vereischt worden, om het fraaije en goede op te merken en te vatten, en om even groot vermaak als nut te hebben van een werk, hetwelk niemand met genoegen lezen zal, die de lezing niet gedurig en al wederom, en telkens met nieuw vermaak, te herhaleu wenscht.
Jean paul is jean paul friedrich richter, door talrijke schriften, in Duitschland, bij al wat voor het ware goede en schoone smaak en gevoel heeft, geacht en beroemd; een eigen Genie, hetwelk zijnen eigen' gang houdt; een bij uitnemendheid vrolijk en tevens ernstig Schrijver, vol geest en luim, wiens ernst dikwijls scherts schijnt, en wiens scherts altijd ernst is; een man, voor wiens schrijftrant en wijze van zien wij in ons Hollandsch geen' naam hebben; een Humorist, zoo als de Engelschen zeggen, in den hoogsten trap, hoedanige er maar weinigen zijn, geboren en niet gemaakt, en alzoo voor geene navolging vatbaar. Het naast komt hij misschien aan sterne. Dan, wij willen den Heer weiland hier laten spreken: ‘Bij jean paul is het genie meer kennelijk in eigene redenering, in kernspreukige gezegden, met dichterlijke inkleedselen getooid, dan wel in het schilderen van karakters, in tegenoverstelling van sterne. Wanneer deze ons in de geschiedenis van Le Fevre, b.v., het karakter van Oom Tobias, en het binnenste dezer zedelijke en aandoenlijke ziel, met eenen tooverslag opent, door hem te doen zeggen: Bij God, hij zal niet sterven!’ of ons, met éénen trek, ‘het geheele Fransche karakter in den paruikmaker vertoont, die de paruik in den oceaan wil dompelen, om te bewijzen, dat zij krul houdt, en in honderd andere tooneelen; dan is, daarentegen, bij jean paul de kracht van het genie meer aanwezig in het eigen overzigt van hemzelven, omtrent het menschelijke leven, omtrent al ons doen en laten, onze denkbeelden, onze kennis, en onze dwaze en goede begeerten; welk overzigt veelal, op het toppunt van hoogte, als in een in de lucht zwevend vuurwerk van de dichterlijkste beelden en de treffendste kernspreuken losbarst. Men zal weinig Schrijvers vinden, die het kernspreukige in zulk eene mate
bezitten, als jean paul; en even weinig, die, door de onderwerpen zelve, zoo worden opgevoerd tot de vlugt eener zoo dich-
{==519==} {>>pagina-aanduiding<<}
terlijke beeldspraak, als dit bij hem het geval is.’ Intusschen kan men het eene Genie niet met het andere vergeiijken, omdat beide éénig in hunne soort zijn. ‘Jean paul is geen sterne, geen cervantes, geen swift; maar hij is - - jean paul.’ De uitvoerige Inleiding van den Heer weiland is zeker in het oog van iederen lezer nog te kort; men zal er het genie, de spranken zelfs van het zoo zeldzaam echt humoristisch genie, niet in miskennen. Wij zouden hier meer zeggen, zoo wij niet vreesden alsdan door den Heer Inleidenaar gelijk gesteld te worden met zekeren voorproever van een vroeger geschrift van hem, die hem op gelijke rij plaatste met cervantes, rabelais, sterne en anderen, hetwelk hij voor een openbaar sarcasmus hield, bijaldien niet de steller wel een binnenvader kon zijn in een dolhuis, die hem zoo wilde opvijzelen, ten einde hij, door dwazen waan duizelig, te spoediger in zijne handen vallen mogt. Gezegde Inleiding is bijzonder lezenswaardig, en nergens vonden wij betere en meer voelbare opheldering van hetgeen de woorden humor, humoristisch en humorist beteekenen. Gevoelig-luimig is misschien nog de beste overzetting van het woord humor, maar drukt het wezenlijke echter niet volkomen uit; doch men leze de opheldering van den Heer weiland: zonder omschrijving, en wel eene nog al uitvoerige, kan men hier niet te regt. Daarenboven geeft de Inleiding het noodige, hoewel korte, berigt van jean paul en zijne geschriften, en is niet
minder leerzaam, daar zij den heerschenden leessmaak van onzen tijd komisch-ernstig gispt. ‘Zij is geen' cent waard,’ was het antwoord van den boekdrukker, wien weiland het eerst zijne kopij van dit werk aanbood; ‘namelijk,’ voegde de man er ter verzachting bij, in den boekhandel. Nieuwsgierigheid en verhitte verbeelding zijn de prikkels van den tegenwoordigen leeslust; en natuurlijk, dat ieder boekdrukker de winst, die hij zich van eenig boek beloven kan, naar deze ingrediënten berekent. Deze opmerking geeft den Heere weiland aanleiding, om veel, dat tastbaar waar en goed is, over Romans en derzelver waarde en aftrek te zeggen, en een ernstig woord aan Schrijvers, die den smaak van het lezend publiek behooren te leiden, en op wie hier alle verantwoording komt; ook over de aesthetische vereischten van eenen Roman wordt een woord op zijn pas gezegd. Eindelijk geeft de Inleidenaar bescheid

{==520==} {>>pagina-aanduiding<<}
en doet verantwoording over het zoo wat geven en nemen, hetwelk hij zich bij zijn overgieten der Gedachten van jean paul voor ons tegenwoordig Hollandsch publiek veroorloven moest.
Wij voelen, dat wij, na al ons geschrijf, nog weinig of eigenlijk niets gezegd hebben, waardoor de lezer het kostbaar boek, dat thans voor ons ligt, kennen kan; en wij zien geene kans, om aan dit gedeelte van onze taak te voldoen, dan door het geven van eene en andere proeve. Wij legden daarom ook een strookje papier bij deze en gene korte plaats, die wij daartoe wilden uitkiezen; dan, beide de deelen zijn zoo vol met zoodanige aanwijzingen, dat wij dezelve maar alle wegnemen, en wat afschrijven, waar het boek openvalt.
‘Ik sla niets naauwkeuriger gade, en teeken niets wijdloopiger aan, dan twee dag- en nacht-eveningen; de eene in het huwelijk, wanneer, na de wittebroodsweken, de zon in het teeken van de weegschaal komt, en de andere in het weerkundige, buitenshuis, omdat ik in staat ben, uit de luchtgesteldheid in beiden het weder langen tijd vooruit te spellen. Het belangrijkste voor mij is het eerste onweder in de lente en in het huwelijk; want alle de volgende buijen komen van denzelfden kant op.’
‘De bewoners van den berg Parnas vragen weinig naar de wetten van den berg Sinaï. Zij zijn allen heterodox; en zoo lang schieten zij geene puntdichten op het oudvaderlijke geloof af, zoolang de harp van eenen klopstock hunne vingeren tegenhoudt. Aan den leeraar van hunne plaats vinden zij niets liefs, dan zijne dochters. Hunne puntdichten overtreden het achtste, en hunne overige gedichten het zesde gebod. Zij haten de burgerlijke waakzaamheid, bijna even zeer, als de kunstbeoordeeling. Zij kleeden niet alleen hunne kinderen, maar ook zichzelven in den Engelschen smaak, en hun boezem is even open als hun hart; zij nemen hunne toevlugt tot de namen van heidensche Goden, om zich aan de christelijke bewustheid hunner gebreken te onttrekken. De zonde des ouden Adams leggen zij den kleinen Amor te laste, en bidden den Duivel aan, in de gedaante van eenen Faun.’
‘Het hart eener vrouw leeft dichterlijker dan het schrijft. Vrouwen zijn meer geboren om kunstwerken, dan om kunstenaars te zijn. In het huwelijk, echter, gaat deze zoete liefhebberij te niet, gelijk de zonnebloem alleen in de jeugd

{==521==} {>>pagina-aanduiding<<}
zich naar Febus toewendt. - Geloof mij, nooit is eene schrijsster half zoo gelukkig als een schrijver! Laat haar echter in het huwelijk de overige deelen nog maar doen drukken; eene huisselijke vrouw maakt alles, zoo veel zij kan, zelve, - kleeden, hoeden, mutsen, en alzoo ook misdruk. Daarenboven geeft zij het papier, even als de pottenbakker de schotels, door dichterlijke bloemen, nog behalve de huisselijke, eene aesthetische waarde voor liefhebbers.’
‘In de meeste beschaafde landen van Europa zijn steden, waarin schrijvervleesch-keurmeesters zitten, zoo als bij ons de keurmeester in de vleeschhal. Men noemt hen echter gemeenlijk proefheeren, of smaakheeren, omdat zij vooraf elk boek proeven, en daarna aan de lieden vertellen, hoe het hun smaken zal. - Dewijl de proefheeren zelden boeken schrijven, zoo hebben zij beter tijd, om die van andere lieden door te zien en te keuren. Nu en dan hebben zij zelven slechte boeken gemaakt, en weten daarom meteen, hoe een slecht boek wezen moet, wanneer er hun een ter keuring voorkomt. Velen hunner zijn ook om dezelfde reden schutspatronen van schrijvers en derzelver boeken, om welke de heilige Nepomuk de patroon der bruggen is, en der lieden, die over bruggen gaan, - omdat hij zelf eens van eene brug in het water is gegooid.’
‘Een paar duizend menschen wensch ik zeer gaarne in de andere wereld weêr te zien, - in deze minder, - omdat ik mij nog al kan voorstellen, hoe zij daar, meer volmaakt en met gelouterder ziel, mij te gemoet zullen vliegen, zoodra ik een jaar of tien na hen de reis volbragt zal hebber. Dit verontschuldigt menig tweegevecht: want waar anders wil men door pistool of degen eene ruwe tegenpartij henen zenden, dan naar eene wereld, welke hem meer loutert, dan die, waarin hij doodgeschoten wordt?’
‘Wanneer ik elken avond het opgaan der zon schilderde, en elken morgen het opgaan der zon zag, dan zou ik nog, als de kinderen, roepen: toe, nog eens! nog eens!’
Zoo zou het ons ook gaan, bij het nogmaals doorbladeren van jean paul; de lezer neme het dan met dit zestal voor lief.


{==522==} {>>pagina-aanduiding<<}

Het Kaartspelen gemakkelijk gemaakt, of Handleiding, om de vermakelijkste Spellen, als-Lomberen, Piketten, Reversie, Tarok, Cassino, Whist, Boston, Commerce, Farao, Mariage, Vingtun, Lanterlu enz. te leeren en zich in te oefenen, als ook om met voordeel op zijne partij te spelen. Naar den vijftienden Druk uit het Hoogduitsch vertaald. Tweede Druk. Te Amsterdam, bij J.C. van Kesteren. 1821. In kl. 8vo. 210 Bl.

De Tooverkunst en Goochelarij, tot eene leerzame uitspanning voor de Jeugd; volgens natuurkundige gronden, in derzelver eenvoudigheid, voorgesteld en verklaard. Naar het Hoogduitsch van J.H.M. Poppe, Hoogleeraar in de Wisen Natuurkunde. Met Platen. Te Gorinchem, bij J. Noorduyn. 1821. In kl. 8vo. 191 Bl.

Op den titel af zal men reeds aan geen dezer boekjes groote nuttigheid hechten; en indien het waar zij, dat elken winteravond alleen in Opper-Saksen 12000 menschen aan de Lombertafel zitten, terwijl op feestdagen dit getal wel driemaal zoo groot is, dan verbaast het ons, dat het eerstgenoemde werkje in het oorspronkelijke reeds vijftien uitgaven heeft beleefd; en is het aantal spelers in ons oude vaderland naar evenredigheid even zoo groot, dan twijfelen wij, of de Hollandsche uitgave op een even sterk debiet kan rekenen. Hoe weinige menschen schieten er dan toch over, die tijd en geld en smaak voor deze soort van boekjes tot hun onderrigt over hebben; en zij, die zich met deze spelen zoo dagelijks plegen te vermaken, behoeven, dunkt ons, deze onderrigtingen niet. Bij het doorbladeren kwam het ons voor, dat de opsteller met zaakkennis geschreven heeft, en dat de nog zwakke in het spel, of ook de naauwelijks baanwijze ten dezen, zich hier in alle de op den titel genoemde spelen genoegzaam onderrigten kan.
Het boekje over Tooverkunst en Goochelarij moge al geene groote nuttigheid hebben, het heeft echter in ons oog eenig meerder belang. Het waarschuwt de jeugd tegen bedrog, lost een aantal bijna ongeloofelijke kunstjes zeer natuurlijk en bevattelijk op, en doet ook dáár misleiding, bedrog en handigheid zeker stellen, waar verschijnselen of kunstjes mog-
{==523==} {>>pagina-aanduiding<<}
ten vertoond worden, in dit werkje niet aangewezen of opgelost. Het is ook niet onaangenaam, het duistere en raadselachtige opgehelderd te zien, en alzoo den kunstenaar te kunnen nagaan en betrappen. Ook vindt men hier zeer veel aangewezen, wat men zich gemakkelijk eigen kan maken, om alzoo zijne speelgenooten en andere vrienden aangenaam bezig te houden. Aan soortgelijke boekjes, de vertaler en uitgever erkennen het, ontbrak het ons wel niet; maar de wijze van voordragt en de orde prijzen het tegenwoordige boven andere aan. De orde is deze: kunstverrigtingen, gegrond op schei- en proefondervindelijke natuurkunde (1ste en 7de afdeeling), 2. op misleiding en handigheid (2de en 8ste afdeeling), 3. op zekere voorwaarden en overeenkomsten (3de afdeeling), 4. kunstjes met de kaart (4de afdeeling), 5. door de rekenkunde (5de afdeeling), 6. Automaten of bewerktuigde figuren, die door middel van vuurwerken en veren zichzelve bewegen, en de verrigting van levende wezens nabootsen (6de afdeeling.) Men ontvangt hier dan berigt van en onderrigt in 188 onderscheidene aardigheden, die in den eersten opslag verbazing wekken; en wij hopen maar niet, dat de lieve jeugd te veel tijds verspillen zal aan kunststukjes, die geheel en alleen tot vermaak dienen; echter gaarne erkennende, dat onder de hier opgegevene vele zijn, die het verstand en vernuft bijzonder kunnen
opscherpen.

Flora, of het Buitenleven nuttig en aangenaam gemaakt voor de Jeugd. Naar het Fransch van Mevr. De Genlis. Te Amsterdam, bij de Erven H. Gartman. 1822. In 8vo. 228 Bl.

Mevrouw de genlis zal niets middelmatigs schrijven voor de jeugd, dachten wij; en, daarenboven door den titel uitgelokt, namen wij dit boekje met groote verwachting ter hand. Wij vonden ons echter te leur gesteld; en, om den lezer soortgelijke teleurstelling te sparen, willen wij hem waarschuwen, dat hij hier, in den vorm van kindergesprekken, een zeer oppervlakkig onderrigt omtrent sommige planten en vruchten ontvangt, alleen voor zeer jonge kinderen misschien geschikt, om dezelve dan eene voorproeve te geven van, en eenigen smaak te doen vinden in de Kruidkunde. De aanteekeningen, die dan ook de Latijnsche namen

{==524==} {>>pagina-aanduiding<<}
opgeven, hebben echter weinig nut, en met de kunstjes, die men hier de kleinen met bloemen en planten leeren wil, zullen zij, zonder nader onderrigt, moeijelijk te regt raken; terwijl zelfs de plaatjes hen, die deze aardigheden niet reeds vroeger verstonden, en de kinderen willen helpen, niet genoegzaam inlichten. Wij loopen dus niet hoog met het wijd uiteen gedrukte en dus vrij kostbare boekje, in hetwelk wij daarenboven nog op eene en andere misstelling en meer dan ééne drukfout gestooten hebben. Onder de eerste tellen wij het berigt, dat de bladen van de dolle kervel eenen reuk als pieterselie hebben; en onder de laatste de opmerking, dat, ofschoon de koffij zeer verhittend is, zij nogtans door het dagelijksche gebruik minder onschadelijk wordt. De fabel nopens den bohon-upas op Java wordt hier in al derzelver kleuren als waarheid verhaald. Het eiland der monsters, eene toovergeschiedenis, is van geheel het werkje het aardigste. De monsters zijn onze gewassen en dieren, zoo als zij zich aan ons zouden voordoen, indien ons oog dezelve even als een goed Microskoop vergrootte.

Godsvereeringen voor Kinderen; door A.L. Darbauld. Naar de vierde Uitgave uit het Engelsch. Te Rotterdam, bij J. Hendriksen. In kl. 8vo. 41 Bl.

Het denkbeeld der overal nabijzijnde, overal zorgende Godheid diep in het hart te drukken, is van het hoogste belang. Moge het kind dan, van zijne vroegste jeugd, met God, in het oog en het hart, wandelen en opgroeijen! Het spreekt van zelve, dit bewerkt men niet door streng betoog; men zegge het kind het aanwezen der Godheid, en leide het, om nu altijd en overal God op te merken in zijne werken. Het zijn de hoofdwaarheden van den Natuurlijken Godsdienst, waarop in dit boekje gewenkt wordt; osschoon de naam van den Heer Jezus, en ook een wenk op Bijbelgeschiedenis, genoegzaam bewijst, dat het op Christenkinderen het oog heeft. Het bevat uitboezemingen en losspraken van het kinderhart, niet buiten den kring van deszelfs gevoel of vatbaarheid. Uit het voorberigt blijkt ons, dat dit boekje door eene Vrouw is geschreven. Wij durven het vrijelijk aanprijzen.





{==525==} {>>pagina-aanduiding<<}

Boekbeschouwing.

De Godsdienst, van K. von Eckartshausen, uit het Hoogduitsch door M.A. van Steenwijk, R.C. Pastoor van Zoetermeer en Zegwaart. Te Leyden, bij J.W. van Leeuwen. 1821. In gr. 8vo. VIII en 204 Bl.

Om den geest, in dit werkje van den bekenden eckartshausen heerschende, in hetwelk, wij erkennen dit gaarne, zeer veel goeds is, te doen kennen, zullen wij den inhoud der afdeeling, getiteld: de Kerk, opgeven en toetsen.
‘De Kerk is die Heilige Stad, welke God aan christus overgeleverd, en Hem tot eeuwigen Opperpriester derzelve heeft ingewijd; hier beneden bevindt zij zich in eenen staat van beproeving, en heeft met allerlei wederwaardigheden te worstelen; maar jezus is altoos met haar; Hij heeft beloofd, dat Hij haar tot het einde der wereld in stand zal houden.’ Tegen deze omschrijving kan niemand, die den Bijbel eert, iets hebben; ook niet tegen de verklaring, dat ‘de vergadering der uitverkorenen in den Hemel, en der geloovigen op aarde, ééne en dezelfde Kerk uitmaakt, bij welke alles, gebed en geest, gemeen moet wezen.’ Maar tegen de leer, dat ook ‘de verdiensten’ gemeen moeten wezen, hebben wij, behalve dat het in 't oog loopt, waar zij heenleidt, Gal. VI:4, 5: een iegelijk beproeve zijns zelfs werk: en alsdan zal hij aan hemzelven alleen roem hebben, en niet aan eenen anderen; want een iegelijk zal zijn eigen pak dragen. - Het is, in zekeren zin, waarheid, dat ‘eenen God hier beneden niets waardiger kan wezen als (dan) dat talrijk en heilig Genootschap, dat, met deszelfs Opperhoofd vereenigd, den door dit aangewezen' weg bewandelt, en, waar ook op de wereld verspreid, de Kerk, dat heilige volk, is, in welks schoot eens deszelfs grootsche bestemming moet eindigen.’ Indien wij niet den

{==526==} {>>pagina-aanduiding<<}
schijn zelfs van vitterij wilden mijden, zouden wij zeggen, dat dit laatste een beetje onzin en bombario was, waarvan des Schrijvers overige schriften mede niet geheel vrij zijn. Immers wat zegt het: ‘de bestemming van een genootschap moet in den schoot van dat genootschap eindigen?’ Wij gevoelen, waar de Schrijver heenwil; dit zal ook zoo aanstonds blijken; naar zijne woorden, op zichzelve, zou hij kunnen goed praten.
Maar, dat ‘Rome die der vier Alleenheerschingen zij, aan welke de voorspelling van daniël eene eeuwige duurzaamheid heeft toegekend,’ dit is het, wat te bewijzen valt. Dat ‘Rome de zetel der Christelijke wereld is geworden,’ kan toegestemd worden, indien het voeren van den Christelijken naam eene wereld tot eene Christelijke maakt; maar anders zouden wij Rome den zetel van eene tamelijk Heidensche wereld noemen.
‘De Kerk is de bewaarster van het geloof en de zedeleer; niets kan derzelver reinheid bezoedelen.’ Toegestemd, mits de Christelijke Kerk, niet de Roomsche, die ons eerst bewijzen van hare, boven andere uitmuntende, Christelijkheid zoude moeten geven. Of het volgende moest een dier bewijzen zijn: ‘Al werden al hare Herders in een algemeen verderf gewikkeld, hunne uitspraak zou niettemin over dit hoosdgeschil [over welk? wij hebben nog geen woord van een geschil gevonden] onfeilbaar wezen.’ Dit is dus met andere woorden: de ware geloofs- en zedeleer kan berusten in het hart van de ergste fielten, en God kan en wil ook dezulken met zoodanig gezag bekleeden, dat gij al wat zij (wèl te onderscheiden, niet: de Bijbel door hunnen mond; want ook de slechtste mensch kan den inhoud des Bijbels voordragen; maar wat zij) u zeggen, dat gij te gelooven en te doen hebt, aannemen en betrachten moet. - Deze leer gaat ons verstand te boven.
Zeer zeker is ‘eene bewaarplaats voor de geloofs- en zedeleer noodzakelijk;’ daarom danken wij God, dat hij ons den Bijbel, niettegenstaande alle aangewende pogingen om denzelven te verdonkeren, heeft laten behouden.

{==527==} {>>pagina-aanduiding<<}
‘Er is geen geloofspunt, hetwelk niet bestreden is.’ Juist! zoo moest het ook zijn; onderzoek en strijd scherpt het oordeel. De Bijbel wil, dat men alle dingen zal beproeven en het goede behouden, maar heeft nergens eenen mensch of menschen aangesteld, om de meeningen aangaande het goede of niet goede door eigen gezag te beheerschen. Over het middelpunt van alle Christelijk geloof kan nooit verschil vallen onder hen, die christus eerbiedigen als den Zoon van God. Alles, wat voor het overige verschillend opgevat kan worden, mag het; tot deze vrijheid geeft de Bijbel wenken genoeg, zet nergens de verdoemenis op dwaling, ter goeder trouwe gekoesterd, en wij zullen deze onze vrijheid ons door geene Herders, ‘die toch misschien in een algemeen verderf konden gewikkeld zijn,’ laten ontnemen.
‘De katholijke [dat is hogstwaarschijnlijk, in des Schrijvers geest, de Roomsche; anders, een' katholijken (algemeenen) Godsdienst gelooven wij ook. Nu dan, de katholijke] Godsdienst is het eenigst onwankelbaar middelpunt van alle Evangelische waarheden.’ Dit noemen wij dingtaal! Het bewijs is even krachtig. ‘De dwalingen van hen, die zich van denzelven hebben afgescheurd, bewijzen het voldoende. Men ziet hen allengskens verbasteren, eerst in Socinianen, dan in Deïsten, en eindelijk in - Isten [wat beteekent dat?] welke niets meer gelooven.’ Bij deze uitspraak kan de Protestantsche Kerk zeker nederig blijven! Gelukkig, dat de Katholijk, die zich niet alles door zijne Priesters laat wijsmaken, dan toch ook nog vele, in geloof en wandel als goede Christenen kennelijke, Protestanten ontmoet. En à propos! Deze afgescheurden hebben toch de beweegredenen, waarom zij zich afzonderden, vóór hunne afzondering zelve, in hun gemoed gehad. Waarom heeft het gezag der Kerke dan geenen invloed op hen uitgeoefend, en hun gemoed of verstand rust gegeven en voor de afdwaling bewaard? Het zou dus bijna schijnen, alsof de rust des geloofs in de katholijke Kerk alleen zoo lang het deel van hare leden was, als dezen

{==528==} {>>pagina-aanduiding<<}
zich tot geen onderzoek inlaten. Het is dan wel zeer doelmatig, dat aan de leden der Roomsche Kerk als hoofdpligt wordt ingeprent, zonder onderzoek te gelooven, wat hunne Herders hun zeggen, ‘al waren deze allen in een algemeen verderf gewikkeld.’ - ‘Wordt het geloof slechts in één enkel punt verwrikt, ras stort het gansche gebouw ter neder.’ Wij voor ons vinden de inwoning in een huis, dat niet zoo gemakkelijk instort, verkieslijker.
‘Bestaat dan hetzelfde Evangelie, dezelfde geloofsbelijdenis niet meer?’ Dit is spoedig te beslissen, indien slechts de katholijke Kerk ons haar leerstelsel in en uit den Bijbel, door eene onpartijdige, algemeen duidelijk verpligtende, uitlegkunde, gelieft aan te wijzen. ‘Dezelfde Sakramenten?’ Waar zijn de zeven der katholijke Kerk in den Bijbel te vinden? Waar het Huwelijk als Sakrament, maar den Bedienaren zelven verboden? Waar het Avondmaal onder ééne gedaante, eerst door de Kerkvergadering van Constanz vastgesteld, met dit uitdrukkelijke bijvoegsel: ofschoon christus het Avondmaal onder beiderlei gedaanten hebbe ingesteld, en hetzelve ook door de eerste Kerk op die wijze gevierd zij. - Zou de Kerk, die zoo met de instellingen van christus omspringt, wel veel te vertrouwen, en er op de eenparigheid van haar geloof door alle eeuwen heen wel veel staat te maken zijn? - Dit is één staaltje, en moet voor het tegenwoordige genoeg zijn; want wij zouden, om gezegde eenparigheid te onderzoeken, de kerkelijke geschiedenis moeten afschrijven, en daartoe is in eene beoordeeling geene plaats. Nog merken wij echter ten dezen aan, dat wij ons op geenen justinus of andere Kerkvaders, van wier volstrekte overeenstemming ook meer wordt opgedischt dan bestaat, verlaten, en met geene Kerkvergaderingen (die ook niet van nabij moeten bezien worden) te doen hebben, maar met den Bijbel, en zullen blijven vorderen, dat de leer en plegtigheden aan dezen, en aan niets anders, getoetst worden; en waar is dan aanbidding van den ouwel, enz. enz. enz.?

{==529==} {>>pagina-aanduiding<<}

‘Men belastert de Kerk, indien men haar de bijgeloovige bedrijven en gebruiken aantijgt, welke van tijd tot tijd den Godsdienst ontluisterd hebben. Men heeft altoos een misbruik van de ligtgeloovigheid van het volk gemaakt; van den stok van romulus tot de convulsionairs waren er bedriegers in overvloed.’ Ja! wel waar! - ‘Ten aanzien der wonderen behoort men den geest van het volk in het oog te houden,’ (Wil dit misschien zeggen: de wereld wil bedrogen zijn; derhalve worde zij bedrogen? Bravo dan!) ‘en deze dwalingen zijn van weinige beteekenis, en niet noemenswaardig, zoo lang zij noch het leerstellige, noch de zedeleer aanranden.’ Wel neen! deze dwalingen hadden integendeel veel goeds - voor de beurs der Geestelijken. En het schromelijke bijgeloof, dat door alle die bedrigerijen, wonderen geheeten, onder het volk kwam; het afgodisch vertrouwen op reliquien en zoogenaamde Heiligen - neen! dit was geene aanranding van het leerstellige en van de zedeleer! Och, niet noemenswaardig!
‘De Kerk verfoeit de grnwelen, welke voor de zaak van den Godsdienst, en soms onder deszelfs naam, bedreven zijn; want zij beveelt den menschen elkander lief te hebben, en niet te vermoorden. Het moorddadig ombrengen van zoo vele Joden, het verbannen en uitroeijen der Albigenzen en Tempelieren, het ijsselijke bloedbad van den Bartholomeus-nacht, de brandstapels der Inquisitie, derzelver Auto-da-fés; deze schrikbeelden zijn gruwelen van het bijgeloof en de staatkunde.’ Och ja! hoe vroom! - ‘De staaf, waarmede de Kerk in weemoed de ketteren bestookt, bestaat slechts door hen van hare gemeenschap te berooven.’ Wat is dat zachtmoedig! - Maar ‘de wereldsche magt’.... Ja, die heeft het gedaan! - ‘Daar, waar het geloof eenen dwalenden broeder aanschouwt, ziet de staat eenen muitenden onderdaan.’ Het is maar niet anders in de wereld; men moet zich weten te redden! Nu de Roomsche Kerk geen raad meer weet met de in haren schoot en door haar gepleegde gruwelen, nu zijn het misbrui-
{==530==} {>>pagina-aanduiding<<}
ken, die zij hartelijk verfoeit; en de zoo lang door Priesterheerschzucht misbruikte wereldlijke magt heeft er nu ten laatste dien dank van, dat zij de schuld en de schande moet dragen. - Dan, welaan! ééne vraag (want wij hebben geene plaats voor meer): Indien dan de Kerk, ‘die met weemoed den dwalenden van hare gemeenschap berooft,’ de genoemde gruwelen en misbruiken zoo zeer verfoeit, waarom deed zij dan de plegers van dezelve niet in den ban? Deze moeten dus wel regtzinnige aanhangers der Kerke gebleven zijn; en wat moet men nu van de geloofs- en zedeleer eener Kerk denken, die zoodanige gruwelen en misbruiken ongestraft gedoogt? Niet te vergeten, dat de bestuurders der Inquisitie enz. enz. zelve Geestelijken waren.
‘Luther, gewaande Hervormer, die naar scheuring haakte.’ Dit heet de oppervlakkigste kerkelijke geschiedkunde den Schrijver vlak in het aangezigt liegen; en de Vertaler behoorde zich te schamen, zulk eene historische leugen zoo maar, zonder aanmerking, over te nemen. Het is den schooljongen in de geschiedenis der Hervorming bekend, dat luther het alleen gemunt had op gruwelen en misbruiken, welke ‘de Kerk verfoeit;’ maar dat hij, door trotsche behandeling gesard, en naderhand in den ban gedaan, toen eerst deed, waar hij in het begin niet aan gedacht had, namelijk zich van de Kerk afzonderen. - De Augsburgsche Confessie is toch wel het eerste kort-begrip der Protestantsche leer. Welaan! komt voor den dag, en toont uit dezelve, vergeleken met den Bijbel, aan, dat luther ‘de leer der eerste Eeuwen en [maar die “eerste Eeuwen” is een wassen neus, want reeds vroeg werd de Evangelieleer verminkt; dus voornamelijk toont aan, dat hij] jezus woord verminkt heeft.’
‘Na de scheuring zag luther eenen kalvijn enz. met hem zich tegen de Kerk verzetten; maar in het vervolg stonden zij tegen hemzelven op; ieder leerling wilde zelf meester wezen; een ieder zocht zich tot opperhoofd van zijnen aanhang op te werpen.’ Het is zoo,

{==531==} {>>pagina-aanduiding<<}
zij waren wat koppig en meesterachtig; maar zij kwamen ook pas uit de Roomsche Kerk, en men trekt den ouden Adam niet zoo eensklaps uit. - ‘Luther huwde openlijk eene Godgewijde maagd;’ en de monniken schonden heimelijk Godgewijde maagden. - Kalvijn laat serveet verbranden.’ Erg genoeg! maar kalvijn was ook Roomsch geweest, en hij deed het immers niet, maar de Raad van Geneve! - ‘Hunne leerlingen leveren zeventien veldslagen aan hunnen wettigen Oppervorst, [die plan had, om hen, onder voorwendsel van Godsdienst, op te pakken] en doen in Duitschland het bloed van duizenden schuldeloozen stroomen. De tempels werden verbrand, de kloosters geschonden; het vuur en het staal baanden dezen nieuwen Apostelen den weg.’ Maar, hadden zij zich dan maar goedschiks moeten laten doodslaan? - De Schrijver denkt zeker, ja! want hij zegt: ‘Op eene veel waardigere wijze handhaafden de eerste Christenen hun geloof! zij moordden niet, zij rigtten geene bloedbaden aan, zij lieten zich als lamme[re]n ter slagtbank leiden.’ Ach ja! dat deden de lateren, Onroomschen, ook nog; getuigen de duizenden, ook inzonderheid in ons Vaderland, die door de Inquisitie als lammeren zijn ter slagtbank geleid!
‘Hoe verheven zijn de Goddelijke lofzangen niet, welke de Kerk op hare Feestdagen zingt!’ en die geen mensch, zelfs de zangers op het koor niet, verstaat, omdat het Latijn is.
‘Wat is er geworden van zoo vele sekten? Zij zijn allen verdwenen.’ Dit staat te bewijzen. - ‘Ook zoo zal het eens met de zoogenaamde Hervorming gaan.’ Een hard hoofd, die het beleeft! Dat de Roomsche Kerk het wel wenschte en haren leeken diets maakt, is waar; dat het niet gebeuren (of gelukken?) zal, is ook waar. - ‘Reeds is zij in meer dan vierentwintig sekten verdeeld, van welke de Herdoopers (!) meer dan veertien tellen.’ En al ware de hervormde Kerk in vierentwintigmaal vierentwintig sekten verdeeld, wat zou dit dan? Zij is Protestantsch, en vandaar, dat het onderzoeken in haar

{==532==} {>>pagina-aanduiding<<}
niet ophouden kan, terwijl toch alle sekten één zaligmakend middelpunt, jezus christus, hebben. - ‘Deze sekten verdoemen elkander.’ De Schrijver heeft hier den regel gevolgd: indien gij liegen wilt, lieg dan ter dege! Uit Duitschland vernemen wij, dat deze sekten zich beginnen te vereenigen; en in ons Vaderland - daar moge hier of daar een bange Mystieke de hel open zien voor de genen, die niet denken even als hij - daar mogen heerschzuchtige Geestelijken, in hun particulier bestaan, wat waakzaam zijn voor de meerderheid hunner sekte: met het verdoemen onderling zal het anders nog al schikken; en juist het gedrag der Roomschen zal hen hoe langer zoo wijzer maken. - Deze sekten ‘komen slechts daarin overeen, dat zij eenparig de waarheid [de Roomsche, van welke wij nu eenige staaltjes gezien hebben? dat kan zijn] bestrijden. Het ware geloof heeft bestendig gezegepraald,’ enz. Dat heeft het ook, en dat zal het blijven doen; namelijk het ware geloof, dat wij in den Bijbel vinden.
‘Buiten de Kerk is er geene zaligheid.’ Zeker, dit klinkt wat hard, maar is toch te verdedigen, indien de Christelijke Kerk, en onder de genen, die er buiten zijn, dezulken verstaan worden, die moedwillig alle geloof aan jezus, als Zaligmaker, verzaken. - Dan, de tweede helft van deze periode klinkt zoo edel en Christelijk, dat wij - bijna Roomsch zouden worden.
‘Naauwelijks waren de drie eerste Eeuwen der vervolging verloopen, of haar [der Kerk] eerste zetel werd aan eigenbaat ter prooije. Scheuringen en ketterijen dompelden haar in den treurigsten toestand; de Kerkvergaderingen vermenigvuldigden; Paussen doemen elkander; wellust, gierigheid en eerzucht grijpen de Priesterlijke waardigheid, als eene snel voortwoedende pestziekte, aan.’ Zeer waar! en deze bekentenis doet ons den Schrijver en zijner Kerke naderen. Indien ons dan nu maar bewezen wordt, dat de Kerk, welke hij is toegedaan, dezelsde is, die, eeniglijk op den Bijbel gebouwd, zoo vele gevaren getrotseerd heeft, en onveranderlijk dezelfde

{==533==} {>>pagina-aanduiding<<}
gebleven is; - dat zij een regt heeft, op den Bijbel gegrond, om, in alle gevallen, waarin Schriftuurplaatsen in meer dan éénen zin kunnen worden opgevat, eenige vertegenwoordigers te stellen, die den zin bepalen, en aan wier bepaling wij ons, op straffe der verdoemenis, moeten onderwerpen; - dat alle gruwelen en misbruiken, die in haren naam gepleegd zijn, geheel buiten haar omloopen, en door haar afgekeurd en gestraft zijn; - dat de Bijbel geene bijzondere wijzen van zien laat gelden, zoo min voor onderscheidene kerkelijke ligchamen, als voor elken mensch afzonderlijk; en dat het dus regtstreeks ter helle zou leiden, indien eens het groote ongeluk plaats had, dat ieder mensch (wie het Christendom eert, zal geene dwaling koesteren, welke onzedelijkheid bevordert) zijne eigene wijze van zien volgde: - indien dit alles ons heden bewezen wordt, zullen wij morgen Roomsch worden.

Het Onderwijs in de Christelijke Geloofs- en Zedeleer, naar het Hoogduitsch van H.C. Bergen, gevolgd en meer geschikt ten gebruike van Christelijke Huisgezinnen in ons Vaderland. Tweede Druk. Te Amsterdam, bij W. van Vliet. 1822. In gr. 8vo. 302 Bl.

Het verwondert ons niet, dat dit fraaije werk eenen tweeden druk behoefde; maar wel, dat zulks eerst na twintig jaren het geval geworden is. De Hoogleeraar tinga, aan wien wij de uitgave en bearbeiding voor ons Hollandsch Publiek te danken hebben, berigt, dat de verandering, door hem bij dezen herdruk gemaakt, van geringe beduidenis is; maar de spelling is geheelenal naar de nu aangenomene verbeterd. Men behoeft alzoo bij het gebruik den eersten druk niet voor dezen tweeden te verwisselen; en in de gezelschappen ter oefening zal het niet hinderen, dat de een zich van den eersten, de ander van den tweeden bediene. Ter dagelijksche lezing, bij de H. Schrift, in de huisoefeningen, is het

{==534==} {>>pagina-aanduiding<<}
niet zeer lijvig boekdeel uitnemend geschikt, en het geeft van de Geloofs- en Zedeleer zeer heldere Bijbelsche denkbeelden, wordende iedere redenering door den Bijbel gestaafd. Ter onderhouding en gedurige herinnering aan de afgelegde Hervormde belijdenis durven wij het op nieuw aan ieder aanprijzen, en zelfs ter voorbereiding tot die belijdenis bevonden wij het juist berekend. Treft eenig Hervormd Leeraar, gelijk wel eens bij den steller dezer beoordeeling het geval was, iemand uit den beschaafden burgerstand, of ook uit hoogere standen, aan, wiens godsdienstige vorming en onderwijs in vroegeren tijd veronachtzaamd of ondoelmatig was, en die in meer gevorderden leeftijd onderrigt en opleiding ten dezen verlangt, hij bevele hem slechts dit werkje ter lezing, herlezing en herhaalde overdenking aan, en wij twijfelen geenszins, of door gesprekken naar dezen leiddraad zal hij denzelven, in zeer korten tijd, tot het afleggen eener goede, oordeelkundige, echt Bijbelsche belijdenis zijns geloofs kunnen bekwamen, en, onder Gods zegen, den heilzamen invloed der godsdienstige waarheden op het hart tot zijne blijdschap ontwaren. De Geloofsleer gaat vooraf, en wordt afzonderlijk, maar geenszins droog en onvruchtbaar, of enkel wetenschappelijk, behandeld. Uitvoeriger volgt daarop het onderwijs in de Zedeleer. Maar wij behoeven van den inhoud en de voortreffelijke bearbeiding niet te spreken, daar het boek, met zoo veel goedkeuring ontvangen, deszelfs roem nu reeds twintig jaren staande hield.

Sancho, of de Spreukenminnaar. Uit het Engelsch, naar den derden Druk. Te Middelburg, bij de Gebroeders Abrahams. 1821. In gr. 8vo. 138 Bl.

Op den titel af en bij den aanvang meenden wij hier een regt grappig en luimig geschrift te vinden; doch, voortlezende, werden wij te leur gesteld, en schoven het boek ter zijde, denkende er niets anders van te zul-
{==535==} {>>pagina-aanduiding<<}
len zeggen, dan: ‘een aardig denkbeeld, goed opgezet, maar dat bij de verdere uitwerking verwaterd en mislukt is.’ Ons oordeel was echter te voorbarig; want, toen wij het boekje nogmaals ter hand namen, en in eenen vrijen avond geheel doorlazen, vonden wij hetzelve een onderhoudend en nuttig geschrift, van geheel Christelijkgodsdienstige strekking, en hetwelk zeer goed aan deszelfs doel beantwoordt, aan het slot dus opgegeven: ‘Het is deszelfs nederig oogmerk, aan te toonen, dat enkel menschelijke wijsheid zeer gebrekkig is - dat een groot gedeelte van de, onder het volk meest heerschende, stelregels bij uitstek gevaarlijk zijn - dat vele derzelve ten sterkste strekken, om een laag en baatzuchtig karakter te vormen - dat onze grondbeginsels van handelen in den Bijbel moeten gezocht worden - en eindelijk, dat, indien iemand verlangt voor zichzelven gelukkig te zijn, hij slechts te bidden en te werken heeft, om op eene uitstekende wijze deugdzaam te worden.’ En oogmerk en inkleeding verdienen alzoo onze aanprijzing. Sancho was op eenen verkeerden weg. Eene rijke tante voedde hem op. Zij hield meer van Spreekwoorden, dan van Godsdienst en Bijbel. Hare zuster was eene verstandige Christin, en zocht, door hartelijk en eenvoudig op den Bijbel te wenken, de verkeerde toepassing van, en het onheil, dat de spreuken van hare zuster stichten moesten, bij sancho te verhelpen. Hij, echter, hield zich meer aan de rijke en zoo wijze, dan aan de nederige, godsdienstige tante. Op de school hield hij zich zoo trouw aan de spreuk: Pas op nommer een! dat hij bij al de scholieren gehaat, en eindelijk door den meester, als een gulzig, wreed en oneerlijk kind, werd teruggezonden.
Op eene andere school hield hij het, maar werd er, zoo mogelijk, nog slechter. Tante had: Doe te Rome, gelijk zij te Rome doen! bij het vorige hem ten levensregel medegegeven. En welke lessen, van gelijksoortigen stempel, zij hem mede naar de Akademie gaf, en hoe het hem daar ging, moge men in het boekje zelve zoeken. Gelukkig stierf

{==536==} {>>pagina-aanduiding<<}
de spreukminnende tante, en had haren voedsterling met een legaat afgezet; en niet zoo zeer de vroegere ondervinding, als wel het troosteloos sterfbed zijner tante, het Christelijk en zalig afsterven, toen juist, van eene andere en arme vrouw, de groote, edelmoedige liefde zijner andere tante, die alles aan hem afstond, haar uitmuntend voorbeeld, en de omgang met eenen waardigen geestelijke, hervormen nu het jonge mensch, en hij werd de waardige en gelukkige man, die de les, welke wij als het doel van dit boekje opgaven, hoe langer hoe meer en door geheel zijn leven beoefende.






C.W. de Rhoer gekenschetst, bijzonder als Geschiedkundige. Door Ph.W. van Heusde, bij gelegenheid der opening van de algemeene Vergadering des Utrechtschen Genootschaps, den 29 Julij 1821. Te Utrecht, bij J. Altheer. 1821. In gr. 8vo. 76 Bl.

Eenen man, op wien het zoo toepasselijk is: Esse, quam videri, bonus malebat, en die daarom niet gehouden werd voor hetgeen hij was; eenen geleerde, in zoo vele vakken uitmuntend, en door den regtsgeleerde, wijsgeer, letterkundige, oudheidkenner, natuur- en plantkundige, door ieder uit zijn standpunt belangrijk zich latende beschouwen; zulk eenen man, wien daarenboven zoo veel eigen was, dat het moeijelijk maakte hem te leeren kennen, te kenschetsen naar behooren, is niet mogelijk zonder eigene geleerdheid en eene diepe menschenkennis. Die taak nam van heusde op zich, en heeft dezelve op eene wijze volbragt, die, dunkt ons, den onpartijdigen beoordeelaar niets te wenschen, den scherpsten Criticus niets te berispen overlaat. Aan van heusde, den deelgenoot van de rhoer's vriendschap en vertrouwen, die door bijna dagelijkschen omgang en het bestuderen zijner schriften hem meer en meer als een zeldzaam en groot man leerde kennen, en die in zijn hart lezen en den mensch in hem waarderen mogt,

{==537==} {>>pagina-aanduiding<<}
was het best vertronwd, de rhoer aan anderen te leeren kennen. Hij stelt hem bijzonder voor in het vak, dat ook zijne lievelingsstudie is, de algemeene volkengeschiedenis, en doet dit met dezelfde naauwkeurige zaakkennis en onbevangenheid van oordeel, met welke hij oordeelt over zijne menschenkennis en menschkunde, zijne wijsbegeerte, in dien zin, waarin pythagoras enkelen onder de menschen dezelve toekent, enz. Lezenswaardig is vooral, hoe van heusde hem als geleerde, maar allermeest, hoe hij hem als mensch te beschouwen geeft. Recensent heeft de rhoer slechts gekend, zoo als hij van heusde kent, t.w. alleen van aanzien; maar, hoogstdankbaar voor dit boekje, hetwelk zich allen, die kennis aan beiden hebben, zeker hebben aangeschaft, prijst hij het allen overigen aan, die ware geleerdheid hulde bewijzen, en menschen- en karakterkennis op prijs stellen. Deze Redevoering, zoo onderhoudend, ja vermakelijk, leert meer en beter den mensch kennen en beoordeelen, dan allerlei zoogenoemde Tafereelen, daarvan in Romans voorhanden; en men vindt zich hier opgeleid, om niet uit boeken alleen, maar uit de menschen zelven, juiste karakterkennis op te doen, en tot zelfkennis aan te wenden.
Één klein proefje, zoo als het stuk openvalt! - ‘Men hoorde hem aan (de rhoer, toen hij op eene nieuwe manier de geschiedenis begon te onderwijzen); men sprak over hetgeen men gehoord had en meende begrepen te hebben; men verwonderde zich over dat alles; maar een enkele slechts, die hem vatte en toejuichte. In later tijd heb ik hem meermalen daarover hooren spreken: “Dit moet u niet bevreemden,” zeide hij; “hoe zou dit ook opgang hebben kunnen maken, daar men veel liever hoorde redetwisten, in welk saizoen de wereld geschapen was, hoe ver zich de zondvloed had uitgestrekt, of Jephta zijne dochter had opgeofferd, en dergelijke hoogstgewigtige vragen meer, dan dat men zich inspande om volkengeschiedenis in haar wezen en omvang te be-
{==538==} {>>pagina-aanduiding<<}
studeren? En,” voegde hij er bij, “het lag aan den leermeester misschien zoo wel, als aan de leerlingen: want, geloof mij, het ging mij ook zoo gemakkelijk niet van de hand: daar behoorde tijd en oefening toe.”’




Nieuwe Verhandelingen, bekroond met den Prijs van het Legaat van J. Monnikhoff. IIIde Deel. Te Amsterdam, bij L. van Es. 1821. In gr. 8vo. VIII, 197 Bl.

Dit derde Deel bevat eene allerbelangrijkste Verhandeling van den reeds met roem bekenden Geneesheer alexander, over de Lies- en Dijebreuken. In dezelve worden de menigvuldige en belangrijke voordeelen aangewezen, welke de ontleedkundige nasporing, sedert het beging dezer eeuw, der kennis en behandeling dier gebreken heeft aangebragt. Na eene gepaste Inleiding, behelzende eene korte opgave van het voornaamste, wat vóór dat tijdstip in dit gedeelte der Heelkunst verrigt is, beschouwt de Schrijver eerst de Lies- en vervolgens de Dijebreuk, en wel in die orde, dat hij naauwkeurig nagaat, wat de ontleedkunde aangaande de hier aangedane deelen in den gezonden en vooral in den ziekelijken toestand, in deze laatste jaren, nader heeft opgehelderd of ontdekt, en dat hij vervolgens van deze ontdekkingen de noodige toepassing maakt op de heelkundige kennis en behandeling der breuken.
Een eigenlijk doorloopend verslag laat de zaakrijkheid en beknoptheid van dit stuk niet toe; maar, om sommigen onzer Lezeren, die zoo zeer niet in de gelegenheid geweest zijn, het menigvuldige, wat hier verrigt is, zich eigen te maken, een flaauw denkbeeld te geven van de waarde dezer uitmuntende Verhandeling, en hen tot de lezing op te wekken, willen wij toch een en ander, wat wij, lezende, opteekenden, hier mededeelen. De liesring draagt dien naam met regt alleen in den zie-
{==539==} {>>pagina-aanduiding<<}
ken staat; is anders eene spleet, ook geene eenvoudige opening, maar eene schuinsche buis, van eene in- en uitwendige opening voorzien, liggende in den in- en in den uitwendigen liesband, dus door hesselbach genaamd. De meeste breuken volgen dien schuinschen loop; sommige, echter, blijven als 't ware in de buis zitten, en zakken niet door de buitenste opening uit; andere zakken regt door den buitensten liesring, zonder door de buis te gaan. De afstanden in den loop der zaadstreng tot het schaambeen, en die der deelen in de geheele liesstreek, de loop der art. epigastr., in de onderscheidene, gewigtige afwijkingen, worden, zoo hier, als bij de dijebreuk, omstandig beschreven; de betrekkingen van het buikvlies tot de breuk opgehelderd uit de kennis van deszelfs twee bladen, aan langenbeck verschuldigd, vormende het inwendige blad den eigenlijken breukzak, die alleen bij verouderde breuken, door herhaalde ontstekingen, dikker wordt. De zaadstreng ligt, bij die breuken, dikwijls naast of voor dezelve, niet achter, enz. Hier zoo wel, als bij de dijebreuk, wordt het voornaamste, wat de nieuwere ontleedkunde leert, door een kort overzigt of aanwijzing tot ontleding eener breuk besloten. Bij de toepassing der ontleedkundige kennis op de heelkundige behandeling wordt eerst gesproken over de breukbanden, en, hetgene daarin
sedert het begin dezer eeuw verbeterd is, opgegeven; de halve band wordt verworpen; de verandering, door den Hoogleeraar vrolik voorgesteld, naar verdienste gewaardeerd; ook die door den Heelmeester puin met lof vermeld. Bij de inwendige liesbreuk wordt de pop van onderen als een hoefijzer uitgehoold, volgens scarpa. Na den band spreekt alexander over het inbrengen van uitgezakte breuken. Bij beklemming vooral aderlating, koude omslagen, tabaksklisteren; het laauwe bad van minder dienst. Verder wordt de taxis en breuksnijding behandeld, en de daarin voorgestelde veranderingen van scarpa en cooper enz. (de laatste min gunstig) beoordeeld. Alexander merkt te regt aan, dat de on-
{==540==} {>>pagina-aanduiding<<}
derscheiding van scarpa tusschen beknelde en verstropte breuken reeds bekend was; minder was 't deszelfs niet onbelangrijke onderscheiding van de vergroeijing des breukzaks in gelciachtige, vliesachtige en vleeschachtige. - Eindelijk spreekt de Schrijver ook nog over de behandeling van den lijder na de kunstbewerking. In langdurigen hik is koppen zeer dienstig bevonden; bij versterf moet men de Natuur laten werken en de Indicatio vitalis volgen, enz.
De dijebreuk wordt met geene mindere zorgvuldigheid behandeld. De verdienste van gimbernat omtrent dat onderwerp wordt aangetoond. Ook hier is eene buis; wordende de eigenlijke plaats der uitzakking, vooral volgens lawrence, zeer naauwkeurig beschreven; de gemakkelijkheid der beknelling, moeijelijkheid der taxis, en vooral der breuksnijding, ontleedkundig ontwikkeld; de uitrekking in sommige gevallen aangeprezen, en de verschillende wijzen, waarop zij verrigt wordt, beoordeeld, enz. enz.

Voorschrift tot de bereiding en het gebruik van vele nieuwe Geneesmiddelen, zoo als de Nux vomica, de Morphine, het Pruissisch Zuur, de Strychnine, de Veratrine, de Loogzouten uit de Quinquina's, het Iödium, enz. Naar het Fransch van F. Magendie, Hoogleeraar in de Ontleed-, Natuur- en Zicktekunde, Lid van de Koninklijke Akademie te Parijs, enz. Te Amsterdam, bij L. van Es. 1822. In gr. 8vo. VIII en 72 Bl.

Deze verhandeling is, blijkens het berigt van den uitgever, afzonderlijk uit de Geneeskundige Mengelingen afgedrukt. Deze afzonderlijke uitgave is voorzeker voor Apothekers niet onbelangrijk; hoewel het te wenschen ware geweest, dat de vertalers gebruik hadden gemaakt van de verbeteringen, welke door anderen in de bereidingen van deze middelen zijn voorgesteld, b.v. in die van de bijzondere zelfstandigheden uit de kina's, het

{==541==} {>>pagina-aanduiding<<}
blaauwzuur, enz. Eene grootere naauwkeurigheid hadde ook niet geschaad, althans in een werkje als dit. Nergens vinden wij, naar welke thermometerschaal de warmte, naar welken areometer de sterkte van den alkohol enz. te bepalen is. Bl. 12 wordt gezegd, dat kokend water iets meer dan de helft van de strychnine oplost, en onmiddellijk daarop, dat 1 deel 2500 deelen noodig heeft; bl. 16 staat: eene zeer lijvige ontbinding van het opium, eigenlijk eene oplossing; maar waarin? Slordigheid in taal en stijl maakt bovendien de helft van meest elke bladzijde onverstaanbaar, zoodat niemand, dan die der zake zeer kundig is, dit boekje, met vrucht, als handleiding zal kunnen volgen.

De Aarde en hare Bewoners, volgens de nieuwste Ontdekkingen. Naar het Hoogduitsch van E.A.W. von Zimmermann. Met Piaten. IXde Deel. Te Haarlem, bij de Erven F. Bohn. VIII en 322 Bl.

Dit verdienstelijke werk, hetwelk met de vermeerdering van Deelen in belangrijkheid vooral niet vermindert, bevat in dit negende Deel het vervolg van Aziatisch Rusland, het voornaamste gedeelte van Onafhankelijk, en geheel Chineesch Tartarijë. Na in het voorgaande Deel de volksstammen van Finschen oorsprong te hebben afgehandeld, (die echter, althans gedeeltelijk, volgens den vorm van hunnen schedel, tot den Mongoolschen stam schijnen te behooren) gaat hij thans over tot den grooten volksstam der Tartaren. Ter inleiding dient een kort overzigt van de onheilen, door dit ras aan de menschheid gebrouwd, en (wanneer men ook de Mongolen daaronder betrekt) de millioenen menschen, door mahmoud, genghiskhan, tamerlan, nadirschach omgebragt. Het verwondert ons, dat de kundige Schrijver onder deze Tartaarsche moordenaars de hatelijksten van allen, omdat hunne tirannij niet voorbijgaande was, maar nog voortduurt, de Turken, niet mederekent; een

{==542==} {>>pagina-aanduiding<<}
roofgespuis, hetwelk nu reeds 800 jaren lang, tot schande der menschheid en der Christenheid, tot geesel gestrekt heeft, en welks ontelbare gruwelen en vergoten bloed, van de verweldiging des troons te Bagdad tot op den nog zoo verschen moord der Grieksche martelaars voor vrijheid en Godsdienst te Scio, geene pen kan beschrijven. En opdat deze nog langer zouden moorden, nog langer verdrukken, nog langer de menschheid kluisteren, daartoe bewegen verachtelijke Vorstendienaars hemel en aarde; daartoe weêrhouden zij alexander's reeds opgehevenen arm! Maar te regt; want ook zij zijn kinderen der duisternis, gelijk die Turken, en zouden, wanneer zij slechts durfden, eveneens handelen, om op hunne zetels staande te blijven! - De Lezer vergeve ons deze uitweiding; maar onze pen kan zich niet bedwingen op het gezigt eener Tartaarsche horde, te midden van Europa gelegerd, en daarin, ten spijt van den luiden kreet der menschheid en des Christendoms, gesterkt in de uitroeijing van een braaf heldenvolk door twee of drie wezens, die geene verdiensten hebben, dan hunnen rang aan de Hoven. Wij vonden tot deze bedenking eene natuurlijke aanleiding door zimmermann's schildering van de groote bevolking, die weleer in Perzië, Assyrië, Syrië enz. plaats had, en die ons aan eene dergelijke in Klein-Azië, de eilanden, Griekenland enz. deed denken, welke nu dagelijks afneemt door de Tartaarsche verdrukking. Gelijk thans Athene, Sparta, Ephesus, Miletus, Sardes enz. woest liggen, eertijds allerbloeijendste steden, zoo is het ook met Merou, Herat en
Nischebour gelegen, allen naburige steden in Khorassan, die vóór genghiskhan elk omtrent anderhalf millioen inwoners hadden. Doch deze overdenkingen zijn te bedroevend: verzellen wij onzen Schrijver liever bij zijn overzigt der hedendaagsche Tartaren. Deze naam wordt doorgaans zeer algemeen voor elk bewoner van het middelste, en zelfs wel eens van het Noordelijke gedeelte van Azië gebezigd; doch tegenwoordig althans doet zich een zeer groot onderscheid, zelfs van ligchaamsvorming, op tusschen

{==543==} {>>pagina-aanduiding<<}
de eigenlijk zoogenoemde Tartaren, (die allen de Turksche taal spreken) de Mongolen en Mantcheaux. De eersten behooren tot het Cirkassische of Kaukasische menschenras, hebben dus regelmatige Europesche, zelfs fraaije gelaatstrekken, en zijn meest allen Mohammedanen. De Mongolen maken den hoofdstam uit van een afzonderlijk menschenras, hetwelk zich door zijn plat, bijna vierkant aangezigt en schedel, en kleine schuinsliggende oogen onderscheidt, en het Heidendom of den Lama-Godsdienst belijdt. Hoe vreemd het ook schijne, deze beide Volken moeten, volgens de beste Geschiedschrijvers, oudtijds tot éénen stam behoord hebben. En is dit waar, kan het stellig bewezen worden, zoo vervalt het tegenwoordige lievelingsstelsel van velen, de afzonderlijke schepping (of zelsvoortbrenging) der rassen, en wij bekomen een nieuw en krachtig bewijs, dat wij allen menschen uit éénen bloede, kinderen van éénen stamvader zijn, door de handen van eenen hoogeren Vader gevormd. Eindelijk verschillen van dezen weder de Mantcheaux, van Tunguzischen oorsprong, tegenwoordige beheerschers van China. Onze Schrijver schildert achtervolgens de Tartaren, hunne zeden en levenswijze in 't algemeen, en daarna de afzonderlijke stammen, zoo als de Barabinzen, tusschen den Ob (Obi) en den Irtisch, de Baschkiren, omstreeks Orenburg, de uitgestrekte Kirgizen ten Oosten van den Jaik of Ural, (de groote Horde is vrij; de kleine en middelbare onder bescherming van Rusland) de Bucharen, een groot
Volk, ten deele vrij, en die het Zuidelijke meest beschaafde gedeelte van Onafhankelijk Tartarijë bewonen, ook wel onder den naam van Usbeken bekend zijn, zeer grooten karavanenhandel, vooral met Rusland, drijven, (bij hen vindt men de groote steden Samarkand, Bochara en Balk, het oude Baktra) en ten deele, onder den naam van kleine Bucharen, aan China onderworpen. onder de Mongolen zijn tegenwoordig de Kalmukken het hoofdvolk, die, volgens pallas en bergmann, uitvoerig geschetst worden, en deels onder Rusland, deels onder China behooren (sedert 1771); de

{==544==} {>>pagina-aanduiding<<}
Bureten behooren vervolgens onder den Russischen schepter, langs het Zuiden van het meer Baikal; terwijl de Elcuthen, een gedeelte der Kalmukken, en de Kansa's de heerschappij van China erkennen. De Mantcheaux, die in hunne verovering van China een allerzeldzaamst voorbeeld van gematigdheid, zachtaardigheid en menschelijkheid gegeven hebben, beslaan het Noordoosten der Chinesche grenzen, hebben het schiereiland Korea ten Zuiden, en de Japansche zee ten Oosten. Eindelijk zag la perouse nog een paar (misschien Mantcheauxsche) volksstammen tegenover het eiland Jesso, die zich de Orotchis en Bitchis noemden.
Het gedeelte van dit Deel, aan de Natuurlijke Historie toegewijd, is met het overige meerendeels ineengevlochten. Wij lazen dus belangrijke berigten omtrent de bijenteelt en derzelver geschiedenis bij de vermelding der Baschkiren, omtrent den springhaas (der oude wereld, de Jerboa) bij de beschrijving der Kirgizen, van den draadworm (in den inhoud verkeerdelijk zijdeworm genoemd) bij de Bucharen; van de gesteldheid der landen tusschen de Wolga, den Don, den Ural, de Zwarte en Kaspische Zeeën, de ontzettende visscherijen vooral in de Wolga en den Ural, die bijzonder in steur van allerlei soorten bestaat; de wijnteelt te Astraken; de soda in al de genoemde landstreken, en de groote voordeelen, die eene vereeniging der Wolga met den Don zou opleveren; eindelijk, als inleiding tot de beschrijving van Chineesch Tartarijë, de zeer belangrijke schildering (hoewel, door gebrek aan berigten omtrent het eigenlijke Middel-Azië, nog onvolledig) van den rijkdom aan rivieren, die van de hooge steppen afvloeijen; van de woestijn Cobi; van onze huisdieren, waarvan de stam aldaar in het wild loopt, namelijk de Dsjiggetai, het vlugste dier uit het paardengeslacht, de wilde ezel en het wilde paard (de eerste bij uitstek vlug en zelfs moedig); van den Baktrischen kameel met twee bogchels, een aantal wilde vogels, en onder de planten vooral de Giuseng, (Mandragora?)

{==545==} {>>pagina-aanduiding<<}
welke de Chinezen, als een algemeen geneesmiddel, tegen goud opwegen.
Zietdaar kortelijk den inhoud opgegeven van een boek, hetwelk, gelijk zijne vorigen, aangenaamheid met nut op de ongedwongenste wijze vereenigt. De Vertaler blijft zich als man van smaak kenmerken. Zeer enkele Germanismen, zoo als bijslapen voor bijzitten, zullen hem uit de pen gevloeid zijn. Het Deel is met een Kaartje van Azië, naar lapie, versierd.

Kort Overzigt der Gebeurtenissen in Staats-Braband, thans de Provincie Noord-Braband, zoo voor als na den Munsterschen Vrede, tot op den tegenwoordigen tijd. Te Dordrecht, bij Blussé en van Braam. 1821. In gr. 8vo. 106 Bl.

Niet aangenaam laat zich dit boek lezen: de inhoud is belangrijk genoeg, ja zeer gewigtig; het oogmerk, waartoe dit Overzigt gegeven wordt, is goed in het oog gehouden, en aan hetzelve wordt ook genoeg beantwoord; de Schrijver legt kundigheids genoeg aan den dag, en toont zich voor zijne taak wel opgewassen; maar, zonder van den stijl te spreken, die zich toch wel van den kronijkstijl een weinig meer nog had mogen onderscheiden, de lezer wordt te zeer verward, als hij niet naauwkeurig oplet. Had men, in de inleiding, eerst het oogmerk opgegeven, dat men nu aan het einde van dit boek leest; vervolgens de aanleiding tot dit Overzigt genoemd, en kortelijk deszelfs belang voor onzen leeftijd aangewezen; en, tot nadere plaatsing in het werk zelve, in de inleiding weggelaten, wat daarin nu voorkomt ter wederlegging; en dan de zaken behoorlijk afgedeeld, - zeker, men had de lezers zoo niet tegen dit geschrift doen opzien. En konden de uitgevers niet voor wat beter papier, betere letter en minder ineengedrongen' druk gezorgd hebben, al had daardoor het werk een paar vellen druks meer moeten bevatten? Of mag dit alleen het voorregt zijn van

{==546==} {>>pagina-aanduiding<<}
zoogenoemde werken van smaak, dat zij er zoo behagelijk uitzien, en wel eens, naar mate zij mindere waarde bezitten, meer gelds kosten moeten en - opbrengen?
Het spijt ons; want dit boek is te goed, om ongelezen te blijven; en wie over het bovengemelde kan heenzien, hetgeen wij hopen dat velen zullen willen, zal door het degelijke, dat hij hier leert, schavergoeding genoeg vinden.
Het oogmerk van dit boek is, te doen zien, dat de Gereformeerde leer in Noord-Braband geen gewrocht is der overheersching; dat ze op dezelfde wijze aldaar is ontstaan als in de overige provinciën, en door den vrede van Munster bevestigd; dat de Gereformeerden aldaar noch in kunde, noch in gegoedheid voor de Roomschen behoeven onder te doen; ten einde ieder de reden van derzelver uitsluiting moge kunnen beoordeelen. Het tegendeel was schaamteloos beweerd, vooral door zekeren, zich noemenden, Sincerus Brabantus, die, ook ten vorigen jare, had uitgegeven, bij wijze van een' tweeden brief, een geschrift onder den titel: ‘De onverdraagzaamheid eeniger Protestanten in Noord-Braband,’ geplaatsteekend Almkerk, en voortgekomen uit eene vereeniging der R.K. Ambtenaren van alle standen en betrekkingen, en hoogere en lagere bedieningen, waarin natuurlijk alle Roomsche ambtenaren of ambtenbejagers hoog geroemd, en alle Protestantsche geëmploijeerden ongunstig beoordeeld worden. Hoe partijdig en onverdraagzaam dit geschiedt, kan men bl. 9, 10 niet zonder ergernis lezen, als men niet liever lagchen wil over de manier, waarop de domme leugenaar S.B. daar wordt ten toon gesteld. In plaats dat hij, wat de titel van zijn geschrift verwachten laat, aan zijne lezers geeft, vindt men in hetzelve een zoogenoemd betoog van geheel iets anders dan van de onverdraagzaamheid eeniger Protestanten. De Schrijver van dit Kort Overzigt, niet willende wederleggen, wat door den opregten Brabander aangaande den Protestantschen Godsdienst gezegd was, wederspreekt hem slechts op dat stuk, dat hij in de volgende stellingen ontleedt: ‘De

{==547==} {>>pagina-aanduiding<<}
Roomschen zijn de eenige ware inwoners der provincie, getrouw aan Koning en Vaderland, en de kundige en ervarene mannen, die aangelegenheden in de provincie hebben. De Gereformeerden zijn vreemdelingen, die tegen hunnen wettigen Souverein zijn opgestaan, alleen uit hoofde der overheersching ingedrongen, om ambten en bedieningen te bekleeden; menschen zonder kundigheden, waarmede men niet voor den dag durft komen, en die, buiten hunne ambten, geene aangelegenheden in de provincie hebben. Zij hebben alleen bestaan door praedominantie, en onder dien dekmantel verkregen zij de Roomsche eigendommen. Zelfs al de weeshuizen, godshuizen en gestichten, die zij nog bezitten, hebben zij aan de Roomschen ontweldigd.’
Kan het erger, Lezer? Hoe wordt dat alles toch bewezen? Ja, vraag dat niet! Daar bemoeit zich die opregte Brabander niet mede; die gelooft het, hopen wij, op crediet; maar - wij, Protestanten, menschen daar men niet meê voor den dag durft komen, omdat wij zoo verstandig niet zijn, twijfelen aan de onfeilbaarheid dier malsche getuigenis, al zeide ook Papa te Rome, dat het toch waar is. En wij zijn zeer blijde, dat hier, voor het oog van het publiek, met bewijzen gestaafd wordt, dat het toch leugen en laster is, op welken stil te zwijgen noch de eer, noch de behoefte des tijds gedoogt.
De bewijzen zijn uit de geschiedenis ontleend; en drie tijdvakken, in even zoo vele hoofddeelen behandeld, beschouwt daartoe de geleerde Schrijver: het eerste loopt van de Spaansche beroerten tot den Munsterschen vrede; het tweede tot het jaar 1795; het derde tot op onzen tijd. De Schrijver heeft eer van zijne bekwaamheid, en zal niet ligt, dan door magtspreuken en scheldwoorden, de gewone wapenen van ontmaskerde leugenaars, wedersproken worden. De Protestant dankt hem; ja zelfs de Roomschgezinde, die een Christen, en dat is toch ook een vriend van waarheid en regt, is, moet hem danken. Des Schrijvers wensch is ook de onze: Mogt de waarheid tijdig worden ontdekt, het donker vooruitzigt opge-
{==548==} {>>pagina-aanduiding<<}
helderd, en den Gereformeerden in Noord-Braband regt gedaan worden volgens de Grondwet! Meer toch willen zij niet, en dat langs eerlijke wegen. Nu, het is toch op den duur waar: tandem bona causa triumphat. Dit boekje kome, waar het daartoe wezen moet.





De kreet der Afrikanen tegen Aunne Européesche Verdrukkers, of Tafereel van den Slavenhandel; door Thomas Clarkson, M.A. Uit het Engelsch vertaald. Te Amsterdam, bij C.A. Spin. 1822. In gr. 8vo. VIII, 62 Bl.

Aanspraak aan de Volken van Europa over den Slavenhandel, uitgegeven door het Genootschap der Vrienden, gewoonlijk Kwakers genoemd, en gevestigd in Grootbrittanje en Ierland; door Josiah Forster, Secretaris der Vergadering voor dit jaar. Uit het Engelsch vertaald. Te Amsterdam, bij C.A. Spin. 1822. In gr. 8vo. 15 Bl.

Deze twee boekjes schijnen ten bewijze te verstrekken, en het laatste zegt uitdrukkelijk, dat de Slavenhandel wel verre is van opgehouden te hebben. Of de omstandigheid hiertoe bijdroeg, dat de Engelsche volkplantingen rijkelijk van slaven voorzien, misschien zelfs ten koste van andere voorzien waren, die althaus niet in deze gunstige gesteldheid bevonden werden, toen het verbod van invoer op ééns doorging - sommigen zullen dit zeker beweren, doch wij kunnen het geenszins beslissen. Tot welke natie echter ook de man behoore, die zich tegen den Slavenhandel verzet, gelijk de Kwakers, op wier naam het laatste stukje in het licht verscheen, uit onbetwistbaar edele, onbaatzuchtige beginselen, hij is ons eerbiedwaardig. Want deze Kreet bewijst op nieuw, wat al vroeger overtuigend hewezen is, ja wat in den aard der zake ligt en daarom nooit weêrlegd kan worden, dat de Slavenhandel een onregtvaardig, goddeloos, gruwelijk bedrijf is, vergezeld gaande van misbruiken, wreedheden, verbasteringen en ellenden, die tot den Hemel schreeuwen, en op den duur niet kunnen vermeden worden. Belangrijk zijn inzonderheid de aanhalingen uit mungo park, als ook de naauwkeurige schets, door eene plaat opgehelderd, van den jammerlijken toestand der slaven gedurende den overtogt, en eindelijk die latere voorbeelden

{==549==} {>>pagina-aanduiding<<}
van willekeurige vermoording enz. der negers, om eene of andere baatzuchtige reden.
Men leze en siddere!
‘De slavenhandelaar, met eene grootere magt uitgerust, welke hij aan de heillooze krijgskunde te danken heeft, bezoekt de kusten van een gewest, dat hem nooit eenig leed heeft gedaan; hij gebruikt zijne handlangers, om de ongelukkige bewoners aan hun vaderland, hunne huisgezinnen en hunne vrienden te ontrukken, (*) om de dorpen in brand de steken, de akkers te verwoesten, en schrik en verderf in vreedzame oorden te verspreiden; terwijl hij er zich zorgvuldig op toelegt, om onophoudelijk twisten en oorlogen onder de naburige Koningen te stoken en levendig te houden, ten einde de gevangenen, ter bevrediging van zijne hebzucht, hem in handen vallen. Aldus door geweld of bij koopverdrag in het bezit geraakt van ongelukkigen, die menschen zijn even als hij, (†) die even als hij

{==550==} {>>pagina-aanduiding<<}
regt hebben op eene vrijheid, welke hij hun op geenerlei wijze mag ontnemen, laat hij hen naar de schepen trekken, die, in eene naburige haven ten anker liggende, de rampzalige voorwerpen van zijne wreedheid verwachten, ja hij drijft hen, in ketenen geklonken en gebukt gaande onder de zware lasten, als eene kudde slagtvee, naar de plaats, waar zij ingescheept worden. En hier wachten hen nieuwe onheilen. Men voert hen met geweld naar de drijvende gevangenissen, die voor hun verblijf moeten dienen; men stapelt hen, even als balen koopwaren, op elkander, en sleept hen, over den Atlantischen Oceaan, naar de plaats van hunne bestemming. Zij, die de ijsselijkheden van dezen overtogt met eigene oogen hebben aanschouwd, (*) gevoelen zich buiten staat,

{==551==} {>>pagina-aanduiding<<}
dezelve behoorlijk af te schilderen, en hoe veel minder kunnen wij ons de ellenden naar waarheid voorstellen, waaronder op deze noodlottige vaart meer dan driehouderd menschen zuchten, die in een vaartuig gestopt worden, dat op verre na geene genoegzame ruimte voor hen heeft, en die zoo naauw bij elkander opgesloten zijn, dat zij zich dikwijls niet eens op den rug kunnen uitstrekken! Welke grievende overleggingen moeten alsdan bij deze ongelukkigen opko-
{==552==} {>>pagina-aanduiding<<}
men, die, even als wij, met het verschrikkelijk denkvermogen zijn begaafd, wanneer zij, zich hunnen vorigen toestand herinnerende, en zich op de geliefde vaderlandsche kusten verplaatsende, hunne oogen op hunne tegenwoordige onheilen vestigen, en dezelve op de toekomst rigten, waar hen nog andere wachten! Waar is de ongevoelige, wiens hart door hunne tranen, door hun angstgeschrei en zuchten niet bewogen wordt? Dikwijls bezigt men de gruwzaamste en willekeurigste middelen, om de pogingen tot eenen opstand voor te komen, waartoe zulk een gedwongen staat noodwendig aanleiding geven moet; ja de wanhoop, die hen aangrijpt, klimt dikwijls tot zulk een hoogte, dat velen hunner door zelfmoord een einde aan hun leven zoeken te maken. De vernielende smetstoffen, welke door hun langdurig verblijf tusschen de dekken van het schip ontstaan, die gewoonlijk slechts door eene ruimte van nog geene drie voeten van elkander gescheiden zijn, en de veelvuldige ongemakken van hunne lotgenooten, alle deze omstandigheden zamengenomen veroorzaken bij hen volslagen gebrek aan eetlust, krankten, verstikking en den verschrikkelijksten en afzigtigsten dood. En hier behoort men in het oog te houden, dat deze misdaden tegen de wetten begaan worden, welke door de meeste Européesche natiën op dit stuk zijn vastgesteld, en dat bijgevolg de slavenhandelaars, om zich aan de wet te onttrekken, van zelve gedrongen worden, hunne wreedheid te verdubbelen bij de uitvoering van hunne goddelooze
ontwerpen. Wanneer de slaven hunne verschrikkelijke gevangenis verlaten, worden degenen, die onder het doorgestaan lijden niet bezweken zijn, als lastbeesten ten verkoop uitgestald; zij zien zich tot eene altoosdurende slavernij veroordeeld, voor eenwig gescheiden van al wat hun op aarde dierbaar is, en aan alle mishandelingen prijs gegeven, welke hun door de grilligheid van eenen trotschen meester, en door de lage handlangers van deszelfs onverbiddelijke strengheid, kunnen worden aangedaan. Ziet daar de wreedheden, waarvan millioenen onschuldigen de slagtoffers zijn!’
Schoon wij geen dezer twee boekjes als meesterstukken van betoog en levendige schildering beschouwen, (hetgeen ze toch, om het belang der zaak, wel mogten zijn) hopen wij echter regt hartelijk, dat dezelve in vele, vooral zulke handen mogen komen, die eenigen weêrstand aan den verboden handel in het vleesch en bloed hunner medemenschen

{==553==} {>>pagina-aanduiding<<}
kunnen doen. Al moesten dan ook de koloniën daarmede ten gronde gaan, en al zouden wij ook geene suiker en koffij meer mogen proeven, - welke opofferingen voorwaar! - ruste, ei ruste deze vloek niet langer op ons werelddeel, en althans op onze zachte, menschlievende en godsdienstige natie! Zestig- tot honderdduizend menschen jaarlijks aan hun vaderland ontscheurd, en een vierde daarvan reeds op de reis omgekomen, - menschen van of beneden de vijfentwintig jaar, - terwijl mischien nog eens zoo veel, om dezen te verkrijgen, in den oorlog, op strooptogten enz. gedood, en de rest meestal rampzalig gemaakt worden. o God!!!

Die heb ik ook gelezen, of aantal Uittreksels, Uitlegkundige en Godgeleerde Aanteekeningen uit beroemde en aangeprezene Schrijvers, gedurende 50 jaren uit zijne boekerij verzameld, en op zijn 77ste jaar uitgegeven, met eene Voorede, ter verdediging der Antikritiek van J.V. Oldenburg, tegen de voorbeeldelooze Recensiën in de Vaderl. Letteroefeningen en het Letterk. Magazijn, 1821. No. 7 en 11, door G. Wuyster, Emeritus Hervormd Predikant te Breda. Voor rekening van den Auteur. Iste Aflevering. Te Breda, bij W. van Bergen en Comp. 1821. In gr. 8vo. 80 Bl.

Noodzakelijke Bijlage tot de Bijdragen voor de Godgeleerde Wetenschappen, Xde Deel, No. 1. Te Amsterdam, bij H.C. Brouwer. 1822. In gr. 8vo. 41 Bl.

Wij voegen beide deze stukjes bijeen, omdat dezelve, naar ons inzien, daarin volkomen gelijk zijn, dat zij geene de minste waarde hebben voor het lezend Publiek; ook zijn beide de Schrijvers, als publieke redenaars, (salvo honore etc. evenwel) reeds op stal gezet; maar, niet zoo geheelenal kunnende stilzitten, voeren beiden de pen.
Den weleerwaarden zeer geleerden wuyster valt het niet aangenaam, dat hem is toegevoegd, dat hij, toen hij nog dienst deed, zich met hellenbroek en smijtegeld had beholpen; hij berigt daarom, dat hij de werken van den laatstgenoemden nooit in zijne boekerij had, en den completen hellenbroek reeds in 1788 aan eenen vriend

{==554==} {>>pagina-aanduiding<<}
ten geschenke gaf; en verder verledigt hij zich tot de aanwijzing van een aantal boeken, die hij bezit, uit welke hij eenige brokstukken opgeeft, te onzer overtuiging, (en dit was het q.e.d.) dat hij zich met hellenbroek en smijtegeld niet heeft behoeven te behelpen. Sommige der werken, door den man hier opgegeven, kennen wij niet; andere echter wel; en wanneer wij uit deze laatste ook tot de eerste, ons onbekende, mogen besluiten, komt het ons voor, bij zijne uittreksels, dat de eerwaardige man juist niet gewoon was, uit de boeken, die hij voor zich had, het beste te kiezen.
De hoogëerwaarde hooggeleerde lotze (hij neme het ons niet kwalijk, dat wij hem den voorrang niet gaven, die hem ambtshalve toekwam, want wij wilden den ouderdom eeren) beweert, in het opgegeven stukje, dat Do. h.h. donker curtius, dien hij der genade Gods aanbeveelt, de man niet is, voor wien een professor LOTZE zwijgen moet, maar een partijdig man, die geene geringe mate van ingenomenheid met zichzelven bezit, en gelijk is aan de kraai, die met de veren van den paauw praalt; een man, die, daar hij zelf geene kritische kennis bezit, eenen adsistent te werk stelt, die hem de boeken suppediteert, welke hij (wat weet die lotze toch alles!) in geheel Arnhem niet te zien krijgen kon. Het spreekt van zelf, dat de geleerde Schrijver den gezegden donker curtius, ten aanzien van hetgeen hij in de Bijdragen tot de beoefening der Goageleerde Wetenschappen over lotze's hooggeleerd Geschiedkundig Betoog enz. en zijne Inleiding enz. gezegd heest, in het ongelijk stelt.
Wij zouden geene melding maken van dit stukje, had niet de hooggeleerde man (die ook al over onze beoordeeling van zijn Geschiedkundig Betoog niet tevreden is) ons met een presentexemplaar en eenen eigenhandigen brief vereerd; dus vordert nu de beleefdheid, dat wij hem dankzeggen, en wel bijzonder ook voor de genomene moeite van ons te berigten, dat hij de geleerdste mannen van alle tijden aan zijne zijde heeft; (van tubal-kain af tot den grijzen wuyster toe?) Mogt toch, dachten wij, dit lezende, zulk een hooggeleerd man eens weder den Akademischen leerstoel versieren; niet zoo zeer omdat de pensioen-lijst daardoor zou ontlast worden, (want dit argument, vernamen wij, wordt niet voor voldoende gehouden) maar om het nadeel te temperen,

{==555==} {>>pagina-aanduiding<<}
hetwelk welligt zekere Hoogeschool lijden kan door eenen bij lotze bekenden man die eenen donker curtius boeken bezorgt om tegen lotze te kunnen schrijven, en wien de beuzelgeess zoo bijzonder eigen is, dat hij, onder den naam van naauwkeurigheid, aan onbeduidende kleinigheden hangt, terwijl hij nog voorwendt op teederheid van geweten prijs te stellen, en echter aan eene zedelijke ongesteldheid laboreert, die zoo hoogstgevaarlijk als ontroerend is.
Het eerste dezer stukjes zal nog vervolgd worden. Als het Publiek maar lezen wil!




Het 's Gravenhaagsche Bosch, Dichtstuk door Mr. Jacob Carel van de Kasteele. In 's Gravenhage en te Amsterdam, bij de Gebroeders van Cleef. 1822. In gr. 8vo. 48 Bl.

Wij waren zeker niet ongunstig ingenomen tegen het werk van den Heere van de kasteele, want wij hadden zijnen Cats, om het maar zoo te noemen, met graagte en voldoening gelezen; en toch kon dit stuk den regten indruk op ons niet maken. Welligt schort zulks aan de doorgaande inrigting. De Dichter zegt zelf, in zijne Voorrede: ‘Men zal bij de eerste inzage spoedig bemerken, dat mijn hoofdoogmerk geweest is, in het 's Gravenhaagsche Bosch, zoo zoo als het thans bestaat, een toonbeeld te doen zien van ware en zuivere beschaving die geenszins al het onde wil om verre werpen, maar slechts jeugd en bevalligheid met het grootsche en deftige wil verbinden, en ook in het zedelijke en godsdienstige, reinheid van gevoel, en verstandige verlichting, met eerbied voor godsdienstige verborgenheden, gezamenlijk wil aankweeken.’ En hoe gepast wij deze vergelijking ook mogen achten, en dezelve gaarne hier of daar hadden zien te pas gebragt, ja zelfs als inleiding of slot gebezigd - indien dit, namelijk, zoo ware uitgekomen - zulk eene lange allegorie, met allerlei historische anekdoten en andere bespiegelingen daartusschen, moet van zelve zekere gedwongenheid en onnatuurlijkheid te weeg brengen.
Ook hebben wij, voor ons, geen' zin in dien aanvang des gedichts, waar

De landgraaf gaf bevel, dat een' dier ooijevaren 
In 't wapen prijken zou der vrije Hagenaren. 


{==556==} {>>pagina-aanduiding<<}

Immers er was nog geen dorp of gehucht zelfs; daar

- slechts eene enkle stulp nabij die(n) vijver stond; 

en hoe kon de Graaf dan reeds aan een wapen denken, terwijl hij

van 't vorstlijk 's Gravenhagen 
In 't kleine jagthuis stichtte een ongedacht begin? 

Dergelijke voorbeelden van meerdere of mindere hapering in den goeden gang der denkbeelden, zoo wel als woorden, die zich niet altijd even goed naar rijm en maat gelieven te schikken, zouden wij misschien meer kunnen aanwijzen. Doch, dan zouden zich deze en gene al ligt verbeelden, dat er, naar ons oordeel, niets goeds in het vers te vinden was. Immers niet weinige lezers schijnen vaak even genegen, om zulk een voorondersteld banvonnis aan te nemen en uit te trompetten, als de Dichters zelve somtijds, om elke aanmerking te wraken, en als te vuur en te zwaard tegen den rens, neen, tegen den dwerg te velde te trekken, die het wagen durst, uit zijnen duisteren sluipwinkel, een' (vergiftigen!) pijl op hen af te schieten. En zoo min wij den Heer van de kasteele onder deze kitteloorige Dichters, of dichtkundigen, in onze gedachten, willen plaatsen, zoo min spreken wij ook het anathema over zijn geheele werk uit. Integendeel, wij hebben 's mans rijke verbeelding, vernuft en kennis, bij de aanvoering en geschikte plaatsing van belangrijke uitweidingen over verschillende personen zoo wel als zaken, meermalen bewonderd, en aan zijne vaderlandsliefde, zedelijkheid en godsvrucht, in de denkbeelden, altijd hulde gedaan. Wij zijn verre van zijn talent, in het algemeen, voor de schoone poëzij in het minste te willen verachten; en het verheugt ons, dat het Haagsche Bosch, thans zoo zeer verfraaid door de heerlijke waterwerken, zulken bekwamen en waardigen Zauger heeft gevonden.
Tot een staaltje schrijven wij het volgende af:

Gaat in het middaguur langs 't drok betreden pad, 
Gij ziet er zaamgeschoold de leeggevloeide stad: - 
Gij ziet er arm en rijk, en oud en jong: - De vrouwen, 
't Zij om gezien te zijn, of anderen te aanschouwen, 
't Zij door natuurlijk schoon, of 't pronkkleed opgesierd, 
Verfraaijen 't heerlijk oord, waar men de blijdschap viert. - 

{==557==} {>>pagina-aanduiding<<}

Zes rossen, rijk getooid, schuimbekkend om de stangen, 
Weerspannig aan 't gareel, dat hunne borst durft prangen, 
Halfsteigrend op 't gevoel van teugel en gebit, 
Zijn trotsch op 't vorstlijk paar, dat in den wagen zit: - 
't Is Neêrlands Koningin, en jongste harer loten, 
Die aller vrolijkheid zoo liefdrijk komt vergrooten, 
De moeder van al 't volk komt ons haar liefde biên, 
En van haar blij gezin de gulle vreugde zien. - 
Waar stroomt die menigt' heen? - Bij tenten neergezeten, 
Wordt door den eersten rang zelfs de adeltrots vergeten! 
Ik zie geen onderscheid van hoog' of lagen stand! 
Elk vleit (vlijt) zich neder bij den groenen waterkant! 
Ik hoor de toonkunst 't lied der vogelen verdringen, 
En stemmen 't vrolijk hart, om onbezorgd te zingen. 
Geen Vauxhal is mij lief in d'engen tuin of zaal: - 
Hier leidt natuur ten dans, met ongesmukte praal! 
Komt, vreemdelingen! komt! hier kunt ge 't schoon aanschouwen 
Waarbij de pracht verzinkt van uwe praalgebouwen! 





Griekenland, in deszelfs betrekkingen met (tot) Europa, door M. de Pradt, voormaals Aartsbisschop van Mechelen. Uit het Fransch, naar den tweeden Druk. Te 's Gravenhage, bij W.K. Mandemaker. 1822. In gr. 8vo. 110 Bl.

De Heer de pradt haast zich, bij elke gewigtige gebeurtenis in Europa of Amerika, bij ieder Congres, bij elken staatkundigen schok, zijne gevoelens en vooruitzigten daarover aan het lezend Publiek mede te deelen. En nogtans loopt de vloed der elkander verdringende gebeurtenissen hem voorbij, en, terwijl wij van dit geschrift verslag wilden geven, is reeds de staat van zaken volkomen veranderd. Toen dit boekje uitkwam, (in de lente van dit jaar) stonden de magten van twee groote Rijken - Turkijë en Rusland - tegen elkander over, en was de oorlogsvlam op het punt om uit te barsten. (Voorrede, bl. 1.) Thans - is Rusland bevredigd; het laat de regtvaardigste en billijkste eischen varen, opdat toch vooral de Volken niet vrij zouden worden, en in het gezigt zijner terugtrekkende troepen wordt Moldavië's hoofdstad door brooddronkene Janitsaren, die haar moesten ontruimen, verbrand. Deze langmoedigheid dient echter slechts, om veel meer ellenden en jammer te veroorzaken.

{==558==} {>>pagina-aanduiding<<}
De belangrijkste Natie der wereld - de Grieksche - is daardoor op het punt van geheel uitgeroeid te worden: de bloeddorstige Kapudan-Pacha, wien de vertooning eener Russische Vloot in de Zwarte Zee had kunnen weêrhouden, heeft nu de handen ruim, om het bloeijende, schoone, vreedzame Chios tot een tooneel van gruwelen te maken, waarbij de Hel zou beven, doch waarbij de Europesche Kabinetten koelbloedig stilzitten. Nog meer: Het leger der Barbaren, met eene woede ter vernieling bezield, die eenen attila beschaamt, wordt met Oostenrijksche schepen over de Golf van Lepante gezet, om van den Peloponnesus een groot kerkhof te maken; hetwelk het Bulletin des Satans, de Oostenrijksche Opmerker, met zekeren wellust verhaalt. En toch blinkt ook in deze misschien laatste oogenblikken der Grieksche Natie (wier ondergang door het Heilige Verbond besloten schijnt) eene grootheid door, hunner Vaderen waardig. De moordenaar van Chios ontvangt door eene heilige schaar van jongelingen, die met de helden van leonidas volkomen gelijk staan, eenen dood, die veel te zacht is voor zijne euveldaden. De Grieken behalen aan de Thermopylen eene der schitterendste overwinningen, welke de logentolken zoo gaarne voor Europa zouden willen bedekken. Van dit alles bestond slechts het zwakke begin, toen de pradt zijn werkje stelde. Doch men moet erkennen, dat hij de groote krachten, die in de Grieken sluimeren, zoo niet geheel, dan toch ten deele bespeurd heeft. Na eene oratorische, hoogdravende inleiding, over den ouden staat des lands, onderzoekt men de oorzaken der
Grieksche Omwenteling. Deze zoekt hij in de vermeerderde bevolking der Grieken boven hunne verdrukkers, en hunne grootere beschaving, beide ten gevolge der meer Christelijke en Europesche beginselen, die hen bezielen. De Grieken hebben een levensbeginsel in zich; de Turken zijn zedelijk en verstandelijk dood, even enkel voor de grovere zinnen, gaan in niets vooruit, (hetwelk zij zelfs zonde achten) en blijven dus diep onkundig, terwijl hunne onderdanen hoe langs zoo meer tot Europa naderen. Vandaar, dat de Grieken, zoodra hunne verdrukkers begonnen te verzwakken, terstond op hunne vrijheid gedacht hebben, waartoe hun de zending eener Russische Vloot naar de Middellandsche Zee in 1770 een allergunstigst oogenblik scheen. Voltaire en turgot wenschten toen reeds de vrijheid van Griekenland, en durfden haar

{==559==} {>>pagina-aanduiding<<}
hopen; doch de tijd daartoe was niet rijp, en de Grieken werden door Rusland schandelijk verlaten, hetwelk liever Polen verdeelde, dan zich, door de herstelling van Griekenland, eene eeuwige gedenkzuil te stichten (1772). De Schrijver begrijpt derhalve met regt, dat het dempen van den tegenwoordigen opstand der Grieken niets zal baten, ten zij men de geheele Natie uitroeije, waartoe echter zelfs het Heilige Verbond bezwaarlijk zijne toestemming zou geven. Hunne beschaving te beletten? Dit huismiddeltje zou beter gaan, de Heer de pradt moge zeggen, wat hij wil; doch dan moeten de Turken aan de Jezuiten carte blanche geven, of eenen tweeden Heer frayssinous aanstellen. Nu komt eindelijk de Heer de pradt, met het vijfde Hoofdstuk, tot het gewigtigste gedeelte van zijn werk; de Staatkunde van Europa, ten aanzien van Griekenland. Hier moeten wij vierkant van hem verschillen, niet slechts omdat latere gebeurtenissen vele zijner redeneringen doen vervallen, maar ook uit hoofde der beginselen zelven. De Schrijver is, gelijk trouwens zeer velen in Europa, geweldig bang voor de groote uitbreiding van Rusland. Die magt is kolossaal, ja; maar vooreerst zou hare uitbreiding naar het Zuiden altijd een goede afleider voor Europa zijn; ten andere ware van dezelve, wanneer van den Griekschen opstand, reeds terstond na deszelfs uitbarsting, en de hemeltergende moorden, daarop door de Turken gepleegd, behoorlijk gebruik was gemaakt, niets te vreezen geweest, zoo de Europesche Mogendheden zich namelijk verstaan hadden tot de oprigting van een' nieuwen Griekschen Staat, of Grieksch Keizerrijk,
waardoor de onafhankelijkheid van dat gedeelte van Europa had kunnen vastgesteld worden, en waarvan de Vorst even zoo min een Griek had behoeven te zijn, als de Podesta's bij de Italiaansche Republieken in de Middeleeuwen uit die Staten zelven werden gekozen. Kon men hier niet het middel gevonden hebben, om eene groote onregtvaardigheid te vergoeden, door de verheffing op eenen troon van den belangrijken Prins gustaaf van Zweden, zonder nadeel van het thans regerende Huis? Doch thans is dit onmogelijk. De Mogendheden hebben zich veel te sterk in eenen anderen geest verklaard, om nu nog het lievelingsdenkbeeld van den Schrijver, hetwelk dan mogelijk zou geweest zijn, - de vereeniging van alle gewesten ten Zuiden van den Donau onder een Grieksch Rijk, - voor mogelijk te durven hou-
{==560==} {>>pagina-aanduiding<<}
den. Het is zekerlijk bij uitstek vernuftig, en hier en daar volkomen waar, hetgeen de Schrijver zegt van de ongelijke en grillige verdeeling van Europa, waardoor vele Staten ter algemeene verdediging volkomen nutteloos geworden zijn; maar 1) rust dit denkbeeld op de jammerlijke arrondisserings-politiek, die ronding en bijeenvoeging van vierkante mijlen en menschenzielen als het non plus ultra der Staatkunde beschouwt; een beginsel, waardoor immers Venetië, Genua en half Saksen zijn opgeofferd geworden, en volgens hetwelk men Noorwegen opofferen wilde. Het is ons aangenaam, dat de Heer de pradt zoo gunstig over ons denkt, dat hij ons boven België nog het land tusschen den Rijn, Maas en Moezel wil geven; maar de vraag is, of de inwoners dat ook willen? En
zoo niet, dan heeft de ondervinding de eeuwige huiskrakeelen van zulke gedwongene huwelijken geleerd, - ten zij men het groote middel aanwendde, om hen bijeen te houden, hetwelk bij de Oostenrijksche of Russische Staten zoo voortreffelijk helpt, - het Despotismus. En dit in te voeren, daarvan is toch de Heer de pradt verre verwijderd. Maar 2) hij gelooft, dat de oprigting van dien grooten Griekschen Staat ten Zuiden van den Donau, die Bosnië zoo wel als Attica, Morea tevens en Bulgarië moest in zich bevatten, juist het beste en stevigste bolwerk tegen Rusland zou zijn. Dat onze Schrijver hier eenvoudig weder naar vierkante mijlen en aantal van zielen rekent, (schoon ook dàn nog niet naar behooren) loopt in 't oog: maar welk een hemelsbreed verschil in taal, in denkwijze, in beschaving en zeden tusschen deze verschillende Volken! Slechts den Godsdienst hebben zij gemeen. Welke band zou dien jongen Staat bijeenhouden, ten zij de algemeene wil der groote Mogendheden? Doch de Oud-Aartsbisschop wil hem juist tot eenen voormuur tegen Rusland doen dienen, als zijnde veel sterker, dan het ten ondergang hellende, en ook ten ondergang gedoemde, Turksche Rijk. Toegegeven dat dit waar zij, denkt dan de Schrijver niet, dat Rusland ook zijn belang kent? En zoo ja, zou het dan zijnen arm leenen, (gelijk de pradt schijnt te denken) om tegen zijnen eigen' invloed eenen dijk op te werpen? Het is waar, de Heer de pradt wil Rusland met Moldavië en Wallachijë tevredenstellen; maar, eenmaal zoo ver zijnde, zouden de Russen wel verder komen, en zich niet meer door den Donau laten
weêrhouden, om althans den onmiddellijksten

{==561==} {>>pagina-aanduiding<<}
druk op het nieuwe Rijk uit te oefenen, zoo dit tegen hunnen wil werd opgerigt. Allerzonderlingst is de redenering des Schrijvers op bl. 105, dat de Grieken op hun gemak, terwijl de Perzen Klein-Azië innemen, en de Russen Konstantinopel naderen, zich van het land tot aan den Donau zullen kunnen meester maken. Ja! als hulptroepen van Rusland; anders zou die Mogendheid, indien zij zich naar Konstantinopel begaf, (waarnaar het nu althans niet uitziet) ook wel Bulgarië en Servië bezetten, gelijk Oostenrijk Bosnië. - Naar ons oordeel is dus het verlangen des Schrijvers, om geheel Europeesch Turkijë ten Zuiden van den Donau in een Grieksch Rijk te herscheppen, zoo als de zaken thans staan, bij den kwaden wil en de armhartige Staatkunde der Kabinetten, eene hersenschim, meer niet. Wenschen wij slechts, dat de edele Grieken slagen mogen in hun voortreffelijk doel, - de bevrijding van hun eigen Vaderland, op zijn hoogst Macedonië ingesloten. Wie het overige dan regeren zal, de groote Tartaar, of eenige andere Mogendheid, daarover moge het Congres van Verona in zijne - wijsheid beslissen!
Voor het overige zijn de aanmerkingen van de pradt, over de uitbreiding der handelsbetrekkingen, als eene vrucht van de vermeerderde beschaving in een land, - en als zoodanig ook de Grieken veel nuttiger voor Engeland dan de Turken, - de nadeelen van de zoogenoemde onzijdigheid van Europa ten aanzien der Grieken, de wensch van Europa, (wel te verstaan de Volken, niet de Kabinetten) en het éénige gevaar voor de Grieken, de tweedragt, (het tiende, elfde en dertiende Hoofdstuk) zoo voortreffelijk geschreven, en naar ons gevoel zoo overtuigend, dat wij van harte wenschten, dat de hier gepredikte waarheden ook ingang konden vinden daar, waar zij alleen vrucht kunnen doen. Doch hieraan is wel niet te denken. De pradt is liberaal; hij bemint eenen constitutionelen Regeringsvorm. Reden genoeg bij metternich, gentz en liverpool cum suis, om hem alle gehoor te ontzeggen. Tot hoe lang? - dit zal de tijd leeren.

Schaduwtrekken der natuurlijke, wettige en gebruikelijke Betrekkingen van de beide Geslachten tot elkander, in deze en vorige tijden. Bij gelegenheid van de door eene Vergaderingvan

{==562==} {>>pagina-aanduiding<<}
Duitsche Landstenden aangenomene Napoleontische Wet op het vaderschap der onecht geborenen.


Wat is de Mensch. - 
Half Dier, half Engel. 

Naar het Hoogduitsch. Te Groningen, bij. J. Römelingh. 1822. In gr. 8vo. 86 Bl.
Dichterlijk genoeg! waardoor wij echter meenen, dat het Schoone Geslacht weinig dienst is geschied. Het zal toch menigen lezer wel gaan als ons; dat hij, namelijk, de hooge vlugt van den Dichter moeijelijk volgen kan, en dikwijls niet bevat, wat de Schrijver dan eigenlijk beweren wil; terwij! wij daarenboven hier en daar in eenen lach schoten over het overdrevene en ongerijmde. De Napoleontische Wet, door de Darmstadsche Landstenden op Duitschen bodem overgeplant, verdient, onzes inziens, geene verdediging, als die (wij stemmen het den Schrijver toe) der vaga Venus bij den man in de hand werkt, en der vrouwe, in gevalle van het genoegzaam bewezen en door hemzelv' erkend, aanhoudend overspel, het regt tot vordering van echtscheiding ontzegt, mits de schande maar niet onder haar oog en dak gepleegd worde. Ook willen wij geenszins het vermenigvuldigen of aanleggen van Vondelingshuizen, op publieke kosten, voorspreken, veel minder verdedigen. Dit laatste, echter, is met geenen enkelen pennetrek af te doen. Hetgeen intusschen de Schrijver voor het overige zegt van de slaafsche overheersching der overmagt, onder welke de vrouwen in de Christelijke landen van het beschaafd Europa gebukt gaan; wat den lof betreft, dien hij haar, als het betere deel des menschdoms en geborene Koninginnen, enz. enz. zoo uitbundig toezwaait; den lof, dien hij haar verder toebrengt, ten aanzien van het wetenschappelijk, solide denken, diepe navorsching, gezonde afgetrokkene denkbeelden, - van hare voortreffelijkheid boven den man, in opzigt tot drie neigingen, welke aan de zelfstandigheid van den man eigendommelijk zijn: de neiging tot dronkenschap, tot het spel, en tot de vagi amares; - wat al verder betreft zijne beschuldiging, dat het mannelijk geslacht het vrouwelijke buiten alle betrekking houdt tot de natuurlijke en Christelijke wet, om alle deze vatbaarheden en bekwaamheden vlijtig te bewerken,
te verbeteren en zoo veel mogelijk te volmaken, en alzoo de mensch-
{==563==} {>>pagina-aanduiding<<}
heid bij de vrouw wil neêrstorten van hare hoogte, en dat de man zich juist hierdoor schuldig maakt aan de zonde der Schrift tegen den Geest, die noch in dit leven noch hier namaals vergeven wordt, en wat verder van dien aard is: dit alles is deels ongerijmd, en deels wordt het door de ondervinding weêrsproken; terwijl 's Schrijvers betoog, gegrond, zoo hij meent, op iselin's voortreffelijke Geschiedenis der Menschheid, ons doorgaans te hoog en te wonderlijk is, daar die verstandige Wijsgeer geenszins de orde der natuur in de maatschappij wilde omkeeren, maar het stellen van iederen man, en zulks in ieder opzigt, onder de pantoffel van zijne huisvrouw of huwbare dochter eene uitvinding is, van welke de eer, en ook, zoo wij hopen, het eerst en dagelijksch genot, den teekenaar dezer Schaduwtrekken toekomt.
Men moet volgens 's mans aanwijzingen en in zijnen geest de opvoeding van het meisje inrigten; want een' troep ganzen in de wereld te zenden, om de mannen en heel de wereld te regeren, zoude geheel niet verstandig zijn. Hiertoe behoort, dat, naar het voorbeeld van den voormaligen Staat van Geneve, het vrouwelijk geslacht alle bezigheden en werkzaamheden in het maatschappelijk leven leere uitoefenen; en dan zouden gevoel en rede niet door de botsing der mannelijke hoofden verhard, maar door eene zachtere wrijving gelouterd en gematigd worden; en op de velden der wetenschappen zou de waarheid aan de argelooze dwaling met liefde de hand bieden; - voorts zou, zonder kerkelijke formulieren en plakkaten, de zuivere Godsdienst van christus, Liefde, dat is, zucht om de menschen zoo gelukkig als mogelijk is te maken, Godsdienst van den Staat zijn, enz. Ook kunnen de meisjes alles, wat de mannen doen, zeer wel leeren verrigten. Wij hebben geene reuzen noodig; een kind aan eene machine verrigt het werk van tien reuzen. De kleine Carmagnolen sloegen alle Europesche Grenadieren tot stof. Hield in het algemeen de ligchamelijke kracht het aan den eenen kant vol, de geestelijke zoude dit aan den anderen kant doen, enz. Letterzetten, orlogiemaken, schilderkunst, enz. en, in één woord, alle de bezigheden en werkzaamheden in het menschelijk leven, moeten de vrouwen evenzeer, ja nog meer dan de mannen uitoefenen. En waarom niet? Leerde niet in oude tijden reeds eene hypatia van den Catheder? En waarom zouden onze vrouwen ook niet ten krijg trekken, en te voet en te paard
medevechten? Onze

{==564==} {>>pagina-aanduiding<<}
tijd kent immers vele d'eons; en, toen het heer van Tegea door de Spartanen op de vlugt geslagen was, toogden (togen) de vrouwen uit, en wreekten de beschimping der mannen. Onze meisjes moeten voor het minst op zijn oud-Spartaansch en onder de jongens worden opgevoed. Dat zal eene omwenteling zijn, zoo als men in Europa er nog geene zag, en eene gouden eeuw in eene verkeerde wereld! Op! op dan, Nederlandsche Vrouwen en Meisjes! De vurige Fransche geest heeft in de jongste tijden zoo veel verrassends aangeboden, dat men dit buitengewone ook niet even zoo bliksemsnel van die Natie verwachten kon, als hetgeen er voorheen opkwam, waartoe de wereld den bodem volstrekt onvruchtbaar verklaarde. Intusschen hebben reeds de eerste vrouwen van Frankrijk eene schrede gedaan ter verheffing van haar geslacht, welke algemeene navolging verdient: zij hebben NB. een verbond opgerigt tot bescherming der deugd, enz.
De mannen zijn, naar de overtuiging van dezen Schaduwtrekker, onbekwaam, om het denkbeeld van eer te begrijpen. In één woord, dat de mannen niet geheel en in alles onderdoen voor de vrouwtjes, dit komt van het, in navolging der Scythen, aan haar gepleegde kunstje: deze staken hunne slaven de oogen uit, opdat zij in hunne dienstbaarheid, bij het melken enz. enz. geene afleiding zouden hebben. Wij beklagen onze blinde vrouwtjes. Dan, zoo zal het niet lang meer blijven, nu dit vermakelijk boekje het licht ziet! De domme, vrouwenhatende Vertaler mogen tusschenbeiden eens vragen: ‘dat is nu alles goed en wel; maar wie zal dan het opzigt over de huishouding hebben, - wie moet dan den pot koken?’ hij weet misschien niet, dat er een land in de wereld is, waar de mannen te bed liggen, als de vrouw gekraamd heeft, terwijl de kraamvrouw zelve hem bedient en oppast. Daar gaat echter alles in de beste orde; en wij vertrouwen ook zeker, dat het uitzigt van den Schrijver daarhenen leidt, om de natuur te dwingen, dat de man, voor het minst op zijne beurt, de vrouw van het kinderen ter wereld brengen ontlasten moet. Dat zal dan regte gelijkheid zijn, en eene heerlijke wereld! Tot zoo lang, echter, zouden wij de vrouwtjes raden, tevreden te zijn met gelijke regten, en de beoefening van vrouwelijke en moederlijke pligten, waarbij zij, vertrouwen wij, meerder eer inleggen, en zuiverder geluk en liefde geven en genieten, dan wanneer zij zich plaatsen op den katheder en het strijdros, en zich

{==565==} {>>pagina-aanduiding<<}
door Schaduwtrekkers laten opzetten, om de wereld om te keeren, en de mannen op den kop te zitten. Aan de echtgenoote van den Schaduwtrekker veroorloven wij gaarne eene uitzondering; haar wenschen wij eene lange en voorspoedige regering, en het halsmanneken lijdzaamheid!

Schuldbesef, (een Vervolg op Misdaad uit Eergierigheid;) Tooneelspel in vijf Bedrijven, door W.A. Iffland. Te Rotterdam, bij A. May van Vollenhoven. In kl. 8vo. 168 Bl.

Het doet het hart van wijlen den vermaarden Tooneeldichter en Tooneelspeler de grootste eer aan, dat hij verklaart, met gewetensangst de gevoelens, welke door hem (in zijne Tooneelstukken) worden ingeboezemd, de grondregels en denkbeelden, welke door hem opgewekt worden, te hebben behandeld, en de opregtheid dezer verklaring door de uitgave van dit stuk bevestigde. Men had hem berispt, dat hij, in zijne Misdaad uit Eergierigheid, den schuldigen echter gelukkig liet worden. Hij hield in den aanvang deze berisping minder gegrond, daar hij wel het lot van rumberg eene gunstige wending liet nemen, maar daaraan geenszins inwendige rust, gevoel van waarde en echt geluk verbond. Toen hij echter vernam, dat Keizer jozef II, - een Vorst, dien hij als eenen vriend der menschheid kende, wiens verstand zwakheid en ondeugd zoo wèl van elkander wist te scheiden, - na het zien vertoonen van zijn stuk, gezegd had: ‘Ik zou ruhberg zoo toegeeflijk niet behandeld hebben als de Autheur,’ dacht hij verder na, bevond, dat de uitwerking, die zijn stuk had, inderdaad schadelijk konde zijn in de Keizerlijke Staten, en gevoelde zich toen gedrongen tot een Vervolg, waarin de Nemesis, de inwendige kwelling, het zelfverwijt, de ontdekking en schande, den ongelukkigen overal henen jaagt, vervolgt en inhaalt; zoodat niemand aan het wezenlijk ongeluk van den ellendigen ruhberg twijfelen kan.
Dit stuk behoort alzoo, waar het eerste vertoond wordt, nergens teruggehouden te worden. Het is in den bekenden trant en met de bekende talenten van iffland bewerkt, en kan niet nalaten, op aanschouwer en lezer eenen diepen indruk te maken. Het stuk is lang, maar spant tot het einde toe de verwachting; zoodat wij het met grooten lof mogen aanmelden.


{==566==} {>>pagina-aanduiding<<}

Ebenthal, of de vervoering der Hartstogten. Tooneelspel in vier Bedrijven, door H.V.D.B. Te 's Gravenhage, bij C. van Greeven. 1822. In gr. 8vo. 151 Bl.

Een oorspronkelijk stuk, hetwelk, als zoodanig, aanspraak heeft op eene spoedige en, zoo veel des noods, verschoonende melding. Wij wenschen toch hartelijk, met den Schrijver, dat ons Tooneel met een' genoegzamen voorraad van goede oorspronkelijke stukken worde voorzien, opdat ons geene vertalingen meer behoeven aangeboden te worden, dan van zulke werken, voor welke de vertaler algemeenen en opregten dank verdient, en, dit voegen wij er bij, dat de eerste redelijk goed geslaagde proeven onzer landgenooten aanmoediging mogen vinden, en althans bij het vertaalde middelmatige van den vreemdeling niet worden achteruitgezet. Daarenboven is leniging van rampen (welke echter niet nader worden genoemd) mede een der oogmerken van de uitgave, welke menschlievende bedoeling wij vooral niet willen tegenwerken; waarom het ons dan ook wezenlijk leed doet, dat wij dit Tooneelspel niet meer van heeler harte kunnen aanprijzen. Tegen de regels der Tooneelkunde zien wij wel niet, dat door den Schrijver zoo grovelijk gezondigd wordt, als ons het Voorberigt deed vreezen, en de naam, door den Schrijver aan zijn papierenkind gegeven, heeft ons mede niet gehinderd; maar het schrikkelijk, en tot in het ongerijmde toe, overdrevene, ja dolle, van de karakters der handelende personen is, onzes inziens, eene fout, die de goede strekking van het stuk grootendeels hinderen moet; ook voelt men, dat het spel bij mindere uitvoerigheid veel zou hebben gewonnen; terwijl vooral de zamenspraken met de bedienden, en bijzonder ook de alleenspraken, voor aanmerkelijke bekorting vatbaar zijn. Wij laten den hoofdpersoon, den braven, arbeidzamen, schranderen man en gelukkigen echtgenoot, die hier zich zoo spoedig als zinneloos aan het spel overgeeft en ruïneren laat, eens daar; maar het karakter van zijnen verleider is erger, in ieder opzigt bijna erger, dan dat van zeven Duivels. Dit moge ook nog al eenigermate verontschuldiging vinden, daar men den Duivel in menschengedaante
misschien niet te zwart kan schilderen; - maar de vrouw, de huisselijke, beminnelijke, deugdzame vrouw, die het slagtoffer werd der speelzucht van den verdwaasden echtgenoot, met

{==567==} {>>pagina-aanduiding<<}
wien zij alzoo niet te sterk contrasteren kan, karakteriseert zich hier, met hare platen, hare prachtige collier, hare Parijsche koets en Napelsche schimmels, als eene hoogst spilzieke vrouw, en verloochent ook dit haar karakter niet, als zij, ten slotte, om haar' man te toonen, dat zij zonder hem niet leven kan, veertigduizend daalders aan wisselbrïeven in stukken scheurt; eene overijling, die zich gemakkelijker op het tooneel herstellen laat, dan in de werkelijke wereld.
Wij vertrouwen alzoo van des Schrijvers eigen kunstgevoel, dat hij toestemmen zal, dat zijn stuk voor groote verbetering vatbaar is, en hij zijn talent daartoe zal oefenen, wanneer wij van hem meerdere en ook betere Tooneelspelen mogen hopen. Het stuk behoorde ook vroeger te eindigen, namelijk bij de ontknooping, door de hereeniging der echtgenooten, en hunne herstelde fortuin. Wat de Predikant, die de zoogenoemde bekeering van den deugniet komt berigten, en de Minister met zijne noodelooze verschijning, tot nut en vermaak der aanschouwers dan nog kunnen bijdragen, gaat waarlijk onze bevatting re boven.
o Iffland! hoe velen hebben u pogen na te streven; hoe weinigen uwe hoogte bereikt!...





Groningen belegerd en verlost. Eene Redevoering, ter vereerende nagedachtenis onzer voorouders, en ter navolging voor het tegenwoordige geslacht; gehouden bij gelegenheid eener openlijke Vergadering van het Genootschap voor den zoogenaamden Gemeenen Man, te Groningen, den 26 Augustus 1821; door A. Hazelhoff. Te Groningen, bij A. Hazelhoff. 1822. In gr. 8vo. 44 Bl.

Het is ter herinnering aan het beleg en ontzet van Groningen, in 1672, dat deze Redevoering, die op verzoek van vele hoorders het licht ziet, gehouden werd. Vóór 1795 werd die vaderlandsche gedenkdag, zoo door godsdienstige redevoering, als door betamelijke vreugdebedrijven, jaarlijks plegtig te Groningen gevierd. Wij gelooven, dat deze pogingen, om zoodanige vaderlandsche herinneringen op onzen wederom vrijen grond te vernieuwen, allezins lofwaardig zijn, en in het bijzonder ook bij dat gedeelte onzes volks, voor 't welk het Genootschap onder opgemelden titel bijzonder werkzaam is, het grootste nut kunnen stichten. Den

{==568==} {>>pagina-aanduiding<<}
spreker geven wij den lof, dat hij bevattelijk en geregeld gesproken heeft; en wij hopen zeer, dat zijne poging ook die uitwerking zal gehad hebben, dat hij vele toehoorders tot deelneming aan het weldadig Genootschap bewoog.

Letterspiegel, aan Meisjes van negen tot twaalf jaren voorgehouden, door den Schrijver van de Jongens- en Meisjesspelen. Te Haarlem, bij de Wed. A. Loosjes, Pz. 1821. In 12mo. 154 Bl.

Wij moeten het gelooven, maar het was ons vreemd, dat men in de boekwinkels verlegen is, wanneer men ter keuze eenige geschriften verlangt, bij uitsluiting voor meisjes geschikt. Dan, hoe dit zij, dit boekje is doelmatig, berekend naar de kinderlijke vatbaarheid, en heeft eene goede strekking om de kinderlijke harten te vormen. Het bevat, voor kinderen, zeer onderhoudende vertellingen, en een enkel dichtstukje. Dat het met eenige niet zeer kostbare plaatjes versierd, en uit het Hoogduitsch vertaald is, wordt beide op den titel verzwegen. Meer hebben wij aangaande hetzelve niet te berigten. - Aardig, onder anderen, is de trek, aan een nieuwsgierig meisje door eene harer bekenden gespeeld. ‘Waarheen?’ vroeg de nieuwsgierige. ‘Bij W. in de S. straat,’ zeide de andere, ‘is een vreemd dier aangekomen, dat den mensch meer gelijkt dan eenige tot hiertoe bekende apensoort; en daar men nog geen' bekenden naam voor hetzelve in de natuurlijke historie heeft, noemt men het, de nieuwsgierige.’ - Ik moet juist dien weg uit,’ zegt het meisje, ‘en - kan men het ieder uur zien?’ - ‘Ieder uur,’ was het antwoord. Het meisje ging dadelijk naar de aangewezene plaats, en - trad in een' spiegelwinkel, waar zij zichzelve wel tienmalen zag, en den gevoeligen spot harer bekenden, tot hare innige spijt, te laat verstond.’

No. X. Boekbesch. bl. 420. reg. 18. lees: Piroeus.
No. XI. - bl. 448. - 8. - en zeven.

Ald. reg. 3. v.o. lees: het veelvuldige goede, in hetzelve voorkomende.
- bl. 458. reg. 1. v.o. lees: amherst.
- bl. 477. - 9. v.o. less: invullen. Wij.
- bl. 478. - 24. lees: kon men wel.
No. XI. Meng. bl. 528. reg. 2. v.o. staat: af, lees: aef.

In sommige afdrukken van dit No. XIII. Boekbesch. bl. 548. reg. 4. staat caussa voor causa. Ald. reg. 18. mist, achter omstandigheid, hiertoe bijdroeg.





{==569==} {>>pagina-aanduiding<<}

Boekbeschouwing.

Bijbeloefening over den Brief van Paulus aan de Romeinen; door H. van Heyningen, Predikant te Rijswijk. In 's Gravenhage, bij de Wed. J. Allart en Comp. 1821. In gr. 8vo. 518 Bl.

De kundige en arbeidzame van heyningen heeft door zijne Bijbeloefeningen over het Evangelie van mattheus (van welke wij op zijn' tijd onzen Lezeren gunstig berigt gaven) het godsdienstig Publiek verpligt. Met geene mindere zorge heeft hij nu in denzelfden sinaak den Brief aan de Romeinen behandeld; eene taak, die moeijelijker was, en uit derzelver aard misschien op geenen zoo algemeenen bijval kan rekenen. Die Brief is in zichzelven zwaarder; de verschillende leerstellige meeningen der Christenen, de godgeleerde twisten van vroegeren tijd, en wat meer van dien aard is, hebben natuurlijk bij den Schrijver, hoe onpartijdig hij ook tracht te zijn, zoo wel als bij den Lezer, op de uitlegging eenigermate invloed; en in Bijbeloefeningen, voor huisselijk gebruik zoo wel als voor den leerstoel, kan men niet verwachten het voordragen van te dezen allen overtuigende gronden, veel min de noodige toetsing en ontwikkeling van hetgeen voor verschillende uitlegging vatbaar is. Dit zeggen wij intusschen geenszins ter vermindering der waarde en des gebruiks van dit werk, daar wij integendeel herhalen, dat de Schrijver hetzelve vooral met geene mindere zorge dan het vroegere heeft bearbeid; hoewel het blijkbaar is, al zag men den naam van eenen Hervormden Leeraar niet op den titel, dat de Gereformeerde leer (dat zegt hier, die der voormaals hier te lande heerschende Kerk) overal uitkomt; waarom het dan ook bij dit Kerkgenootschap den meesten en grootsten bijval zal vinder. Men neme dit echter zoo niet op, alsof wij den Schrijver be-
{==570==} {>>pagina-aanduiding<<}
schuldigden van te groote gehechtheid aan de bijzondere leerbegrippen zijner Kerke, en eene slaafsche verkleefdheid aan derzelver symbolische boeken, veel min dat hij dezelve opzettelijk tot uitlegger der H. Schrift zou kiezen. Integendeel, ieder, die hier zelf onpartijdig en onbevooroordeeld leest, zal in van heyningen den oordeelkundigen en liberalen Godgeleerde en
Schriftuitlegger erkennen, en, waar hij ook van hem moge verschillen, zich telkens evenwel geleerd en gesticht gevoelen, en gaarne toestemmen, dat mannen, zoo als van heyningen, den godsdienstigen leerstoel grootelijks tot eere zijn, en waar zij, van wege hunne regtzinnigheid, of zuiverheid in de leer, (zoo als men daar gewoon is te spreken) geene volkomene instemming vinden bij andersdenkenden, evenwel zedelijkheid en broederliefde in hen zeer waardige voorstanders en bevorderaars erkennen moet. - Dan, hetgeen wij zeiden, volgt van zelve uit geheel de aanleiding tot dit werk, nog meer bijna dan uit den aard des onderwerps, in den Brief behandeld. De Gereformeerde Kerkleeraar van heyningen bewerkte denzelven in twintig Leerredenen voor zijne Gereformeerde Gemeente; toen, vreezende dat evenwel niet alles volkomen door zijne hoorders begrepen was, herhaalde hij dezen arbeid nog eenmaal in den vorm van Bijbeloefeningen; en, daarna tot de uitgave besluitende, heeft hij dien vorm behouden. Hieruit is almede voortgevloeid, hetgeen de Schrijver erkent, dat, bijna zouden wij zeggen doorgaans, maar hier en daar althans zeker, de toon en wijze van voordragt eener eigenlijk gezegde leerrede te veel uitkomt, waardoor dit werk eene uitgebreidheid verkreeg, die ons hetzelve als leesboek in de Christelijke huisgezinnen minder aangenaam maakt, daar wij toch in zoodanig boek voor huisselijken Godsdienst liefst slechts noodige opheldering en hier en daar praktische wenken verlangen, terwijl uitvoerige ontwikkeling en lange toepassing door ons daar minder wordt verwacht, en ook het korte half uur, bij dezelve ter lezing van Gods woord

{==571==} {>>pagina-aanduiding<<}
doorgaans geschikt, daardoor, onzes inziens, minder aan het oogmerk beantwoordende wordt doorgebragt.
Intusschen ontvangt dan nu de godsdienstige Bijbelvriend hier eene opheldering van dezen moeijelijken Brief van Paulus, verstaanbaar en duidelijk, en met krachtigen aandrang tot het Christelijk goede. De lezenswaardige Voorrede is vooral ten aanzien van het karakter en geheel de opleiding en vorming van Paulus, den man zoo als hij was vóór en na dat hij een Christen was, belangrijk, en getuigt van des Schrijvers menschkunde. Hetgeen hier voorkomt van Paulus in zijne Brieven, en bijzonder in deze, als die zich zeer verdienstelijk gemaakt heeft aan het Christendom, door de hoofdzaak der leer in het helderst licht te stellen, en de leer des geloofs tot betrachting der deugd, en die der deugd tot bevestiging van het geloof, aan te dringen, moet gereedelijk worden toegestemd. Zoo stellig echter, als de Schrijver in de Inleiding doet, zouden wij niet beweren, dat deze Brief van Paulus, minder dan zijne andere, den oorsprong aan de bijzondere omstandigheden der Gemeente, tot welke hij gerigt werd, verschuldigd is, en hetgeen de Schrijver daaruit dan verder afleidt; alhoewel de Eerw. van heyningen hier de meeste Uitleggers op zijne hand heeft. Hoezeer wij hier verscheidene proeven zien, dat de Schrijver geen slaafsch navolger van anderer meening is, maar eigen gevoel en oordeel volgt, berigt hij echter zelf, dat hij in de verklaring doorgaans de leiding van koppe heeft gevolgd, den besten Uitlegger, dien hij kende. Ik meende, zegt hij, mij daarmede te mogen vergenoegen, daar ik voor mijne Gemeente arbeidde, en niet voor de geleerde wereld.
Ons oordeel komt dan hier op neder: dat deze arbeid van van heyningen een belangrijk en aangenaam geschenk is voor 's mans Gemeente niet alleen, maar voor alle godsdienstige Bijbelminnaars, in 't bijzonder die tot dat Genootschap behooren, bij hetwelk hij als Leeraar dient; terwijl de overige Christenen 's mans werk almede, tenzij ze geheel vervreemd zijn van den echten Chris-
{==572==} {>>pagina-aanduiding<<}
telijken geest van verdraagzaamheid, met leerzame stichting kunnen lezen; - dat wij er echter minder dogmatiek en mindere uitvoerigheid in zouden verlangen, als wanneer wij hetzelve nog meer algemeen voor de huisoesening van iederen Christen geschikt zouden rekenen.
In bijzonderheden kunnen wij niet treden. Dit ééne, echter, tot proeve en bewijs van hetgeen wij gezegd hebben. Over Hoofdst. IX:5, en in het bijzonder over de woorden: welke is God boven alle te prijzen in der eeuwigheid, wordt geredend van bl. 315 tot 332; en tracht de Schrijver aan te wijzen, dat Paulus ons hier uitdrukkelijk de Goddelijke natuur van onzen Zaligmaker leert kennen; terwijl daarbij dan tevens door eenige andere plaatsen de hooge Godheid van den Heer Jezus gestaafd wordt, in zes bijzonderheden de aangelegenheid dezer leer wordt voorgesteld, en dezelve eindelijk aangewend ter opwekking tot belangstelling in het Evangelie, dat ons dezelve bekend maakt, - tot vast geloof aan Gods genade, - en tot eerbiedige liefde jegens Jezus Christus. - Gaarne gunnen wij den Eerw. Schrijver zijne vrijheid van uitlegging; maar meenen, dat de Lezer met ons voelen zal, dat zoogenoemde Bijbeloefening op deze wijze grootelijks wordt uitgebreid, en dat het Leesboek allezins winnen zou, indien het zich van zoodanige uitweidingen had onthouden, waardoor het dan ook meer algemeen bruikbaar zou geworden zijn ook voor zoodanige Christenen, die, bij al hunnen diepen eerbied voor den eeniggeborenen Zoon des Vaders, en zijne onbegrijpelijk naauwe betrekking tot de Godheid, echter door zijn: de Vader is meerder dan ik, nog altijd verhinderd worden in zoo stellige verklaringen der hooge Godheid des Heeren, zonder dat daardoor hunne hartelijke belangstelling in het Evangelie, hun vast geloof aan Gods genade, en hunne eerbiedige liefde tot Jezus Christus eenigzins wordt verzwakt. - Dan, wij voelen het aan den anderen kant, dat de goede reuk en aftrek van het boek, bij het talrijkst Kerkgenootschap der Protestanten hier te lande, door zoodanige dogmatische uitweidingen denkelijk zeer bevorderd wordt.






{==573==} {>>pagina-aanduiding<<}

Stukken, betrekkelijk de afzetting van den Leeraar Malan van zijn ambt als Regent der vijfde Classe van het Collegie der Stad Geneve. Uit het Fransch vertaald, en vermeerderd met eene Voorrede en Levensberigt van Nicolaas Schotsman, in leven Predikant te Leyden. Te Leyden, bij de Wed. D. du Saar. 1822. In gr. 8vo. 137 Bl.

De voorrede is niet van Ds. schotsman; en wie weet, wat wij daarbij verliezen! maar, in stede daarvan, hebben wij nu XII bladzijden van zekeren S., niet alleen niet gewoon aan de drukpers, maar ook, volgens eigene getuigenis, nog te jong en van veel te weinig ondervinding, om deze stukken te beoordeelen; terwijl het levensberigt van schotsman in den smaak van de Boekzaal in den ouden tijd is. Wij weten waarlijk niet, wat wij in ons Nederland voor belang kunnen hebben bij het geschil van den Leeraar malan met den Akademischen Senaat te Geneve. Zoo veel zien wij, dat de man denkt, dat hem onregt is geschied, gelijk dit doorgaans het geval is bij ieder, die zijn geding verliest; maar oordeelen kunnen wij niet, of malan zich te regt beklaagt, daar wij het audire et alteram partem verlangen zouden, moesten wij uitspraak doen. Is alles zoo, gelijk wij hier lezen, dan gelooven wij niet, dat de man in ons Holland zou zijn afgezet; het blijkt echter, dat hij niet om zijne gevoelens is afgezet, maar om het inprenten van die gevoelens aan tien- en twaalfjarige kinderen, die hij onderwijzen moest naar een leerboek, waarin, als voor de vatbaarheid van zoodanige jeugd minder geschikt, juist datgeen verzwegen werd, hetwelk de Heer malan thans voor het allerbelangrijkste hield; terwijl zijne Superieuren van oordeel waren, dat de man zich inliet met de meest asgetrokkene en ingewikkelde vraagstukken der Godgeleerdheid, zelfs dezulke, tot welker oplossing de Geleerden nog niet hebben kunnen geraken, en waarover zij het

{==574==} {>>pagina-aanduiding<<}
waarschijnlijk nooit eens zullen worden. Hij gaf alzoo, huns inziens, een onderwijs, volstrekt strijdig met de soort van onderwijs, die hem was voorgeschreven, toen men hem het bestuur zijner Classe had toevertrouwd; men beval hem daarom, de kweekelingen niet te onderhouden omtrent dingen, waarover de Catechismus, welken hij geroepen was den kinderen te doen opzeggen, hem niet noodzaakte zich te verklaren. Omtrent dien Catechismus zeide men hem: Dit boek bevat verhevene en ontegenzeggelijke waarheden genoeg, om door deszelfs beoefening de jeugdige harten tot Godsdienst en deugd op te leiden. De Heer malan verklaarde, zich ten dezen niet te kunnen onderwerpen, werd van zijnen post ontslagen, en dit gewijsde daarop door de Burgerlijke Regering van het Gemeenebest en Canton van Geneve bekrachtigd. - Wij zeiden, dat de zaken, die de Heer malan bij zijn onderwijs bijzonder verkoos te drukken, hem thans voorkwamen het allerbelangrijkste in den Godsdienst te zijn; want dit was niet altijd het geval, en hij erkent, dat hij vroeger eene geheel andere leer onderwees, zijnde toen het Arianismus en Pelagianismus toegedaan; en, als wij hem wèl begrijpen, zal hij erkennen willen, dat hij toen verdiend had van zijnen post te worden ontzet, en wij houden het dan ook voor waarschijnlijk, dat hij almede toen het zijne zal hebben toegebragt, om de hem nu hoogstgewigtige leerstukken te verbannen uit het onderwijs, zoodat hij dan nu de vruchten oogst van hetgeen hij zelf hielp zaaijen. Met bevreemding merkten wij intusschen uit 's mans geschrijf op, dat die hem hoogstgewigtige leerstukken, welke hij meende te moeten inscherpen, deze zijn: ‘Dat er maar een eenig God is, de Vader, de Zoon en de H. Geest; - dat de mensch in zonden geboren wordt; - dat hij uit dien zondigen staat niet gered kan worden dan door de
wedergeboorte, uitgewerkt door den H. Geest; - dat de zaligheid der menschen eene volstrekt vrijwillige gift is, welke God, in zijnen Zoon, aan die zondaars, welke het Hem behaagt te redden, geeft, -
{==575==} {>>pagina-aanduiding<<}
en dat onze goede werken alleen het getuigenis van onze dankbaarheid aan onzen Zaligmaker zijn, en geene de minste verdiensten bezitten om onze ziel te verlossen.’ Want, hoezeer wij erkennen, dat de uitbreiding en ontwikkeling van deze leerstellingen zoo wel op eene onverstandige als verstandige wijze geschieden kan, zoo was het ons toch onbegrijpelijk, dat het bescheiden voorstaan en gebruikmaken van zijne overtuiging ten dezen bij het godsdienstig onderwijs iemand bij eenig Protestantsch Genootschap zijn leeraarsambt kosten kon; en de reeds door ons gegevene oplossing, dat het hier geene gevoelens eigenlijk gold, maar het overtreden van wettige verordeningen ten aanzien van het onderwijs aan kinderen, loste ons het raadsel nog niet genoegzaam op. Maar wij meenen het echter te kunnen oplossen, nu wij de belijdenis van den man zelv', bl. 83, lezen, dat het meer dan waarschijnlijk is, dat hij aan die levendigheid, waarmede hij de beginselen der waarheid (dat zegt, hetgeen hij daarvoor hield) verdedigde, en aan de weinige ingetogenheid, die hij gebruikte jegens die genen, welke de tegenovergestelde leeringen (zoo als hij wederom meende) leerden, de strenge maatregelen, die men tegen hem genomen heeft, ten minste voor een gedeelte, te danken heeft. - Habeat igitur quod sibi imputet! zegt gewis menig Lezer met ons. En wij hopen zeer, dat zijn geval voor anderen ten spiegel zal zijn; en als zij meenen, dat zij nu verder en beter zien dan voorheen, en dan tegenwoordig nog anderen, zij dan niet zullen behoeven eerst eens een reisje naar Engeland te doen, om gematigdheid, zachtheid en liefde te leeren.
De afgezette Leeraar heeft nu eene eigene kerk gebouwd, daartoe in staat gesteld door bijdragen, grootendeels van elders, en gedeeltelijk ook uit Holland, ontvangen. Eene leerrede, in die kerk gehouden, daags vóór eene Avondmaalsviering op een Paaschfeest, en die eenige opspraak vond, wordt ten slotte hier medegedeeld. Zij heeft luc. XIX:10 ten tekst, en heeft drie stukken: 1) De mensch is verloren. 2) De zondige mensch kan

{==576==} {>>pagina-aanduiding<<}
door zichzelven niet zalig worden. 3) De door de zonde verloren mensch vindt zijne zaligheid in Christus. Hoezeer wij nu niet aarzelen zouden deze hoofdstellingen te onderschrijven, zoo is dit ten aanzien der ontwikkeling, en deze en gene uitdrukkingen, geenszins het geval; en wij zouden den Heer malan tot de blinde Heidenen zenden, waar hij, meer voegzaam dan bij Christenen, die den volgenden dag het Nachtmaal zullen vieren, op soortgelijke wijze redenen kon. Al aanstonds bij den aanvang zijner rede zegt hij: Voorzeker zijn er Christenen onder u, en het is niet tot hen, dat ik mijne rede wende. Bij deze toespraak waren wij dadelijk opgestaan, en hadden, door godsdienstige overdenkingen, ons zelve tot het genot van het Avondmaal zoeken voor te bereiden.




Uitzigten bij den Herbouw onzes Tempels. Leerrede na den Brand der Lutersche Nieuwe Kerk, te Amsterdam; door J. Decker Zimmerman, Predikant bij de Evangelische Lutersche Gemeente te Utrecht. Te Amsterdam, bij G.J.A. Beijerinck. 1822. (Uitgegeven ten voordeele van den bouw.) In gr. 8vo. 44 Bl.

Wij willen geen oogenblik aarzelen, om deze leerrede bij onze lezers bekend te maken. Het belang der zaak niet alleen, maar ook hun belang en de lof, dien het stuk verdient, sporen ons daartoe aan. Wij moesten ons al terstond verwonderen over den spoed, waarmede het werkje, door eene bevallige afbeelding der ruïne, als vignet, met het naïve onderschrift: Het deed mij zeer, de muren zoo te zien, neh. II:15, versierd, niet uit Amsterdam, (schoon hier gedrukt en uitgegeven) maar uit eene andere stad en gemeente, te voorschijn kwam. En wie zou zoodanigen ijver, zoodanige deelneming, en elke poging om het goede te bevorderen, bij ieder, die daartoe belangeloos medewerkt - schrijver, uitgever, tee-
{==577==} {>>pagina-aanduiding<<}
kenaar - niet van ganscher harte goedkeuren? Maar na de lezing gevoelen wij nog veel meer, dan zulk eene verwondering en algemeene goedkeuring. Het is wezenlijk eene schoone, belangrijke leerrede; het is niet slechts een woord op zijn' tijd, maar een woord vol kracht, en geschiktheid om de harten tot milddadige giften te bewegen. Het is met warmte en tevens met helderheid geschreven, sluitende met gepasten roem op den voorgang des Kerkeraads, om de gemeente en alle anderen als 't ware te dringen, niet slechts hoorders, beämers, toejuichers, maar ook daders des woords te zijn. De heer zimmerman was ons trouwens, ook uit eene vroeger uitgegevene leerrede, (om niets verders op te halen) als een bekwaam man en regt Christelijk prediker bekend; en hij bevestigt dien goeden dunk bij ons krachtig door dit stuk, waarin welligt enkele min gewone uitdrukkingen en dergelijke alleen stof tot berisping zouden opleveren, indien noch de haast, noch de buitengewone gemoedsgesteldheid en algeheele gelegenheid, bij de vervaardiging en uitgave, werden in aanmerking genomen.
Nu koope en leze elk deze predikatie, hetzij enkel om het genoegen der lecture, of tevens als eene kleine bijdrage tot het schoone werk van den herbouw des Luterschen tempels, of wel als eene bemoediging om zich veel belangrijker offer daarvoor te getroosten. Wij kunnen of willen derzelver inhoud hier niet uitschrijven; maar de tekst: De heerlijkheid van dit laatste huis zal grooter worden, dan die van het eerste geweest is, enz. haggai II:10, wordt niet van uitwendigen, maar van inwendigen luister verstaan (althans in de toepassing), als een bewijs van moed en volharding in het goede, en van algemeene Christelijke verdraagzaamheid en liefde, door welke zich onze tijd blijkbaar onderscheidt, en die voor het vervolg meer en meer goeds beloven. Het is dus geen ongepaste ophef en groote belofte, maar veeleer de schoonste aanmoediging zelve, om mede hand aan zulk een gebouw te slaan. Nu dan, zijn woord vinde ruimen ingang, en de vreesselijke ramp, welker ontzet-
{==578==} {>>pagina-aanduiding<<}
tend aanzien nimmer uit ons levendigst geheugen zal wijken, verandere, door godsvrucht en liefde, in blijkbare roemensstof en dank aan Hem, die ons in christus heeft herschapen tot goede werken!




Vijftal Leerredenen, over de Gelijkenis van den Zaadzaaijer, door R. Rodenburg, Predikant te IJlst. Te Sneek, bij F.W.V.B. Smallenburg. 1822. In gr. 8vo. 111 Bl.

Vijf Leerredenen over ééne Gelijkenis, van welke wij daarenboven de onfeilbare uitlegging door den Heer zelv' bij de Evangelisten vinden. Zoo komt weldra de goede oude tijd misschien terug, in welken men over het gekrookte riet, en wat niet al! nog wel een grooter aantal leerredenen drukken liet! Onze verwondering hield echter op, toen wij zagen, dat de eerste leerrede het geheel overzag en behandelde; terwijl de vier overigen de gelijkenis snipperden. Zoo wordt voor hem, die bij den weg bezaaid is, - die in steenachtige plaatsen bezaaid is, - die in de doornen bezaaid is, - en eindelijk die in de goede aarde bezaaid is, - voor ieder dezer soorten van menschen wordt eene afzonderlijke leerrede bestemd. Dit komt ons niet verkieslijk voor, daar de Leeraar toch predikt voor een gemengd gehoor. Wij gunnen echter ieder zijnen smaak, en willen deze Leerredenen den lof, dat zij eene nuttige strekking hebben en zeer bevattelijk zijn, gaarne toekennen.





Overweging van de geneeskundige behandeling van de ziekte der Kraamvrouwen, bekend onder den naam van peritonitis en febris puerperalis (buikvlies-ontsteking der Kraamvrouwen, kraamkoorts). Door J.B. van den Zande, Hoogleeraar-Geneesheer in het groote Burger-Hospitaal te Antwerpen, enz. Uit het

{==579==} {>>pagina-aanduiding<<}
Fransch vertaald, door A. van Erpecum, Heelmeester te Amsterdam. Verrijkt met eene Voorrede van Prof. G. Vrolik. Te Antwerpen, bij Ancelle. 1822. In gr. 8vo. XXIV, 162 Bl.

Onder de ziekten, waarover de gevoelens der Artsen verschillen, behoort vooral de Kraamvrouwenkoorts, sebris puerperalis, geteld te worden. Naauwelijks zoude men eenig stelsel kunnen opnoemen, uit hetwelk men niet getracht heeft deze ziekte te verklaren, noch eenige algemeen heerschende methode, welke niet op haar is toegepast.
De Schrijver dezer Verhandeling, het gevoelen der nieuweren toegedaan, beschouwt dezelve als eene ontsteking van het buikvlies, peritonitis; op welke beschouwingswijze zijn plan van genezing gegrond is.
Na eene korte Voorrede, handelt de Schrijver, in het eerste Hoofdstuk, over den aard, de oorzaken en verschijnselen der ziekte zelve, over hare voorzegging en verschillende geneeswijs. Het tweede Hoofdstuk behelst een tiental waarnemingen, waarin de behandeling des Schrijvers, bestaande in het vroegtijdig en rijkelijk gebruik van mercurialia, met opium en hyosciamus en verzachtende geneesmiddelen gepaard, door eene gelukkige uitkomst gestaafd wordt. In het derde Hoofdstuk wordt die behandeling nader ontvouwd, en eindelijk in het vierde aangedrongen door het gezag van onderscheidene Schrijvers.
Dit is het beloop eener Verhandeling, die wij aan de nadere overweging van alle beoefenaren der Geneeskunst in ons Vaderland aanbevelen.
Wat nu des Schrijvers gevoelens zelve betreft, hoezeer wij gaarne erkennen, dat eene ontsteking van het buikvlies bij Kraamvrouwen geene zeldzame ziekte is, gelooven wij echter, dat men met regt zou mogen twijfelen, of zij zoo eigendommelijk en bij uitsluiting het karakter der febris puerperalis uitmaakt, als de Schrijver schijnt te vooronderstellen, en of zij ook daar, waar men de-
{==580==} {>>pagina-aanduiding<<}
zelve gevonden heeft, niet veeltijds meer het gevolg, dan de oorzaak der ziekte geweest zij.
Die met aandacht de beschrijvingen der Kraamvrouwenkoorts bij hippocrates en andere geloofwaardige Schrijvers gelezen heeft, zal gereedelijk toestemmen, dat deze koorts geene bijzondere ziekte is, maar zich rigt naar het jaargetijde, gestel der lijderessen en de verschillende opwekkende oorzaken, en dat dus ook hier eene algemeene therapie de zekerste leiddraad is tot eene gelukkige genezing.
Wij hebben eerbied voor het gezag van eene twaalfjarige ondervinding, waarop de Schrijver zich beroept; maar wij hebben niet minder eerbied voor het gezag van vroegere eeuwen en de getuigenis van andere geloofwaardige en ervarene Artsen; en het is deze stelling, zoo gewigtig in alle wetenschap op ervaring en getuigenis van anderen gegrond, wier toepassing ons van den verschillenden aard der febris puerperalis overtuigd heeft.
Lijkopeningen hebben niet altijd dezelfde resultaten gegeven, en het ontbreekt niet aan voorbeelden van gelukkige genezingen dezer ziekte door eene methode, verschillende van die des Schrijvers.
Die methode zelve is, onzes inziens, niet dan voorwaardelijk aan te prijzen. Is het zoo algemeen waar, als het hier wordt voorondersteld, dat het bij de verlossing plaats hebbend bloedverlies niet alleen de algemeene, maar zelfs de plaatsclijke bloedontlastingen in eene ontstekingsziekte van Kraamvrouwen geheel noodeloos maakt, en men dus, zonder voorafgaande ontspanning, veilig met groote giften van mercurialia kan aanvangen, van wier prikkelend vermogen de febris mercurialis getuigen kan? Zijn (dus vragen wij verder met den kundigen vrolik) de buiksontlastingen zoo geheel nutteloos in deze ziekte, als de Schrijver beweert? Zouden het prikkelend linimentum volatile camphoratum en dergelijke calidiora wel geïndiceerd zijn in inflammaties, zoo ligtelijk geneigd door prikkeling in gangroena over te gaan? Wij voor ons zouden aarzelen, deze vragen toestemmend te beantwoorden.

{==581==} {>>pagina-aanduiding<<}
Intusschen verwachten wij, dat de Schrijver ons ook in het vervolg de slotsom zijner verdere nasporingen en waarnemingen zal mededeelen over een onderwerp, zoo belangrijk voor elken beoefenaar der Geneeskunst; terwijl wij tevens dit zijn geschrift in de handen wenschen van vele onzer Kunstoefenaren, opdat ook anderen worden opgewekt, om hunne waarnemingen over eene zoo gewigtige ziekte algemeen te maken. Dank hebbe de bekwame Vertaler, dat ook hij daartoe heeft willen medewerken; en, zoo wij iets op zijne vertaling hadden aan te merken, het zoude zijn eene al te naauwkeurige overbrenging van des Schrijvers uitdrukkingen, waardoor het Nederduitsch taaleigen niet altijd in acht genomen en de gezwollenheid van den Franschen stijl niet overal vermeden is.




Specimen anatomico-zoölogicum &c. (Dat is: Ontleeddierkundige Proeve over de Robben, in 't bijzonder den gewonen Zeehond, - door W. Vrolik, Med. Cand.) Traj. ad Rhen. apud O.J. van Paddenburg. 1822.

De jonge Schrijver dezer Proeve, welke onder den beroemden Utrechtschen Hoogleeraar de fremery verdedigd werd, had zich reeds in het vorig jaar gunstig doen kennen door eene Verhandeling over het Gehoor, welke de Geneeskundige Faculteit te Utrecht der uitgave heeft waardig gekeurd. Hij geeft in deze Proeve een nieuw en uitstekend bewijs zijner vorderingen in de Ontleed- en Dierkunde; twee vakken, waarin wij Nederlanders den roem van groote Mannen hebben te handhaven. Het stuk is, na eene gepaste inleiding, in twee deelen verdeeld. Het eerste, bijna geheel zoölogisch, behandelt, in drie hoofdstukken, de beschrijving van het geslacht der Zeerobben in 't algemeen, derzelver stelselmatige verdeeling, en nadere bepaling der soorten. Zij getuigt van veel belezenheid; de soortlezing in 't bijzonder is met zorg geschied, en bij elke soort eene omstandige synonymie ge-
{==582==} {>>pagina-aanduiding<<}
voegd. Deze afdeeling draagt blijken, dat de Schrijver geene gelegenheid heeft laten voorbijgaan, zich omtrent de verschillende soorten van dit geslacht, bij de beste Schrijvers en in de beroemdste Verzamelingen van ons Vaderland, duidelijke voorstellingen te verse haffen. Ook is er een gepast gebruik gemaakt van het lieht, dat peron vóór eenigen tijd, en nieuwelings de blainville, over dit onderwerp verspreid hebben. In het tweede deel spreekt de Schrijver over den gewonen Zeehond in 't bijzonder. Het eerste hoofdstuk beschrijft het uiterlijk voorkomen, en bevat tevens het voornaamste, wat men omtrent de geaardheid en levenswijze dezer dieren bij andere Schrijvers vindt aangeteekend, en wat de Schrijver zelf bij twee Zeehonden, welke hij langen tijd heeft waargenomen, heeft opgemerkt. Opmerkelijk is het, hoe lang zij voedsel kunnen ontberen; opmerkelijk hun eigenaardige gang, hunne vrij sterk ontwikkelde geestvermogens, leerzaamheid, enz. Het tweede hoofdstuk geeft eene belangrijke
ontleedkundige beschrijving van het dier, waartoe de Schrijver niet alleen gebruik heeft gemaakt van het werk van anderen, maar het aangelegenste zelf heeft onderzocht, veel gevonden, wat anderen nog zoo naauwkeurig niet hadden opgeteekend, en het een en ander door eenige Afbeeldingen opgehelderd, welke zijner teekenpen evenzeer tot eere strekken, als het graveerstift van veelwaard.
Wij willen eenige bijzonderheden, welke wij aan het onderzoek van den Schrijver verschuldigd zijn, of waarin hij van anderen verschilt, hier laten volgen. De twee bijkomende halvemaanswijze kanalen van kulmers in het gehoororgaan heeft hij niet gevonden, en de knevels en den loop der zenuwen naar dezelven naauwkeuriger beschreven en afgebeeld; de tweede en derde halswervelen hebben wel doornswijze uitsteeksels, doch klein; hetzelfde is het geval ten aanzien van vele ruggewervelen, door welke onvolkomene ontwikkeling het wervelkanaal van boven niet geheel gesloten is; er is geen nekband; de lendenwervelen laten

{==583==} {>>pagina-aanduiding<<}
eene draaijende beweging toe, even als bij den mensch; er zijn zes heiligbeenswervelen, niet slechts twee, zoo als sommigen stellen; de geledingen van het zamengesteld borstbeen dienen het dier tot zijnen eigenaardigen gang, een kruipen als dat der spanrupsen; in het gewricht des dijebeens ontbreekt de rolronde band; dezelve was, wegens de geringe beweging der dije, en daar deze door eene bijzondere spier, adductor femoris, geschort wordt, minder noodig; het scheenbeen draagt een knobbeltje voor den knieschijfsband, hetwelk albers niet heeft gevonden; er is eene korte algemeene uitstrekkende spier der vingeren; eene bijzondere adductor femoris; de galbuis heeft eene bijzondere, zakvormige, en als in afdeelingen gesplitste verwijding, welke de Schrijver insgelijks afbeeldt. De dunne darmen stonden, in het voorwerp van vrolik, in hunne lengte, tot het geheele ligchaam, = 13, 33:1; de pisbuis was slechts 2½ duim lang; in het eerste nadert dus de Zeehond de plantetende, in het laatste de vleeschetende dieren; er zijn in de cartilago thyrcoidea openingen tot doorlating van vaten en zenuwen; de strotklep is niet zeer groot; de ballen waren, bij het voorwerp van vrolik, in de lies en onder de bekleedselen, niet zoo als gewoonlijk in de buiksholte; tot den bal behoort een bijzonder klierachtig ligchaam, mede afgebeeld; er is geen beentje in den kittelaar, hoewel er een in de roede, bij het mannetje, is, enz. enz.
Wij zien uit deze opgave, dat deze Proeve waarlijk eene niet ongewigtige bijdrage is tot de kennis van den Zeehond; en wij hopen, voor het belang der wetenschap en haren roem in ons Vaderland, dat de Heer vrolik zijne oefeningen in dit vak ijverig voortzetten, en zich, zoo doende, zijnen naam zal waardig maken.






{==584==} {>>pagina-aanduiding<<}

Waarnemingen gedaan met het Sulfas de Quinine (*), door C.H.A. Roy, nevens eene Waarneming over hetzelfde onderwerp van J.C.B. Bernard, Leden van het Koninklijk-Nederlandsch Instituut van Wetenschappen, Letteren en Schoone Kunsten, enz. enz. Uitgegeven door de eerste Klasse van het Instituut. Te Amsterdam, bij Pieper en Ipenbuur. 1822. In gr. 8vo. 37 Bl.

Uit deze Waarnemingen blijkt, dat ook in ons land deze nieuwe bereiding uit den Kina, in allerlei vormen van tusschenpoozende koorts en in zeer verschillende gestellen, met vrucht gebruikt is. Het voorbeeld van den grijzen Amsterdamschen Geneesheer, die met het euvel des ouderdoms, verachting van het nieuwe, niet besmet schijnt, moge andere Kunstgenooten opwekken, omtrent dit middel, zoo wel als de andere zouten van de Alkoloïden uit den Kina, waarnemingen te verzamelen. Zij zullen thans gelegenheid genoeg hebben, zich die middelen in overvloed te verschaffen, daar onze Apothekers, in de uitmuntende Verhandeling van den Heer stratingh, waarvan wij spoedig een verslag hopen te leveren, eene genoegzame handleiding tot de kennis en bereiding dezer geneesmiddelen hebben. Wij verlangen dit onderwerp, even kort en bondig, uit een geneeskundig oogpunt behandeld te zien.






{==585==} {>>pagina-aanduiding<<}

Le Garde d'honneur, ou Episode du Règne de Napoléon Buonaparte; par J.A. Boymans, d' Utrecht, désigné en 1813 comme Garde d'honneur. A Bruxelles, chez Weissenbruch. 1822. gr. 8vo. XXXIV. 69. XLI. XVIII pag.

Wij maken hier het Publiek oplettend op een Fransch geschrift van een' onzer Landgenooten, als eene niet onmerkwaardige bijdrage tot de geschiedenis onzer rampen onder de Fransche heerschappij. Dat het in 't Fransch geschreven is, verheugt ons, daar toch alle onze welopgevoede Landgenooten die taal lezen, en de Zuid-Brabanders (bij welken het boek is uitgekomen) daaruit kunnen zien, met welk een Monster zij de achtbare Nederlandsche Volksvertegenwoordiging bezoedeld hebben, door eenen alva de celles daarin te dringen. De Belgen klagen zoo dikwijls, dat zij aan Holland opgeofferd worden, dat dezen over hen den meester spelen, enz.; doch gewis, indien onze Regering zich minder naauwgezet en gemoedelijk ook aan de letter der wet gebonden hield, zou zij, met toejuiching van het beste gedeelte der Natie, althans met even veel regt dien Franschen Pacha van Amsterdam uit eene vrije vertegenwoordiging des Nederlandschen Volks hebben mogen weren, als het Fransche Ministerie den beruchten grégoire gedaan heeft. En grégoire had toch nog deugden, die voor zijne vroegere misstappen ter vergoeding konden strekken: maar welke deugden heeft die Schrik onzer Huisgezinnen, die zich, volgens het algemeene gerucht, niet geschaamd heeft te zeggen, dat er geene ondeugd bestaat, waaraan hij zich niet had overgegeven?! Ook boymans heeft zijne tirannij ondervonden. Deze Heer, dien wij niet anders kennen dan door de genealogie, die hij ons in zijn geschrift (Notes, p. XXI) gegeven heeft, werd, even als zoo vele anderen, eigendunkelijk tot eerewacht van den tiran benoemd
(désigné.) Door den Heer van tuyl, Onderprefekt

{==586==} {>>pagina-aanduiding<<}
te Utrecht, menschlievend behandeld, verscheen hij op den bepaalden dag voor de celles; en de bondigste redenen, dat zijn vermogen door de reductie der papieren veel geleden had, [bah! bah! nous ne connaissons pas cela! (wat gaat ons dat aan?) riep de toekomstige Vertegenwoordiger des Nederlandschen Volks] dat hij aan de Conscriptie voldaan had, nooit in eenige eerewacht geweest, en door de wet zelve vrij was, alzoo hij een vast bestaan (un état) als Advocaat had, en te zwak van gestel was, - dit alles werd met eene tergende en honende onbeschoftheid afgewezen door den subalternen tiran en deszelfs waardigen Secretaris dubois, (p. 8, 9.) Toen boymans naderhand nog eens terugkwam, toen de kamer ledig was, om zijne belangen bij den eersten Magistraatspersoon van het Departement nader aan te dringen, graauwde deze hem, als ware hij een hond, toe: va-t'en, va-t'en; la cause est jugée, (scheer je weg, zeg ik; de zaak is afgedaan.) Het is ligt te begrijpen, dat de Baron met zulk een geweten den moed niet heeft, te Amsterdam te komen. Kort daarna deed hij ook de Vaders der jonge lieden, die geene 1500 francs voor de slavernij en de wegvoering hunner kinderen wilden of konden betalen, in het werkhuis vastzetten. Men weet, dat de Gardes d'honneur, schijnbaar vrijwillig, of openlijk gedwongen, meerendeels naar Metz gebragt werden. Aldaar kwam ook boymans aan, onder geleide van den Heer clifford, die tot Onderofficier bij zijn Regement was aangesteld. Te Metz of in de omstreken gelegerd, mogten zij geen gebruik maken van
hunne paarden, die men als landsgoed beschouwde, hoewel de jonge lieden ze betaald hadden. Zij werden in alle opzigten als gemeene soldaten beschouwd, onder weg zelfs door fatsoenlijke lieden in gemeene kroegen ingekwartierd, door de (weleer) polite Franschen met tu aangesproken, en zagen dus niet anders dan een' onberoemden dood voor oogen onder die pâture de canon, wier leven voor napoleon zoo volstrekt onverschillig was. Hij had echter een' trouwen knecht uit Haar-
{==587==} {>>pagina-aanduiding<<}
lem, met name jan rossbach (die naam zal den Franschen wat ruw in de ooren geklonken hebben!) Onder voorwendsel van ziekte, bekwam boymans verlof om naar het hospitaal te gaan, doch begaf zich naar zijne kamer, terwijl men op het appèl zeide: à l'hôpital! (Een gewaagd stukje; te meer, daar de Gardes d'honneur uit de veroverde landen, volgens hem, bij een geheim bevel, onder toezigt der Hooge Policie gesteld waren! p. 31.) - Ondertusschen hadden de bekende gebeurtenissen van October 1813 plaats. Er kwamen vlugtelingen te Metz. Boymans zong reeds met geestdrift: Rule Britannia. (In zijne omstandigheden moge dit eenige verschooning vinden; maar anders moet de echte Nederlander zoo min Rule Britannia zingen als Veillons au salut de l'Empire. Eene Natie, die de ruiters, trompen en evertsens gebaard heeft, kan de heerschappij eener oude mededingster op zee niet begeeren, zonder te blozen; en daarenboven zijn de Britsche Proconsuls niet beter dan de Fransche. Een maitland verdient ten volle eene plaats
naast davoust of de celles.) Nu besloot boymans te vlugten; doch, niets van de verlossing van Nederland wetende, en daarenboven van die zijde te veel gevaars vreezende, sloeg hij den weg van het onzijdige Zwitserland in, waar hij een minder gestreng toezigt op de grenzen hoopte te vinden. Inderdaad kwam hij, zonder eenigen hinder, over Corni, Dom Remy, den oorsprong der Maas, naar Fontaine, een dorp, waar een oud soldaat hem een' brief voor zekeren herbergier te Porentruy, mathieu, medegaf, die veel sluikhandel naar Zwitserland dreef, en hem ook wel zou doorhelpen. Men moet in het boek zelve de bijzonderheden lezen, hoe de Schrijver voor eene som gelds met mathieu overeenkwam; hoe zij hun rijtuig te Delemont moesten achterlaten; hoe aldaar de knecht werd aangehouden; hoe boymans in de glasblazerij van girard eene toevlugt vond tegen de Gendarmes, die hem nazetteden, en daarop een' berg beklom, die hem naar Zwitserland moest brengen; hoe

{==588==} {>>pagina-aanduiding<<}
veel doodsangst hij daar, van alle kanten nagezet, door eene menigte stemmen omringd, eerst in een hol, daarop tot den middel in eene beek verscholen, moest uitstaan. Ééne bijzonderheid, echter, moeten wij nog doen opmerken. Gedurende de vervolging zag de vlugteling, duidelijk, nu eene hand met uitgespreide of geslotene vingers, dan een Medusa-hoofd, en dergelijke schrikbeelden meer. Wij zouden dit voor een spel der verbeelding houden, te meer, daar het geen gevolg had; maar de Schrijver beweert, op zijne terugreis, te Frankfort, kundige Officieren der Genie te hebben gesproken, die dergelijke hulpmiddelen, niet alleen om den vervolgden dadelijk te betrappen, maar ook om hem schrik aan te jagen, als uitvindingen der Fransche hooge policie afschetsten, en zelfs de manier, hoe men daarbij te werk ging, verklaarden. Nogtans blijft daarbij veel duisters over. Hoe weet de persoon, die zoo iets doet werken, den naauwkeurigen afstand van den vervolgden, zoodat het dezen toeschijnt, alsof het zich op zijn hoofd nederzette en hem volgde? En ingeval deze uitvinding diende, om de plaats af te bakenen, welke de vervolgde had ingeslagen, waarom deed zij dan geene betere werking? Althans de nasporingen van eene menigte boeren, en zoo 't schijnt douaniers en gendarmes, waren vruchteloos; hij kwam gelukkig den berg af, doch niet in Zwitserland, zoo als hij gehoopt had, meer aan de Fransche zijde, te Corandelin, doch bij zeer brave lieden, die zijne kneuzingen, bij het beklimmen des bergs ontvangen, verbonden, en hem des nachts naar Zwitserland bragten, zonder belooning. De naam dezer menschenvrienden is frossard, en brunner, deszelfs Schoonzoon. Boymans heeft den eersten, bij een later bezoek in die
oorden, niet wedergevonden: hij was door een molenrad verpletterd! - Thans in veiligheid zijnde, begaf de vlugteling zich naar Bazel, naar het hoofdkwartier van den Graaf von schwartzenberg, die hem allerminzaamst ontving, en van daar, over Frankfort, Kassel en Munster, (zekerlijk om niet door de groote drukte der toen juist den Rijn overtrekkende

{==589==} {>>pagina-aanduiding<<}
Pruisen gehinderd te worden) naar het Vaderland. - Het werk is in al te veel afdeelingen gesplitst. Eerst de Opdragt met een Motto, dan een Voorberigt, weder met een Motto en Noten, eene Voorrede met Noten, eene Inleiding met eene Noot, vervolgens het werk zelve met Noten, een Aanhangsel (levensbijzonderheden van napoleon) met Noten, en eindelijk eene Lijkrede op napoleon, bij zijn leven gemaakt, (eene reeks van bespottelijke vleijerijen) - zonder Noten. Deze manie van op alles aanteekeningen te maken, die wel eens weinig ter zake doen, (zoo als hier de melding van het voorgenomene Mausoleum op Prins frederik van oranje, (Broeder onzes Konings) door den Vader des Schrijvers bij canova besteld, en vooral het verhaal der behandeling van flinders (Notes, p. XXXIV.) is bij de Franschen regt te huis, doch vindt bij ons gelukkig nog weinig opgang. - Voor 't overige is de Fransche stijl, althans voor een' buitenlander, zeer goed, het werk zelve met veel typographische weelde uitgevoerd, met eene Kaart van zijn' reisweg, eene andere van zijne gevaarlijkste oogenblikken, en vijf Platen, alles in steendruk, versierd. Het leest aangenaam, en kan den Nederlander tot eene genoegelijke herinnering aan de rampen, waaraan hij ontsnapt is, verstrekken.





Het Leven van Napoleon Bonaparte, gewezen Keizer der Franschen; behelzende al de bijzonderheden dezes merkwaardigen mans, van zijne vroegste jeugd, tot aan zijnen dood op St. Helena. Grootendeels naar het Fransch van De Julian. Te Rotterdam, bij J. Hendriksen. 1821. In gr. 8vo. 324 Bl.

Merkwaardig blijft altijd de man, die, eenen zoo geruimen tijd van ons leven, eerst de bewondering, daarna de schrik, en eindelijk de verfoeijing van Vorsten en volken was. Veel, te veel hebben wij van hem gezien en

{==590==} {>>pagina-aanduiding<<}
vernomen, hetwelk wij wenschen zouden nimmer gezien noch beleefd te hebben; de geschiedenis, echter, moet zijnen levensloop in aandenken houden, en het is voor allen nuttig, dat hij en het bijna ongeloofelijke, door hem uitgevoerd, bij het tegenwoordig en volgend geslacht niet worden vergeten. Het voor ons liggend werk, deels uit de Galerie des Contemporains, deels uit een Hoogduitsch werk, die Zeitgenossen, overgenomen, en tot napoleon's dood en begrafenis voortgezet, draagt, in ons oog, doorgaans blijken van waarheidsliefde en onpartijdigheid, geeft bij de lezing steeds herinneringen aan een groot aantal gebeurtenissen, die, daar de eene als 't ware de andere verdrong, verdienen in het geheugen teruggeroepen te worden, en is alzoo eene genoegzaam belangrijke en onderhoudende lectuur voor iederen lezer, die de geschiedenis en de lessen der ondervinding van onzen leeftijd niet vergeten wil.







Reize naar Brazilië, in de jaren 1815 tot 1817, door Maximiliaan, Prins van Wied-Neuwied. Uit het Hoogduitsch. Met Platen. Iste Deel. Te Groningen, bij W. van Boekeren. 1822. In gr. 8vo. XVI, 448 Bl.

Wij zouden deze Reis ligtelijk het beste doen kennen en waarderen, door het afschrijven van een gedeelte der Voorrede van den Vertaler, den werkzamen n.g. van kampen: want dezelve geeft ons een kort berigt van de gesteldheid en geschiedenis van het landschap zoo wel, als van den man en zijne reize. Elk weet trouwens, dat Brazilië een uitgebreid, schoon en vruchtbaar land is, eenmaal in bezit (zoo als wij Europeanen dat noemen) van onzen Staat, daarna aan Portugal behoorende, maar onlangs de zetel der Regering van beide landen, en thans bestemd, zoo het schijnt, om afzonderlijk en onder eigen bewind te bestaan. Het grootste gedeelte echter van hetzelve bleef onbezocht en onbewoond, behalve door wilde volksstammen, die nog steeds in de onmetelijke bosschen zwierven. De Jezuiten gaven zich vele moeite, om deze te bekeeren en tot een geregeld en burgerlijk leven te nopen, en slaagden daarin ook op eene treffende

{==591==} {>>pagina-aanduiding<<}
wijze. Doch men weet, dat zij, in onmin met de Regering geraakt, daar thans geen' toegang meer hebben; en het werk, dat buitendien welligt eene eeuw zou gevorderd hebben ter voltooijing, is dus nu nog te meer als naauwelijks begonnen te beschouwen. Onderscheidene reizigers intusschen - Engelschen, Duitschers (koster, schoon van Engeland uitgegaan en daar waarschijnlijk opgevoed, meenen wij echter, volgens den naam, en hetgeen wij ons van hem uit eene andere Reis herinneren, voor een' Nederlander te moeten houden) bezochten, van tijd tot tijd, en beschreven deze en gene gedeelten. Met name staat ons nog het berigt van mawe zeer levendig voor. En nu besloot de Prins van Neuwied, die zich thans benevens den Kroonprins van Beijeren onder de Duitsche Vorstenzonen door kunstmin onderscheidt, om de nog onbezochte Oostkust door te trekken en zoo veel mogelijk te leeren kennen. Voorwaar eene zeldzame onderneming voor een' man van zijnen stand! Eene onderneming, van welke de duizende bezwaren en gevaren van zelve in het oog loopen, en ook uit zijne eigene reisbeschrijving ten klaarste blijken. Maar eene onderneming, die hem, ja zijnen tijd, onzen tijd van inspanning en ontwikkeling aller menschelijke vermogens, tot de grootste eer verstrekt. Immers, zij was niet maar eene waagpartij of dol avontuur; maar de Prins bewijst met dit stuk zelve, in allen opzigte, wel berekend te zijn geweest, om zulk eenen togt met nut voor zich en de wetenschappen te doen.
Zijn verhaal behoort niet tot de schilderachtige reizen, schoon hier en daar schoone beschrijvingen voorkomen; ook niet tot die romaneske, welke, zoo als van vaillant, den leeslust van den minst weetgierigen opwekken en gaande houden. Hij vertelt eenvoudig waar hij heenging, hoe hij er kwam, wat hij er vond en wat hij deed of wenschte gedaan te hebben, met goed oordeel, met genoegzame kennis van zaken en op niet onbelangrijken trant. Men vindt hier dus op eene natuurlijke wijze verspreid berigten omtrent den toestand des lands, omtrent voorname voortbrengsels in het dieren- en plantenrijk, omtrent de wilde volksstammen en zoo al meer. Zekerlijk is dit alles belangrijk genoeg, en levert goede en vertrouwde bouwstoffen voor onderscheidene vakken van menschelijke kennis. Doch, daar het stuk, over het geheel, met zoo weinig ophef geschreven is, en het waarlijk vreemde en stoute der tooneelen niet bijzonder doet uitko-
{==592==} {>>pagina-aanduiding<<}
men, zullen de meeste lezers zich verpligt achten aan den Vertaler, die het werk niet dan met bekorting schijnt te geven; zijnde hetzelve ook, in het Hoogduitsch, door de menigte der daarin voorkomende Platen, voor het algemeene gebruik te kostbaar.
De Reis omvat, gelijk wij reeds aanduidden, niet zoo zeer de bekende streken van het schoone en rijke Brazilië, de hoofdstad Rio de Janeiro, de mijnlanden St. Paul en Minas Geraës, of Pernambucco en Bahia, maar de nog bijkans geheel onbekende Zeekust, alwaar zich de oorspronkelijke Indianen in de groote bosschen hebben neêrgelaten. Met het bezoeken dezer gewesten kon de Reiziger een dubbel oogmerk bereiken; het leeren kennen eener nog geheel maagdelijke, door geene bebouwing veranderde Natuur, die hem, als Natuurkundige, gewis in dieren en planten een' veel rijkeren oogst moest aanbieden, dan een door menschenhanden ontgonnen gewest; ten andere het van nabij beschouwen dier ingeborene stammen, welke tot nu toe, van alle beschaving verstoken en als menschenëters gevreesd, slechts voorwerpen van schrik of vervolging, nooit het doel van wetenschappelijk onderzoek waren. Het is bekend, dat de Noord-Amerikaansche stammen veel beter opgespoord, en in hunne zeden, gewoonten, taal enz. aan Europa voorgesteld zijn, dan de Zuid-Amerikaan, die ook eene mindere rol in de onderlinge oorlogen der Christenen heeft gespeeld, dan de Noord-Amerikaansche Wilden, beurtelings de bondgenooten van Engelschen, Franschen of Amerikanen. De Jezuitsche Zendeling dobritzhoffer heeft ons wel een uitnemend naïf en belangrijk verslag van de Wilden van Paraguay gegeven; doch deze Volken zijn door hunne levenswijze te paard geheel van geaardheid veranderd, en niet meer die onbeschaafde kinderen der Natuur, als bij de ontdekking van het Werelddeel. Het was dus van veel
belang, en een nieuw veld ter ontginning, dat de Prins van Neuwied dit gedeelte van Brazilië besloot te bezoeken.
Hij vertrok in het voorjaar van 1815 uit Engeland, deed ter loops Madera aan, en liep, na 72 dagen reis, te Rio de Janeiro binnen. Treffend wordt de schoone baai geschilderd; doch van de stad zegt de Reiziger weinig, vooronderstellende, dat zij reeds genoeg bekend is uit anderen. Dan, spoedig vond hij gelegenheid, aan zijn hoofddoel te voldoen, door het bezoeken van eenen Indiaanschen stam, in de na-
{==593==} {>>pagina-aanduiding<<}
bijheid der Hoofdstad gelegerd, en eenigermate beschaafd. Wij vernemen nu, dat alle de Indiaansche Volken van Brazilië tot twee hoofdklassen kunnen worden gebragt: De Tupinambas, vereenigd met de Tamoyos, die zich thans onder het bestuur van Portugal gevlijd hebben, dorpen bewonen, en de algemeene taal spreken, misschien aldus genaamd, omdat zij zich over een zeer groot gedeelte van Zuid-Amerika uitstrekt, en met die der Guaranis in Paraguay overeenkomt, terwijl men zelfs aan den Amazonen-stroom nog sporen der Tupinambas aantreft. De tweede hoofdklasse is die der Tapuyas, nog geheel woest en ongetemd, en in onderscheidene geheel uiteenloopende stammen (blijkens hunne verschillende talen) verdeeld. Tot de eerste of algemeene taal behooren onder anderen de woorden jaguar, pecari en tapir, bekende Amerikaansche diersoorten.
Na een kort verblijf te Rio begon de Prins zijne groote reis naar de binnenlanden. Hij volgde doorgaans de kust. Wij kunnen hem bij alle de fraaije natuurtooneelen, te midden van minbekende, prachtige vogelsoorten of andere merkwaardige dieren, of langs de dungezaaide menschelijke verblijfplaatsen, niet volgen. Tot Cabo Frio ging de weg oostelijk; van daar wendde hij zich met het strand noordelijk. Het mangelde niet aan grootsche gezigten, noch aan harten, om het schoon der Natuur daarbij te gevoelen, doch tevens met weemoedigheid aan het afgelegene Vaderland te gedenken. Zoo stonden de Reizigers eens des avonds op het kerkhof van Sagoarema. ‘Welk een grootsch en heerlijk gezigt! Voor ons de onoverzienbare zee, die met een dof gebruis en witte, schuimende golven tegen den berg, waarop wij stonden, rolde en brak; regts in de verte verhieven zich de gebergten van Rio; naderbij zagen wij de bogtige kust, en nog digter de Ponta Negro; achter ons vertoonden zich gebergten met woud bedekt, een boschrijk dal, en de zilverglans der meren; aan onze voeten het kerspel van Sagoarema, en links de geweldige branding der kust. Dit veelomvattende, grootsche tasereel, bestraald door de juist in zee duikende zon, en straks daarop in den nevel der schemering wegdrijvende, deed ons aan het verwijderde, geliefde Vaderland denken. Aan het beenderhuis eens kerkhofs geleund, naast de schedels, die onder een kruis aan den grijzen muur waren opeengestapeld, verloren wij ons zwijgend in onze mijmeringen.’ Dit tevens als een proesje van den stijl; hoewel men niet denken moet, dat deze Reis

{==594==} {>>pagina-aanduiding<<}
enkel, of ook slechts grootendeels, uit dergelijke bespiegelingen bestaat, die door veelvuldige herhaling alle waarde verliezen. Integendeel, zij is niet alleen voor den gewonen Lezer, maar ook voor den Natuuronderzoeker van belang, en de Prins was veel te druk met het nasporen van voorwerpen uit de Natuurlijke Geschiedenis bezig, om dikwerf dergelijke beschouwingen te kunnen maken. - De Reizigers hielden zich eenigen tijd te Villa St. Salvador, aan de schoone Paraiba-Rivier, op, om de twee stammen der Tapuyas, in het naburige St. Fidelis, de Coroados en Poeris, te bezoeken. Ook vertoefden zij eenigen tijd in de stad Capitania (Cidade de Nossa Senhora da Victoria) aan de Rivier Espirito Santo, en reisden van daar verder naar de groote Rio Doce, die nog eens zoo breed is als de Rijn op de breedste plaatsen in Duitschland. Niet verre van deszelfs oevers is de volkplanting Linhares, thans geweldig bestookt door de wilde Botocoedos, eenen stam, welken de Prins bijzonder naauwkeurig heeft opgenomen, en die te Linhares wel hoogst vijandig tegen de Europesche aankomelingen is, maar elders, (te Rio Grande de Belmonte) door hen beter behandeld wordende, ook vreedzaam met de Europeanen verkeert. Zoo veel vermag de goede behandeling van dezen ook op de ruwste menschen! Het gevolg, daarentegen, van den eeuwigen Oorlog, te Linhares tegen de Wilden gevoerd, is, dat deze Volkplanting reeds in verval is, en eerlang misschien geheel niet meer bestaan zal. Over 't algemeen schijnt het ook uit deze Reis en uit de Voorrede der Vertalers te blijken, dat men, sedert het verdrijven der
Jezuiten, den regten slag, om met de Wilden om te gaan, is kwijt geraakt. Men moet deze Orde daaromtrent regt doen: wat het beschaven der wilde Amerikaansche Volksstammen betreft, had zij wezenlijke verdiensten (schoon wij haar gedrag in Europa volstrekt niet willen voorspreken), en verscheidene plaatsen, waar zij te voren de Indianen had bijeengebragt, zijn thans in verval, ook blijkens deze Reis, in Brazilië.
Van den 2 Februarij tot den 10 Maart 1816 vertoefden de Reizigers te Morro d'Arara, eene geheel eenzame plek in het midden der digte bosschen, aan een meer, de Lagoa d' Arara, en niet verre van de Mucuri-Rivier. Hier was het reisgezelschap van de beschaafde Wereld zoo goed als afgesneden; het werd slechts toevallig nu en dan door Blanken bezocht, zoo als door den ondernemenden Kapitein ben-
{==595==} {>>pagina-aanduiding<<}
to lourenzo, die uit het landschap Minas Geraës, (diep in de binnenlanden, waar men om het goud en de edelgesteenten eene Volkplanting heeft aangelegd) dwars door, zoo 't scheen, ondoordringbare wouden, zich met 22 kloeke mannen een pad naar de kust had gebaand, en met 80 of 90 arbeiders uit allerlei Natiën (Negers, Kreolen, Mulatten, Mestizen en Indianen van allerlei stammen) een' nieuwen weg van de zee naar het goudland moest aanleggen. Doch dezen vertrokken spoedig, en nu waren onze moedige Reizigers blootgesteld aan de vijandelijkheden der omringende Wilden, (de Patachos), die onlangs hieromstreeks vijf Europeanen vermoord hadden, en die, door het nabootsen der kreten van allerlei dieren, de jagers zochten uit te lokken, om hen dan met hunne pijlen te doorschieten. Dit gevaar uitgezonderd, hadden nogtans de Reizigers niets te vreezen; levensmiddelen boden hun de omliggende bosschen in overvloed, en het water was drinkbaar en vischrijk. Doch met de maand Maart begon de regentijd in te vallen; de lucht werd mistig, ongezond; er begonnen koortsen te heerschen, en de Reizigers keerden weder naar de kust en onder beschaafde menschen terug. - Op de verdere reis naar de Rio de Belmonte kwamen zij eene volstrekt woeste en onbebouwde kust langs, waar de rotsen somtijds het pad tot aan de zee sluiten, zoodat
men de eb moet afwachten, om den weg te vervolgen; en hier werden ook, in vroegere dagen, de weinige Europesche aankomelingen door de Wilden vermoord, hunne woonplaatsen (zelfs de stad Porto Seguro) vernield, en het land tot eene woestijn gemaakt. En nogtans besloot de moedige Prins, deze wildsten onder de wilde Volken, de Botocoedos, van naderbij te leeren kennen. Het is waar, hij ging nu hunnen bevredigden stam bij de Rivier Belmonte bezoeken; maar ook dezen waren nog ruw en woest genoeg. Zeer merkwaardig en geheel nieuw zijn de berigten over dien Volksstam. De eerste onverwachte ontmoeting van den Schrijver met denzelven was zonderling genoeg. Hij wilde juist een' vogel schieten, toen hij door den korten, maar onzachten toon eener ruwe stem werd aangeroepen. ‘Ik keerde mij om, (zegt hij) en ziedaar, achter mij stonden verscheidene Botocoedos, naakt en bruin, als de dieren des wouds, met groote stukken hout in de ooren en in de benedenlip, met boog en pijl in de hand. De verrassing, ik beken het, was niet gering. Hadden zij echter kwaad in den zin gehad,

{==596==} {>>pagina-aanduiding<<}
zoo was ik verloren, en door hunne pijlen doorboord, eer ik hunne nabijheid had kunnen vermoeden. Thans naderde ik hen stout weg, en sprak de woorden, die ik van hunne taal kende. Zij drukten mij op zijn Portugeesch aan hunne borst, klopten mij op den schouder, en gilden mij raauwe klanken toe; vooral riepen zij, op het zien van het dubbele roer van mijn geweer, vol verwondering uit: pun oeroehoe! (verscheidene geweren!)’ Vervolgens maakt ons de Reiziger bekend met hunne verwonderlijke behendigheid en kracht, vooral bij het jagen, waarin zij de Portugezen en Negers verre achter zich laten; hunne gulzigheid, ongemeene gehechtheid aan ijzeren werktuigen, en zonderlinge kloppartijen.
Daar men een boek als dit wel het allerbest door zichzelven leert kennen, hadden wij verscheidene plaatsen opgeteekend, waar of eene schoone beschrijving, of een bijzonder grootsch tafereel, of eene zeer belangrijke ontmoeting met de Wilden voorkwam; doch thans moeten wij ons beklagen, zoo weinig daarvan te kunnen geven, en maakt ons de keus waarlijk verlegen. Zullen wij ons met den Schrijver bij het dorp Sagoarema plaatsen, om 's mans gevoelige beschouwing van den bruisenden Oceaan met hem te deelen? Zullen wij de ondoordringbare bosschen van hemelhoog geboomte, de mengeling van het groen, de versiering door allei gloeijend gebloemte, omringd van wonderschoone papegaaijen en parakieten, door het heerlijkst zonlicht beschenen, en teruggekaatst in breede en heldere stroomen, op meer dan ééne plaats, met hem gadeslaan? Zullen wij hem vergezellen bij zijn bezoek van de Poeris, deze naakte, ongevoelige, hongerige zwervers, in hunne hutten, hunne huishouding en soort van maatschappij, om meer dan ééne bijzonderheid merkwaardig? Doch wij bepalen ons liefst bij het zeldzaamste, en schrijven dus het verhaal van de reeds aangeduide zonderlinge kloppartij onder de Botocoedos zelve af:
‘Den 25 September verliet ik het eiland op den terugweg naar het Quartel, en vond op dien weg weder een' troep Botocoedos om hun vuur gelegerd, behoorende tot den troep van gipakeioe; zij hadden hier de rivier doorwaad naar den zuideroever. Verscheidene hunner jonge knapen sprongen in onze kano, om mede naar de sterkte te varen. Wij waren daar naauwelijks, of er kwam eene horde van den zuideroever, namelijk die onder Kapitein jeparack, die ik nog niet gezien had. Het was een wonderlijk gezigt, hoe

{==597==} {>>pagina-aanduiding<<}
alle deze bruine menschen, met boog en pijl in de hand, de geheele breedte doorwaadden; men kon het gedruisch van hunnen doortogt door het water van verre reeds hooren. Allen hadden bossen van 6 tot 8 voet lange stokken op de schouders, om met june, gipakeioe en derzelver horden te vechten; maar laatstgemelde was thans dieper in 't bosch getrokken, en zelfs june met zijn' troep was niet op het Quartel. De Wilden liepen driftig alle vertrekken door, om hunne partijen te zoeken; doch, niemand vindende, lieten zij hunne stokken, ten bewijze der uitdaging, achter, en trokken des avonds weder weg. Zij hielden echter in de volgende dagen, zoo als gewoonlijk bij eene lage rivier, eene bestendige gemeenschap tusschen de beide oevers. Den 28 herhaalde jeparack zijn bezoek en zijne uitdaging, dan nog te vergeefs, daar gipakeioe niet was aangekomen; doch zij bleven in de nabijheid, en vonden spoedig gelegenheid, zich met june te meten, die benevens zijne drie volwassene zonen en overige manschappen de partij van gipakeioe volgde, en de uitdaging aannam. Op eenen verrukkelijk schoonen zondag morgen zag men alle Botocoedos van het Quartel, in 't gelaat deels zwart, deels rood beschilderd, eensklaps opbreken, en door de rivier heen naar den noorderoever waden, alle met bossen lange stokken voorzien. Kort daarna trad uit het woud, waar de vrouwen en kinderen zich in de hutten verscholen hadden, Kapitein june te voorschijn. Naauwelijks was de tijding van den kampstrijd onder de Europeërs verspreid, of eenige (eene) menigte toeschouwers, onder anderen de soldaten, een Geestelijke uit Minas, verscheidene vreemdelingen, en ook wij, snelden naar het strijdperk heen. Elk wapende zich uit voorzorg (men kon niet weten, hoe de zaak mogt afloopen) met
een pistool en mes onder den rok. Aan den overkant der rivier stonden alle Wilden gedrongen opeen; wij sloten een' halven kring rondom hen. Het gevecht begon op dit oogenblik. Eerst hoorde men raauwe kreten ter uitdaging: dan gingen zij als grommende honden rondom elkander heen, en maakten intusschen de stokken gereed. Toen trad Kapitein jeparack op, ging tusschen de mannen rond, sparde de oogen wijd open, zag regt voor zich uit, en zong toen met eene trillende stem een lang lied, waarschijnlijk over de beleediging, die hem was aangedaan. De partijen kwamen door dit tergen hoe langs zoo meer in vuur; eindelijk raak-
{==598==} {>>pagina-aanduiding<<}
ten er twee handgemeen, stieten elkander met den arm op de borst, dat zij achteruit deinsden, en grepen toen de wapenen. De een sloeg maar onbesuisd toe, zonder te letten, waar hij den ander raakte: deze vertrok geen gezigt, maar brak toen ook los, en zoo ging het om 't hardst aan het slaan, waarvan zich de sporen nog lang daarna in de builen op het naakte ligchaam vertoonden. Daar zich aan deze klopstokken dikwerf nog puntige overblijfsels van de afgesnedene takken vertoonden, bleef het niet enkel bij builen, maar vloeide ook dikwijls het bloed bij 't hoofd neder. Wanneer twee kampvechters elkander duchtig hadden afgerost, zoo gingen zij weder een' tijd lang mijmerend en elkander uitdagend rond, tot weder heldhastige geestdrift hen aangreep, en hunne stokken in beweging bragt. De Vrouwen bleven intusschen noch onzijdig noch ledig: onder gehuil en gejammer grepen zij elkander bij 't hair, gaven elkander vuistslagen, krabbelden elkanders gezigt open, en rukten de houten uit elkanders lippen en ooren, die dan als zegeteekenen op het slagveld in 't rond lagen. Wierp de eene de andere op den grond, zoo stond eene derde daar achter, die haar den voet ligtte, zoodat zij ook neêrviel; dan sleepten zij elkander op de aarde heen en weder. De mannen vernederden zich niet zoo zeer, dat zij de vrouwen der tegenpartij
mishandelden; maar wanneer deze hun na te kwamen, zoo stieten zij haar slechts met de stokken, of schopten ze weg, zoodat zij op den grond buitelden. Ook uit de naburige hutten weergalmden de klaagtoonen en het gehuil van vrouwen en kinderen, en verhoogden den indruk van dat zonderlinge schouwspel. Op die wijze duurde de strijd omtrent een uur lang; wanneer allen vermoeid schenen, zoo toonden eenigen hunnen moed en volharding, door gedurig in den toon der uitdaging tusschen de anderen rond te gaan. Kapitein jeparack bleef, als hoofdpersoon der beleedigde partij, tot op het laatst in het strijdperk; allen schenen vermoeid en afgemat, toen hij nog niet de minste vredelievende gezindheid toonde, zijne trillende zangwijs voortneuriede, en zijn volk aanmoedigde; tot wij eindelijk als bemiddelaars optraden, en, hem op den schouder kloppende, zeiden, dat hij wel een knap oorlogsman was, maar toch nu zou dienen vrede te maken; waarop hij dan ook eensklaps het slagveld verliet, en naar het Quartel terugkeerde. Kapitein june

{==599==} {>>pagina-aanduiding<<}
had zoo veel moed en kracht niet getoond, maar was steeds bij de achterhoede gebleven; trouwens hij was een oud man.’
Een allerliefst tooneel! En deze ruwe wezens zijn toch ook menschen, toch ook voor beschaving en ontwikkeling vatbaar. Hoe zouden zij anders zoo minzaam met de Europeanen omgaan, en hen elders als verscheurende dieren behandelen? Van deze merkwaardige Natie is, sedert, een man en eene vrouw ten geschenke aan den Keizer van Oostenrijk gezonden; dezelve hebben een' korten tijd te Amsterdam in een schip gelegen, alwaar zij door sommigen gezien zijn, en de vrouw, naar wij meenen, nog van een kind is bevallen.
Het gezegde en bijgebragte zal genoegzaam zijn, om deze, voor den liefhebber van onderhoudende lectuur in 't algemeen, en voor dien der Natuurlijke Geschiedenis en der kennis van den Mensch in 't bijzonder, belangrijke Reis der oplettendheid onzer Lezeren aan te bevelen.
Van de vele Platen van het Hoogduitsche werk vinden wij hier slechts de zeer karakteristieke afbeelding van een huisgezin der Botocoedos, en, als titelvignet, de invaart in de baai van Rio de Janeiro.






Gedenkzuil op het Graf van Jakobus Bellamy. Door W.A. Ockerse en A. Kleyn, geb. Ockerse. Te Haarlem, bij de Wed. A. Loosjes, Pz. 1822. In gr. 8vo. XVI, 320 Bl.

Het is eene eenigzins hagchelijke zaak, als kunstregter over een grootendeels kunstregterlijk werk, dat, buiten het voorwerp van deszelfs regtstreeksche behandeling, reeds verscheidene andere beoordeelaars van gedeelten dezer stoffe recenseert, als 't ware in het hoogste ressort (behoudens nog de Recensent ook der Recensenten, of diens Antikritiek!) te beslissen. En alzoo beschuldige men ons, bidden wij den lezer, dan niet van oppervlakkigheid of dergelijke, wanneer het meest bloot verslag en aanprijzing zal blijken te zijn, wat wij over deze Gedenkzuil in het midden brengen. Want, voorwaar, het ontbreekt ons aan geene stof, hetzij tot deze aanprijzing, hetzij tot opgave van den inhoud, en bijzondere stalen, om dezelve te doen klemmen.
Wat, immers, vooreerst het denkbeeld betreft, om zulk een Monument te stichten, uit de bouwstoffen van vroegere

{==600==} {>>pagina-aanduiding<<}
losredenaars en lofdichters zoo wel, als min bekende verhalen, eigene herinneringen, en stukken van bellamy's hand, opgetrokken; zoo ware dit reeds van belang enkel ter vernieuwing des aandenkens van eenen man, die met regt merkwaardig heet, onzer natie ook bij den buitenlander tot eer heeft verstrekt, en waarschijnlijk veel bijgedragen, om dien beteren dag, in het poëtische, over ons te doen opgaan, in welks glans wij ons tegenwoordig verheugen. Zoo toch is het heden ten dage, bij het algemeen, met de lectuur gesteld, dat het oude veelal vergeten, het nieuwe alleen, en wel zeer druk, gelezen wordt. Doch, hier is meer bedoeld en meer gegeven. Even als de pragmatische geschiedenis na verloop van jaren eerst pleegt te volgen op bijzondere berigten, partijdige voordragten en drooge jaarboeken, zoo kan dit boek geacht worden ook nu eerst ter regter tijd en in genoegzaam licht op te treden, om bellamy te doen kennen en schatten naar zijne eigenlijke waarde. Iets, dat ons te minder overtollig voorkomt, omdat wij mede somtijds in de gelegenheid waren, om over dezen vaderlandschen Minnedichter, als belangrijk karakter en inzonderheid braaf mensch en Christen, ongunstig te hooren oordeelen. Wien zou het dan, met ons, niet tot vreugde verstrekken, omtrent deze belangrijke punten beter onderrigt te worden door daden en getuigen tevens, die volstrekt onwraakbaar zijn?
Wanneer wij toch, in de tweede plaats, vragen naar de bevoegdheid dergenen, welke deze taak hebben aanvaard, dan ontvangen wij terstond een bevredigend antwoord, daar ockerse zelf tot den kring van 's mans nadere bekenden heest behoord, en de overleden echtgenoot van zijne medeschrijfster de geheel bijzondere vriend en vertrouwde van hem was; terwijl beide teffens de pen met roem voeren, en regt verkregen hebben, om over voorwerpen van smaak, over gebonden en ongebonden stijl te oordeelen. En bij dezen voegen zich nog de bekwame van der palm met eigene herinneringen, de zalige en wijze hinlópen met een' opzettelijk vervaardigden brief voor de vroegere, mislukte uitgave van soortgelijk werkje, als dit, door den heer van sonsbeeck, en verscheidene andere, niet min belangrijke, getuigen.
Het stuk is, wijders, aldus ingerigt, dat, na eene algemeene Inleiding, gehandeld wordt over bellamy's herkomst en eerste jeugd; over bellamy, als jeugdig, eerst-
{==601==} {>>pagina-aanduiding<<}
beginnend Dichter, als Dichter bij uitnemendheid, als Letteroefenaar, Kunstregter en Schrijver, als Minnaar, als Vriend, als Vaderlander, als Mensch en Christen; over zijne laatste dagen, en wat bellamy eens zou hebben kunnen worden, met invlechting wel van een aantal getuigenissen of berigten hem betreffende, als ook van min bekende versjes enz. van 's mans eigene hand, maar tevens met besparing van een grooter deel voor afzonderlijke Bijlagen. In deze inrigting is zekerlijk wel het een en ander, waarover aanmerkingen kunnen vallen. Velen zullen misschien denken, dat drie afzonderlijke hoosdstukken, voor 's mans beschouwing als Minnaar, en Vriend, en Vaderlander, niet noodig waren gegeweest, en het geheele overzigt wat sterk gesnipperd is; als ook, dat of de invlechting of de besparing van bewijsstukken ten minste grootendeels had mogen achterblijven. Doch vario modo bene fit. Eene verdeeling moest natuurlijk plaats hebben; en alwie weet, hoe voorname rol de liefde tot zijn vaderland en tot Phillis in de geschiedenis en poëzij van bellamy gespeeld heeft, zal zich, althans ten aanzien van deze twee, ligt tevreden houden.
Schoon de lotgevallen van bellamy tamelijk bekend zijn, willen wij echter eene verkleinde schets van de grootere schilderij des auteurs laten volgen. Hij werd in 1757 te Vlissingen in nederigen stand geboren, die zelfs bekrompen werd door het vroeg verlies zijns vaders. Als kind vertoonde hij reeds veel luim, leerlust en.... zucht tot het heldhaftige. Bakkersknecht geworden, bleek hij voor dit ambacht weinig berekend of genegen te zijn. Reeds nu versjes makende, speelde hij, zoo het schijnt, een derzelven in handen van den geleerden te water, bij wien, toenmaals Leeraar te Vlissingen, hij met uitnemende vrucht het godsdienstig onderwijs genoot. Deze hielp hem verder op den weg, en bewerkte, door eene inteekening onder weldenkende vermogenden, dat bellamy tot predikant opgeleid en welhaast naar de Utrechtsche Hoogeschool gezonden werd. Noch vóór, noch na zijne komst aldaar maakte hij de verwachte vorderingen in geleerde talen; en had het aan zijne keuze gestaan, hij was juist geen prediker geworden. Ondertusschen had eene lang verborgene en daarna nog steeds gedwarsboomde liefde tot een beminnelijk meisje, en bij zijne komst te Utrecht de burgerwapening en het zoogenoemde patriottismus, een' krachtigen invloed op de ontwikkeling en

{==602==} {>>pagina-aanduiding<<}
wijziging van zijn' geest en hart verkregen, ondersteund door eenen natuurlijken aanleg tot het stoute en vrije, bij een verbazend sterk, vroeg manbaar en, zoo het schijnt, bloedrijk ligchaamsgestel. Maar, zoo deze invloeden, inzonderheid die der burgerlijke onrust, gevaar liepen van hem op een' verkeerden weg te voeren, de gelukkige en verstandige keus van eenige bijzondere vrienden, jonge lieden van grooten aanleg en verwachting, naderhand van wezenlijke bekwaamheid en verdienste, kleyn, rau, minlópen enz., die mede de lier behandelden en theorie bij de praktijk voegden, hield hem, of bragt hem ten minste welhaast in het regte spoor terug, en deed hem, als dichter en kunstregter, bijna reuzenschreden maken. Omstreeks een jaar of twee vóór zijnen dood eenigzins sukkelende geworden, en welhaast voorziende, waarop het zou uitloopen, werd hij ernstiger en bedaarder van karakter. Het luimige begaf hem echter nu even zoo min, als goedhartigheid, kuischheid van zeden, eerbied voor het heilige, vriendentrouw, opregtheid, milddadigheid, en onverschilligheid omtrent het geld, tot in een uiterste toe, hem ooit voorheen hadden begeven. Hij bereikte naauwelijks den ouderdom van 28 jaren, nog kweekeling aan de Hoogeschool, door eene grijze moeder en tot heden toe door het meisje beweend, welks beeldtenis, naast de zijne, op den titel van dit boek praalt.
Als dichter is bellamy vrij bekend, en meestal zeer gunstig. Hij volgde zijnen eigen' trant met fiere onafhankelijkheid, en bestreed met woord en daad den te hoogen prijs, naar zijn oordeel, op het rijm in onze poëzij gesteld. Deze zaak is, in haar geheel, tot hiertoe niet beslist: wij voor ons zijn voorstanders van het rijm, zonder daarom alle rijmelooze verzen als misgeboorten, of zelfs als gebrekkig te beschouwen; maar geen twijfel is er aan, of bellamy heeft het ware schoon in de hand gewerkt door het bewijs, en dat de welluidendheid behoeft noch behoort te rusten op het rijm alleen, en dat deze welluidendheid zelve, hoe volmaakt ook op maat en rijm gevestigd, nog geene poëzij oplevert. Vele voorbeelden, hier, deels uit nog onuitgegeven' voorraad, deels enkel aangevoerd om bellamy en zijne poëzij, het karakter des eersten en de voortgaande ontwikkeling der laatste te doen kennen, bevestigde ons in deze gedachten.
Minder algemeen bekend is het, dat dit waarachtig Genie

{==603==} {>>pagina-aanduiding<<}
zoo zeer uitmuntte in de voordragt van verzen, eene voorwaar weinig minder belangrijke bekwaamheid, die vooral des dichters eigen werk door de levende stem zoo zeer kan verheffen. En wie twijfelt echter aan deze uitmuntendheid, wanneer hij, om van niets anders te spreken, van van der palm hoort, dat rau betuigde, geen' moed te hebben om op te treden, waar bellamy was voorgegaan?
Dan, om nog met een woord van zijne denk- en handelwijze te spreken: zekerlijk behoorde hij eenigermate tot die ligtzinnige, woelige en stoute karakters, welke ligt tot eenige buitensporigheid vervallen, en, als 't ware, natuurlijke gebreken met even zulke deugden paren; dàn nog den naam van beminnelijk en goed wegdragende, wanneer hunne daden dien eigenlijk niet meer verdienen: doch hij vereenigde hiermede eene diepte en kracht des gevoels, eene liefde tot het schoone en betamelijke, eene helderheid van oordeel en zucht tot kennis, die het tot zulk een uiterste niet lieten komen, daar veeleer deze mengeling van jok en ernst hem somtijds tot de sternes, de claudiussen en jean pauls deed naderen, over wier trant - niet kinker, zoo veel wij weten, maar weiland onlangs uitvoerig geschreven heeft. Neen, er is bij ons geen twijfel meer overgebleven omtrent de wezenlijke achtingwaardigheid van bellamy's karakter. Het is aandoenlijk, den braven hinlópen hierover te hooren; en niet min vermakelijk is het, den geheelen man, in weinige trekken van eene meesterhand, door van der palm geschetst te zien.
Ziedaar, wat ons over dit boek, zonder een juist bestek, uit de pen vloeide. De stijl van hetzelve is doorgaans klaar, op vele plaatsen schoon, ja soms verheven. Sommige volzinnen zouden wij zoodanig niet gemaakt, sommige woorden welligt niet gebruikt hebben; maar mogelijk ware het werk er niet te beter om geweest. Wij besluiten met de betuiging van onzen dank, en nog een en ander staal, tot nut of genoegen des lezers.
‘Ik had vele Dichters,’ dus vertelt de welsprekende van der palm, ‘van dien tijd hunne verzen hooren uitspreken, ook zulken, die den roem hadden van daarin boven anderen te slagen. De gloeijende zangtoon van feith had mij meermalen weggesleept; de bezielde zang van onzen jan de kruyff, mij betooverd; en naar die beiden had ik mij, in het opzeggen van gedichten, min of meer ge-
{==604==} {>>pagina-aanduiding<<}
vormd; ik had de beroemdste tooneelspelers van dien tijd gehoord, en daar onder den eenigen corver, bij wien talma ter school had kunnen gaan; maar toen ik bellamy hoorde, was het mij, als of ik voor het eerst verzen hoorde reciteren; en ook na hem hoorde ik niets wat hem evenaarde. Men kan zich hiervan eenigermate uit het volgende een denkbeeld maken. Rau was destijds in den eersten bloei zijner jeugd, maar zijne redenaars-talenten hadden toen reeds eene toejuiching verworven en verdiend, waarvan nog geen voorbeeld geweest was; en zijne natuurlijke bevalligheid was in haar vollen luister. Ik verzocht hem dien avond, na dat bellamy eenigen zijner stukken had opgezegd, dat hij ook iets van het zijne geven zou; maar hij antwoordde rondborstig: “mijne eigenliefde verbiedt het mij, en ik doe het nooit, nadat zélandus heeft gereciteerd.” Hij liet zich echter door mij bewegen, en reciteerde op eene wijze, hem waardig, zijnen cortes, een dichtstuk vol kracht en hoogen adel van gevoelens, toenmaals nog niet afgewerkt, en hetwelk ik niet wete, of daarna door hem voltooid is.
Er heerschte in die dagen bij velen, en vooral bij de tooneelspelers, een begrip, dat men verzen even als proza lezen moest, en alles vermijden, wat of het rijm, of de maat kon verraden. In deze dwaling, die den aard en het wezen der Poëzij aantast, deelde bellamy althans niet. Er was een zeer merkbare en gevoelbare zang in den toon, waarmeê hij zijne verzen opzeide, en die, ver van daaraan te benadeelen, door hem aan de bevalligheid, menigwerf aan het gevoel, somtijds zelfs aan de kracht, en altijd aan de verscheidenheid werd dienstbaar gemaakt. Want het was geen eentoonige dreun, (de klip, waarop de meeste verzen-opzeggers, moet ik er ook bijvoegen, de meeste redenaars? stranden) maar veel meer een welluidende stembuiging, die zich nu weinig, dan bijkans niet, en alleen dan sterker hooren liet, als hij de Godentaal de (der) Poëzij wilde doen klinken. Schoon hij den natuurlijken toon zijner spraak niet zoo in zijn voordeel had, of hij moest daarin, even als in zijn voorkomen. ver voor rau onderdoen, wist hij echter de gebreken daarvan zoo te verbergen en te verbeteren, van het goede zoo wonderbaarlijk partij te trekken, en zijne stem zoo te leiden, te buigen en af te wisselen, dat uit dit alles een onnavolgbaar geheel ontstond. Eischte zaak of uitdrukking een forschen toon, dan sidderde men voor zijne donderende

{==605==} {>>pagina-aanduiding<<}
stem: eischte zij een zachten en gevoeligen, dan was het, als smolt men weg met hem, en bij de aardigheden van zijnen oorsponkelijken luim voelde men long en lever schudden. Al wat bellamy zijne hoorders wilde doen gevoelen, gevoelde hij zelf eerst, en dit is het ware geheim der uiterlijke welsprekendheid; zij moet van binnen naar buiten werken; stem, gelaat en gebaren, moeten slechts aanduiden, wat in geest en gemoed omgaat; zonder dit is zij de armhartigste aller kunsten, en zijn hare regelen gelijk aan de draden en koorden, waarmeê men marionetten beweegt.
Eer ik bellamy hoorde, betuige ik niet dan onvolledige begrippen van den aard der uiterlijke welsprekendheid gehad te hebben. Corver, in de rol van den Notaris, in den Behoeftige van mercier, had er mij iets van doen gevoelen. Bellamy ontwikkelde het geheel, zoover ik er vatbaar voor was. Ook verliepen er vele maanden, na mijne ontmoeting van hem, dat ik niets reciteerde, dan zijne verzen, en die genen derzelve, die ik van hem gehoord had. Mijn vriend kist, bij wien ik de maand Januarij des jaars 1785 doorbragt, en zijne Renooische vrienden kunnen er van getuigen. Ja, tot op dit oogenblik heugt mij genoeg van bellamy's wijze van reciteren, om er, niet een proef, maar eenig flaauw denkbeeld van te kunnen geven, ten aan, zien der waarheid, der gemakkelijkheid, der uitdrukking en der verscheidenheid, in welk alles hij mij eenigermate tot modél gestrekt heeft, zoodat, indien ik daarin iets vermag, dit grootendeels aan bellamy is dank te weten.’
Nu nog eene kleine, luimige proeve uit de brieven van bellamy, en een trek van zijn edel hart:
‘Nu iets van Utrecht, en van het studeren! Kollegie houde ik in het Grieksch, doch heb een bijzonder persoon, die mij viermalen in de week komt les geven op mijne kamer; dit voedsel heb ik nog zeer wel noodig. - Doch het kost verbaasd veel geld. En geld, mijn lieve Vriend! is iets, dat in het geheel geen gemeenschap met mij schijnt te kunnen hebben. De twee....., die ik zeer zorgvuldig in mijn broekzak geloevesteind had, hebben zich op eene lage wijze een doortogt gemaakt, en zijn den kerker ontsnapt. Nu heb ik ook geen zorg meer, enzv.’

- - ‘En denkt gij waarlijk, dat de nieuwspapieren zich met mijnen dood bemoeijen zouden, Mijn Heer? Nu, ja,

{==606==} {>>pagina-aanduiding<<}
het ware mogelijk, op de volgende wijze: “Alzoo j. bellamy, alias zélandus, in Utrecht is overleden, worden alle de kinderen Belials [krediteuren] verzocht, om den .............. op de kamer van den overledenen bij één te komen, om zijne nagelatene kleedingstukken enzv. onder elkander te verdeelen, enzv. - - - Kontanten heeft men, tot nog toe, op des overledenen kamer niet gevonden.”’

‘Holla! men klopt aan mijne kamerdeur; straks spreek ik u nader. - - - - Hier ben ik, daar heb ik B. weder aan zijne zwakke zijde gezien. Een vriend had eenig oud goed, om aan de Joden te verkoopen; ik had ook nog wat. Hij zou er zijn knecht om zenden, en - deze was het, die aanklopte.
‘Mijn Heer! ik kwam om het goed te halen!’ - ‘Goed, ik zal het bij één zoeken. Daar, drink terwijl eens!’ - Drie paren schoenen, - een rok, - twee of drie broeken, - een hoed - dit, geloof ik, was het al.
‘Ik heb weinig oude kleeren te verkoopen, Mijn Heer! - Een sober daggeld! - eene vrouw met drie kinderen! - Er schiet weinig over!’....
‘Wilt gij dien hoed hebben, hendrik?’ - ‘o Mijn Heer! duizendmaal dank! dat is nog een Zondagsche hoed voor mij.’
- Mijne oogen werden een weinig duister. - ‘Ja, Mijn Heer! onze lieve Heer zorgt toch voor de menschen. Ik heb anders niet, dan den hoed, dien ik thans draag.’ - Het was een klein, smeerig hoedje.
‘Zouden u die schoenen passen, hendrik?’ - ‘Wel ja, Mijn Heer! uw voet is breeder, dan de mijne.... en dat scheurtje kan ik laten verhelpen.’ - ‘Wilt gij dan die schoenen ook hebben, hendrik?’ ‘Mijn Heer!....’ - ‘Wilt gij de heele boel maar hebben, hendrik?’
‘Hemel! Mijn Heer!... ik heb nog een rijksdaalder.... ik wil het u betalen....’
‘Neen, hendrik!’ - ‘Duizendmaal dank, Mijn Heer!’
‘Ik moet nog een brief schrijven, hendrik!’ - ‘Dag Mijn Heer!’ - ‘Dag hendrik!’
‘Ik was blij, dat hendrik vertrok.’








{==607==} {>>pagina-aanduiding<<}

Reis in Palestina, Syrië en Egypte, gedaan in 1817, door T.R. Joliffe, enz. IIde Deel. Met Platen en eene Kaart. Te Amsterdam, bij G. Portielje. 1822. In gr. 8vo. XII en 307 Bl.

Wij hebben, kortelijk, deze uit het Hoogduitsch gemaakte en met bijvoegselen vermeerderde uitgave, voor zoo ver het eerste deel betreft, vergeleken met de Dordrechtsche, die uit het Engelsch vervaardigd is en slechts uit één deel bestaat. Wat nu het tweede en laatste deel van de Amsterdamsche uitgave belangt, hetwelk wij met den meesten spoed wilden aankondigen, hetzelve heeft ons nog ruim zoo wel bevallen als het eerste. Het is verrijkt met twee niet onbevallige plaatjes, waarvan het eene het graf der Maccabeën verbeeldt, het andere een fraai gezigt geeft van de haven der stad Jaffa, voormaals Joppe genaamd. Zoo is ook achteraan eene kaart van palestina, Syrië en Egypte, eenigzins uitvoeriger dan de kaart van de oostelijke kust der Middellandsche zee bij de andere uitgave, gevoegd.
Dit deel gaat van den 14den brief tot den laatsten, of 31sten; bij ieder' van welke, even als in het eerste deel, de korte inhoud wordt opgegeven. Voorts heeft dit deel niet minder bijvoegsels dan het eerste. Jammer is het, dat dezelve niet overal van het oorspronkelijke werk worden onderscheiden. Zoo vonden wij een niet onbelangrijk bijvoegsel, bl. 4 en 5, over het gebruik der Oostersche vrouwen om hare oogleden zwart te maken; welk gebruik op enkele plaatsen der H.S. wordt toegepast. Niets hiervan staat in de Dordrechtsche uitgave; waaruit wij meenen te moeten opmaken, dat dit een bijvoegsel is van den Hoogduitschen vertaler rosenmuller. Dan, dit is het éénige werk niet, hetwelk de Duitschers, bij het overbrengen in hunne taal, op zeer vele plaatsen veranderen, verkorten of uitbreiden; zoodat het eerder eene omgewerkte uitgave, dan wel eene naauwkeurige vertaling is. Wie dus van dit werk eene vertaling begeert, die het meest met het oorspronkelijke overeenkomt, die koope de Dordrechtsche uitgave; en wien het meer om het nuttige te doen is, voor hem is de Amsterdamsche het meest aanbevelenswaardig. Wij herhalen, ten besluite, den wensch, dat beide drukkers er evenzeer hunne rekening bij mogen vinden.





{==608==} {>>pagina-aanduiding<<}

Letter kundige Handleiding, tot aanmoediging van eigenen arbeid en het beoefenen van de Schriften der Ouden. Naar het Hoogduitsch van C. Meiners, uitgegeven door H.T. Roskes, Predikant te Nieuwkoop. Te Leyden, bij A. van Benten. 1821. In gr. 8vo. XXXII, 118 Bl.

De Eerw. roskes berigt ons, in eene wijdloopige Voorrede, de oorzaken, welke hem eerst tot de vertaling en daarna tot de omwerking van meiners' Anweisungen für Jünglinge zum eigenen Arbeiten &c. hebben doen besluiten; hij geeft vervolgens rekenschap, zoo van de nuttigheid van het door hem ondernomen werk, als van de wijze, waarop hij hetzelve heeft behandeld, en besluit met een offer aan de nagedachtenis van den onvergetelijken borger, waartoe de vermelding van buitengewone menschen, die geene andere uitspanning behoeven, dan afwisseling van werkzaamheden, hem gereede aanleiding gaf. Het werk zelf is in vijf Afdeelingen verdeeld, waarvan de eerste eene Handleiding tot eene geregelde werkzaamheid in het algemeen bevat, de tweede over de inrigting der lectuur, de derde over de beoefening van de schriften der Ouden, de vierde over het maken van uittreksels, en de vijfde over ontwerpen en stellen handelt. Hetzelve bevat, over het geheel, vele nuttige wenken. Evenwel, de derde Afdeeling, over het lezen der Ouden, bevalt ons het minst. Meiners (en dit schijnt de Eerw. roskes zelf gevoeld te hebben) hecht te weinig waarde aan die naauwkeurige en grammatikale behandeling der Ouden, welke alleen solide kennis kan verschaffen, en waarin onze Voorouders zoo zeer uitmuntten. Immers is het niet genoeg, de Ouden te lezen; men moet dezelve ook verstaan; en, in waarheid, men kan onze Jongelingen niet genoeg waarschuwen voor die losse en vlugtige beoefening van dezelven, waarmede zich zoo vele Geleerden van den nieuwen stempel vergenoegen. Het oordeel des Schrijvers over de betrekkelijke waarde en verdiensten van elk derzelven is ook dikwijls verre van juist te zijn; in het bijzonder, over de dikke folianten van
Scholiasten en Grammatici (pag. 39), over sallustius (pag. 56), tacitus (pag. 57) en anderen: zoodat somwijlen de gedachte onwillekeurig bij ons opkwam, of de Schrijver deze werken, waarover hij oordeelt, wel genoegzaam kende, ja gelezen had. Of hoe is het mogelijk, de on-
{==609==} {>>pagina-aanduiding<<}
kieschheid van horatius, propertius en tibullus te laken, en de Blijspelen van terentius en de meeste gedichten van catullus aan te prijzen?
De overige Afdeelingen zijn met meer juistheid geschreven. Of evenwel de manier van excerperen, welke hier aanbevolen wordt, de beste zij, is moeijelijk te beslissen: zooveel is zeker, dat ieder best doet met zijne eigene inzigten daaromtrent te volgen, opdat niet de studie in machinaal werk ontaarde.
Taal en spelling van dit werkje zijn vrij zuiver: hier en daar slechts stuitten wij op een vreemd woord of drukfout; b.v., in de Voorrede, bedrijvelijk. Wij wenschen derhalve deze Handleiding in vele handen, opdat velen daarin nut en aanmoediging mogen vinden.





Ontwerp van eene Geschiedenis der Schoolverbetering in de Provincie Groningen; door Th. van Swinderen, Schoolopziener en Secretaris van de Commissie van Onderwijs in de Provincie Groningen. Te Groningen, J. Oomkens. 1821. In gr. 8vo. IV. 67 Bl.

Zoo iemand, om zijne, op den titel vermelde, betrekking, had de Heer van swinderen de bevoegdheid tot het schrijven van dit Ontwerp. Dat hij het achterwege blijven van het werk van den Predikant kniphuizen, ten vervolge van het Gedenkboek van brucherus, schoon reeds afgedrukt, als geene reden voor zich beschouwde, om dat gedeelte, dat hij daarvan ontworpen had, onuitgegeven te laten, (dit betrof den Schoolstaat: kniphuizen behandelde den Kerkstaat) verblijdt ons zeer: dat hij, te regt gevoelende, hoe moeijelijk het zij, niet slechts niets dan waarheid, maar ook de geheele waarheid te schrijven, wanneer van nog levende personen gewaagd moet worden, zich niet heeft laten terughouden, zelfs niet van de mededeeling des briefs aan den Inspecteur-generaal der Keizerlijke Universiteit, prijzen wij zeer. Wij hopen, al ware het maar naar dien brief nieuwsgierig gemaakt te hebben, die, ja, wel harde, maar heilzame waarheden bevat. Elk, die, behalve hen, welke meer bijzondere betrekking hebben tot de provincie Groningen, belang stelt in den roem van het goede land onzer woning, en de waarde der voorregten, welke onze school-
{==610==} {>>pagina-aanduiding<<}
verbetering verschaft, erkent, zal met ons den werkzamen van swinderen voor dit boeksken danken. Zij zullen het met genoegen lezen; en dit mogen bijzonder alle Schoolonderwijzers, ja ook alle Schoolopzieners doen, die er zeer ernstig zich door mogen laten overtuigen van het groote belang der volharding in hunne niet gemakkelijke pligtsbetrachting; en elk, die, als Overheidspersoon, invloed heeft op de verbetering van het lot en de vermeerdering van het nut der Scholen, vindt hier voordeelige waarschuwing en opwekking.
Ontwerp noemt de Schrijver dit werkje, en geeft hope, dat, indien het bevalt, hetzelve door eene breedere uiteenzetting der zaken, door eene eigenlijke Geschiedenis der Schoolverbetering, in de provincie Groningen zal worden gevolgd. Zoo zeer wij dit verlangen, wenschen wij, dat dit voorbeeld door andere bekwame Schoolopzieners gevolgd mogte worden ten opzigte van andere provinciën, en voorspellen daarvan niet weinig nut.
Gaarne schetsten wij den hoofdinhoud van dit werkje, en deelden onzen Lezeren eene en andere bijzonderheid uit hetzelve mede, b.v. de plegtige opening van twee Stads- en twee Armenscholen, 's daags na het derde Eeuwfeest der Hervorming. Doch, het boek kost twee schellingen; men koope en leze alles zelf, en zal zijn geld niet beklagen.




Karel de Stoute, of de gewaande Kluizenaar. Naar het Fransch: Le Solitaire, van d'Arlincourt. Te Amsterdam, bij de Erven H. Gartman. 1821. In gr. 8vo. 343 Bl.

Wij bevonden, dat de vertaling - dezelve moge dan al of niet noodig gerekend worden - doorgaande, wat stijl, taal en spelling betreft, onberispelijk is; en kunnen ook niet ontkennen, dat het werk zelve den goeden en onderhoudenden verhaler en romandichter kenmerkt. Wij zien echter niet, dat uit dezen roman bijzonder veel te leeren is; noch ook, dat dezelve ter bevordering van zedelijkheid waarde heeft van veel beduidenis. Het is al, zoo als de romans doorgaans zijn; men leest dit boek met gespannene nien wsgierigheid van het begin tot het einde, en vraagt zich dan aan het einde: of men zijnen tijd niet nuttiger had kunnen besteden, en zijn geld had kunnen uitgeven voor een werk van meer blijvende waarde? Evenwel, men doodde eenen ledigen avond met vermaak; hoewel het tijd dooden ons altijd een schrikkelijk denkbeeld is. Hier en daar is de voorstelling schilderachtig; het berouw, dat de misdaad volgt, wordt aandoenlijk voorgesteld, en moge tegen de misdaad waarschuwen; en de levensloop en krijgsbedrijven van den Hertog van Bourgoudië, karel, de Stoute bijgenaamd, zoo als hij die hier, bijna aan het slot, zelf wordt voorgesteld te

{==611==} {>>pagina-aanduiding<<}
verhalen, mogen den lust opwekken tot het onderzoek der echte geschiedenis, waarvan de hoofdtrekken alhier, uit goede bronnen naar het schijnt, worden aangegeven. Het sneuvelen van den door zijne wreede krijgsbedrijven vermaarden en gevreesden held werd lang in twijfel getrokken, en zijne wederverschijning werd door velen lang, maar echter te vergeefs, gewacht. Dit gaf dan onzen romanschrijver het denkbeeld, om hem op eenzame rotsen, als kluizenaar, nog eenige jaren te doen leven, en beurtelings als den schrik en de hulp van de menschen in zijnen omtrek, onbekend, en even als een spook, te doen verschijnen en werken. Dit houden wij, en buiten twijfel ieder lezer met ons, voor verdichtsel, hoezeer de vertaler dit eenigermate schijnt te willen betwijfelen. Het spreekt intusschen van zelve, dat een engelachtig lief en mooi en nagenoeg heilig meisje de spil is, om welke geheel de roman zich draait. Die heilige maagd, het kloosterduifje genoemd, en door ieder bewonderd en aangebeden, boeide vooral ook den kluizenaar van de rots; en hij was de haar beschermende engel, gelijk zij dan ook zijn engel was. Hij, de arend van de rots, en zij, het zachte duifje, - welk een aardig huwelijkspaartje! - Of het zoo ver kwam? Karel was inderdaad op het meisje, waarop ieder wel verlieven moest, smoorlijk verliefd; en zij had het dan ook danig en danig op hem, dien spookachtigen, geheimzinnigen man, en hield dit nog vol ook, nadat zij hem leerde kennen als den vorigen bloeddorstigen geweldenaar en geesel des lands, den moordenaar van haren vader en nicht, en den vervloekten des Hemels. Geen wonder! want hij was een held en een sraai man, en in den grond een edelmoedig en braaf man ook, enz. enz. Maar, of het nog een paar werd - dat zeggen wij u niet, lezer! opdat een onzer Confraters ons niet weder berispe, dat wij u bij het lezen van romans het genoegen bederven; alhoewel wij te zijnen aanzien hier het
turpe est doctori, cet. met moeite terughouden.
Maar, wat wij vooral niet moeten verzuimen, is, u te berigten, dat er van het oorspronkelijke reeds drie drukken zijn uitverkocht, (zoodat dit boek aan de Franschen bijzonder beviel) en dat hetzelve nu reeds in vijf talen is overgebragt; waaruit wij het besluit opmaken, dat niet alleen bij ons, maar ook elders, het doen vertalen van uitheemsche verdichtselen eene niet onvoordeelige speculatie is.

De Kalkoen. Geschiedkundig Blijspel, uit het leven van Hendrik IV, in één Bedrijf. Door J.T. Vogel. Niet vertaald. Te Rotterdam, bij A. May van Vollenhoven. In kl. 8vo. 20 Bl.

De Schijndoode, of de Begrafenisbos. Blijspel in één Bedrijf. Naar het Hoogduitsch van J. von Voss. Vrij gevolgd. Te Rotterdam, bij A. May van Vollenhoven. In kl. 8vo. 27 Bl.

{==612==} {>>pagina-aanduiding<<}


Klaartje en Jakob, of zijne mouw verraadt hem! Naar het Hoogduitsch van F. van Holbein, door D.J. Kamphuizen. Te Amsterdam, bij J.C. van Kesteren. 1822. In kl. 8vo. 40 Bl.

Wij voegen deze drie stukjes bij onze aanmelding te zamen, omdat zij ons te gelijk ter hand kwamen, en omdat men klaagt, en zoo wij meenen te regt, over het gebrek bij het Tooneel aan kleine en goede nastukjes, en men zich, van wege gezegd gebrek, wel eens met eene vod behelpen moet. Wat van deze soort dan uitkomt, mag wel spoedig worden ingezien. Die in deze behoefte van het Tooneel met smaak en genoegzame kunde voorzag, zou, dunkt ons, nutteloozen noch ondankbaren arbeid doen.
Over het ‘niet vertaald’ op den titel van No. 1 verheugen wij ons; te meer, daar dit stukje van deze drie wel zeker het beste is. De Anekdote is bekend, en geeft, zoo als die hier wordt voorgesteld, geschikte stof tot eene vrolijke aardigheid, die, naar het ons voorkomt, welgelukt is.
No. 2 is iets minder; evenwel wij gelooven, dat het, weluitgevoerd, den aanschouwer kan vermaken. Een arme schoenmaker houdt zich dood. Zijne Crediteuren, de te laat komende Doctor, de eigenaresse van het woonhuis, de timmerman, die de doodkist maken moet, zijn bijzonder hardvochtig. Maar naauwelijks verneemt men, dat er eene aanzienlijke som uit eene begrafenisbos te ontvangen is, of het blaadje is omgekeerd, en allen zijn bijzonder medelijdend en hulpvaardig. Intusschen had de man zich slechts dood gehouden; door het ontvangen geld kan hij zijne schulden betalen, en met beter vooruitzigt zijn ambacht weêr voortzetten; daarenboven bekomt dan ook zijne dochter een sommetje tot een' bruidschat, daar zij den leerjongen huwen zal. De bedrogen Directeur der begrafenisbos is de éénige ontevredene; dan ook dit schikt zich mede, daar de Doctor volhoudt, dat hij zeer goed beoordeelen kon, of iemand werkelijk dood was, en stout en ferm beweert, dat de man niet schijndood was, maar nu schijnlevend is; terwijl de persoon in questie van zijn regt op de bos afziet, wanneer hij, over kort of lang, werkelijk dood zal zijn. Bij gebrek van lets beters, kan men dit stukje dan wel eens geven, en zal het vermaak doen; alhoewel dat spotten met den altijd ernstigen dood en deszelfs toestel ons hinderen zou.
Dan, omtrent No. 3 durven wij dit nimmer, dan alleen in den hoogsten nood, aanraden, en dan nog niet, dan alleen op eene boerenkermis en bij den minstbeschaafden boerenstand. Wij vinden het bij uitstek laf, en zouden althans niet verlangen bij de vertooning tegenwoordig te zijn.

No. XIII. Boekbesch. bl. 558. reg. 9. v.o. lees: leven.
- Meng. - 638. - 10. - steekt.
- XIV. - 695. - 15. v.b. - plooitje.






{==613==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm. XIde Stuk. Te Leyden, bij D. du Mortier en Zoon. 1821. In kl. 8vo. 242 Bl.

In een kort voorberigt voor dit stukje verontschuldigt zich de Heer van der palm, dat hij het leven van David in hetzelve niet geheel ten einde gebragt heeft, zoo als hij zich had voorgesteld. De menigte der belangrijke zaken heeft hem in zijn voornemen verhinderd, en hij wilde noch door al te groote kortheid zijne voorstelling van alle belang berooven, noch eene al te groote uitgebreidheid aan dit deeltje geven. Ook behandelt hij in hetzelve alle eigenlijke en overige levensbijzonderheden van David. Het zou inderdaad jammer zijn, indien hij zich, in de hoogstbelangrijke tafereelen uit het leven van een' man als David, te zeer bekort had. Het onderwerp was, in alle opzigten, te rijk en te nuttig; en wij zouden den Schrijver onregt aandoen, indien wij hem wilden gelijkstellen met sommigen, die een werk, hetwelk goed vertier heeft, zoeken te rekken, ten voordeele van hunne beurs, maar ten koste van hunnen roem en dien van het werk zelve.
Dit stuk, dan, loopt van de verovering van Jeruzalem tot aan de volkstelling door David, en bevat een tijdvak vol van gewigtige en leerzame tooneelen. Wij zullen ons vergenoegen met eenige weinige derzelve ter beschouwing uit te kiezen, met bijvoeging ginds en elders van onze bedenkingen op de wijze, waarop dezelve door den Hoogleeraar worden voorgedragen.
Schoon is de schildering der plegtigheid, waarmede de ark des verbonds door David naar Sion gevoerd werd. Dan, bij de vermelding der koorgezangen, die toen plaats hadden, zouden wij gaarne gezien hebben, dat die koren niet alleen als beurtelings naar den toon der muzijkïnstru-
{==614==} {>>pagina-aanduiding<<}
menten zingende, maar ook als dansende beschreven geweest waren. Dit dansen had bij de koren der Grieken plaats, en buiten twijfel ook bij die der Hebreërs. Hieruit wordt opgehelderd het gedrag van David, die voor de ark danste. Dit dansen had dus, op zichzelve, niets aanstootelijks, dewijl het tot de heilige koorgezangen van die plegtigheid behoorde. Maar dat David dit deed in een hem ongewoon gewaad, en met aflegging zijner koninklijke kleederen; dat hij hierin niet alleen anderen voorging, maar ook boven iedereen op eene uitbundige wijze uitstak, en zichzelven en zijne hooge waardigheid dus scheen te vergeten; dat hij op eene min statige wijze danste, zoo als niemand het deed, - dit kon zijne trotsche huisvrouw Michal niet verdragen; dit was het, dat zij in hem op het scherpste berispte. Volgens de voordragt van den Heer van der palm, zou het schijnen, alsof alléén David gedanst hadde.
Meesterlijk en zeer stichtelijk is ook voorgedragen Davids misdrijf met Bathseba. Hoezeer wij, intusschen, verre zijn van David hierin eenigzins te willen verontschuldigen, gelooven wij echter, dat onze Schrijver wat te hard over hem oordeelt, daar hij bl. 93 zegt, dat de prikkel van berouw langzamerhand in hem verstompt schijnt geworden te zijn, en dat, door de gedachte aan het gepleegde kwaad van zich te verwijderen, en in den omslag van moeijelijke bezigheden ingewikkeld, afgetrokken door allerlei verstrooijingen, het gebeurde bij hem bijkans vergeten was. In het geschiedverhaal vinden wij wel niets van zijn berouw opgeteekend, voordat Nathan tot hem kwam; doch er is ook niets van het tegendeel vermeld. Dan, hoe hij intusschen gesteld was, heeft hij zelf, zoo als wij niet twijfelen, verklaard in den 32sten Psalm, welke door de meeste uitleggers op die misdaad wordt toegepast. De Heer van der palm spreekt van dit vrij algemeen gevoelen in zijne Bijbelverklaring op dien Psalm, en verwerpt het, uit hoofde van het 3de en 4de vers, waarin David spreekt van de folteringen van zijn geweten, welke zijn gebeente verteerden, en die met zijne

{==615==} {>>pagina-aanduiding<<}
bijkans onverklaarbare gerustheid, waaruit hij door Nathan gewekt werd, niet wel overeen te brengen zijn. Maar het door den Hoogleeraar verworpen gevoelen is alleraannemelijkst, en zijne aangevoerde zwarigheid is juist zeer gunstig voor hetzelve. Immers, wanneer wij dit gedicht tot het grootste misdrijf van David betrekken, zoodat het eenigen tijd na den 51sten Psalm vervaardigd zij, en David, in het 8ste en 9de vers, anderen allergepastst uit zijn eigen voorbeeld waarschuwe, om niet aan hunne toomelooze driften blindelings bot te vieren, dan kunnen wij hem, vóór de toespraak van Nathan, geene onverklaarbare gerustheid toeschrijven, en wij zien er uit, dat hij, integendeel, door het angstig gevoel van zijn misdrijf gestadig gepijnigd werd; een gevoel, des te onverdragelijker, hoe meer hij zich schaamde, iets van hetzelve uiterlijk te laten blijken, tot dat Nathan hem, op het onverwachtst, eene openlijke belijdenis afperste. Uit dit natuurlijk oogpunt wordt Davids gesteldheid zeer verklaarbaar, en hij van eene met zijne inborst strijdige ongevoeligheid en gerustheid vrijgepleit.
Aan het slot van dit gedeelte, of van het 5de Hoofdstuk, wordt zeer kort gewag gemaakt van Davids verschrikkelijke strafoefening aan de Ammonieten, die hij met zagen en bijlen en dorschwagens en het vuur der tigchelovens ter dood bragt, volgens 2 Sam. XXI, (hetwelk zijn moet XII:31.) Het verwonderde ons, dat noch alhier, noch in de nieuwe uitgaaf des Bijbels, een enkel woord gerept wordt van eene andere, gansch niet onaannemelijke verklaring, welke door vele nieuwe uitleggers boven de gewone verkozen wordt, en volgens welke David de Ammonieten niet ter dood, maar tot den hardsten slavenärbeid, het werken met zagen, bijlen, dorschwagens, en het bakken van steenen in tigchelovens, voor hun gansche leven doemde; een gevoelen, hetwelk zeer wel met den grondtekst is overeen te brengen, en David ontheft van eene wreedheid, die, wat men ook zeggen moge, in zijn karakter onverklaarbaar is.
Met zeer veel genoegen lazen wij de voordragt van Ab-
{==616==} {>>pagina-aanduiding<<}
saloms rebellie, of opstand, tegen zijn' eigen' vader. Roerend is in dezelve beschreven Davids vlugt uit Jeruzalem. Ja, wij zouden bijkans vermoeden, dat de Heer van der palm zich door zijn eigen gevoel heeft laten wegslepen, daar hij, bl. 150 en 151, David schildert als overstelpt en geheel verbrijzeld door het gevoel van zijne misdaad met Bathseba, zoodat hij zelfs aan geene verdediging, maar alleen aan vlugten dacht, en zijne getrouwen wel zagen, dat met den Koning, in zulk eenen gemoedsstaat, niets was aan te vangen. Althans in zijne aanmerkingen op 2 Sam. XV:14, twee jaren vroeger uitgegeven, zegt hij met allen grond, dat David zekerlijk meer wist van de toedragt der zamenzwering, dan in het geschiedverhaal gemeld wordt; dat hij de wuftheid en onstuimigheid des volks kende, hetwelk altijd naar verandering haakt, en Absalom op de handen droeg; dat vlugten tijd geven was aan kwaadwilligen, om tot nadenken en inkeer te komen, en aan de braven, om zich bij David te voegen; dat voorzigtigheid en gematigdheid de partij kenmerken, die David koos; dat Jeruzalem thans in geen' staat was, om eene belegering door te staan, en David die stad niet wilde blootstellen aan de onheilen van zulk eene belegering en misschien daarop volgende verovering. Dit zijn zeer juiste aanmerkingen van eenen bezadigden Schriftverklaarder.
Insgelijks is niet volkomen overeenstemmende, hetgeen de Schrijver bij 2 Sam. XVIII:9 opmerkt, met hetgeen hij in dit stuk van zijn' Bijbel voor de Jeugd bl. 182 gesteld heeft, betreffende het vasthangen van den vlugtenden Absalom tusschen de takken van een' grooten eik. Hier zegt hij, dat Absalom met hoofd en haren was vastgeraakt, en dat, eer hij zich los kon winden, zijn muilezel onder hem was doorgegaan, zoodat hij geklemd en verwerd hangen bleef en zich niet redden kon. Doch op de eerste plaats schijnt hij, als uitlegger, het gewone gevoelen niet gunstig, en merkt uitdrukkelijk op, dat in het geschiedverhaal niet van het haar, maar van het hoofd van Absalom gesproken wordt, en dat zijn hoofd tus-
{==617==} {>>pagina-aanduiding<<}
schen twee takken zoodanig schijnt geklemd te zijn geweest, dat hij bijkans verworgd werd. Mogelijk is de Schrijver naderhand van gevoelen veranderd. Dan, dit is eene kleinigheid.
Van meer gewigts is, hetgeen de Heer van der palm, bl. 193 en volgg., aanmerkt, bij het verhaal van eene bijzonderheid, 2 Sam XIX:11-13 vermeld. Na het dempen, namelijk, van den opstand had het volk berouw, en begeerde Davids terugkomst te Jeruzalem: deze, hiervan verwittigd, wilde door den stam van Juda weder ingehaald worden, en bood aan den krijgsoverste Amasa den post van opperbevelhebber, in plaats van Joab, aan. Deze handelwijze van David wordt niet alleen als in vele opzigten verkeerd en berispelijk voorgedragen; maar er wordt ook bij deze gelegenheid opgemerkt, dat David, sedert zijn misdrijf met Bathseba en Uria, met de rust zijns gemoeds, als 't ware, ook zijn beleid en zijne standvastigheid in het behandelen van gewigtige zaken verloren had; en dit doet den Schrijver opmerken, van hoe veel belangs het zij, een goed geweten te hebben, ook om zich wijs en voorzigtig te kunnen gedragen. Dit is waar en zeer stichtelijk: dan, of David sedert dien tijd zijne wijsheid en voorzigtigheid verloren hebben, meenen wij met grond te mogen betwijfelen. Het is waar, omtrent zijne zonen, Ammon en Absalom, gedraagt hij zich zeer onvoorzigtig. Doch dit moet aan zijne zwakheid voor zijne kinderen toegeschreven worden; eene zwakheid, die met zijn zacht karakter zeer overeenkomstig was. Voor 't overige toonde hij die zelfde tegenwoordigheid van geest en die zelfde voorzigtigheid, welke hij te voren in de moeijelijkste omstandigheden zijns levens getoond had; en, behalve zijn onvoorzigtig gedrag omtrent zijne kinderen, brengt van der palm geene andere bewijzen bij, dan zijn gedrag kort vóór zijne terugkeering naar Jeruzalem. Wat nu dit gedrag zelve betreft, wij kunnen daarin niets berispelijks vinden, dat David door den stam van Juda wenschte teruggebragt te worden. Hij geeft er zelf de zeer natuurlijke reden van, dat

{==618==} {>>pagina-aanduiding<<}
hij met dezen stam op het naauwst vermaagschapt was; en, hetgeen men niet behoort voorbij te zien, David wenschte niet door de mannen van dien stam alléén ingehaald te worden, maar dat zij niet de laatsten zouden zijn. Dit betuigt hij tot tweemalen in het 11de en 12de vers; zoodat men daaruit kan opmaken, vooral uit vergelijking van het 10de vers, dat juist zij zich in het weder inhalen des Konings het achterlijkst getoond hadden. - Minder is David te verdedigen in zijne verheffing van Amasa boven Joab: dan, wanneer men zich in zijne plaats stelt, kan men ligt begrijpen, hoe een man als hij daartoe gekomen is. Hij wilde, naar alle waarschijnlijkheid, Amasa, die Absaloms partij had gekozen, tot zijne eigene zekerheid aan zich ten sterkste verbinden, en den euvelmoed van Joab, in het vermoorden van Abner, volgens Hoofdst. III:22-27, en in het ombrengen van Absalom, tegen het koninklijk bevel aan, betoond, beteugelen, door hem van zijne hooge waardigheid te berooven. Hij moge hierin te misprijzen zijn; dan, hoe dikwijls gedroeg hij zich, vóór het bovengemelde misdrijf, niet zoodanig, dat men, hem naar zijn karakter beoordeelende, hem wel niet prijzen of verdedigen, maar gereedelijk verontschuldigen kan! Ons bestek gedoogt niet, deze aanmerking uit te breiden, of in meerdere bijzonderheden te treden.

Handleiding tot gebruik van den Heidelbergschen Catechismus. Vrij gevolgd naar het Hoogduitsch van David Muslin, thans Predikant aan de Munsterkerk te Bern. Te Zwolle, bij J.L. Zeehuizen. 1821. In gr. 8vo. 546 Bl.

Wij sloegen, bij het ontvangen dezer Handleiding, onwillekeurig het oog op onze boekenkast, waarin wij eene geheele rij uitleggingen van dit vraagboekje van vroegeren en lateren tijd geplaatst zagen, en onder de laatsten vooral curtenius, reddingius en liefsting

{==619==} {>>pagina-aanduiding<<}
opmerkten. ‘Zoo lang echter,’ zegt het Voorberigt, ‘die Catechismus zijnen tegenwoordigen rang behoudt in het Hervormd Kerkgenootschap, en het derzelver Leeraren aanbevolen blijft, opzettelijk over denzelven te prediken, is het van gewigt, dit boekje wèl te verstaan,’ en is, dit erkennen wij, iedere goede bijdrage, ter aanwijzing, om, overeenkomstig de tijden en de behoeften der menschen, doelmatig en stichtelijk van hetzelve gebruik te maken, van belang. In die streken van Duitschland, waar ook nu nog die Catechismus een onderwijsboek in de scholen is, moet dit belang nog zwaarder wegen. Indien, of laten wij liever het slot der Inleiding overnemen, zoolang het hervormd Christendom behoefte heeft aan symbolische schriften, (en zal deze ware of vermeende behoefte nog wel spoedig ophouden?) en zoolang men dan geen beter kan invoeren, (op hetwelk wij geen uitzigt hebben) zoolang behoude de Catechismus zijn aanzien en zijne plaats. - Omgeven door de hulpmiddelen van den tijd, omschenen door het licht van den dag, zij men nooit blind voor zijne gebreken, maar miskenne ook zijne waarde niet! en zij de Bijbel altijd de oorspronkelijke bron en proefsteen en licht en gids naar het Hemelsch Vaderland voor den Christen!
Wij hebben dan ook de moeite genomen, om dit lijvig boekdeel, wel niet geheel te doorlezen, maar wij lazen het Voorberigt en de Inleiding, verder geheel het werk doorbladerende, en hier en daar onze aandacht meer gezet bepalende bij eene en andere afdeeling, welker onderwerp, of ook wijze van behandeling, ons bijzonder uitlokte; en wij werden daarbij bevestigd in ons gunstig gevoelen nopens de waarde van den Heidelbergschen arbeid; en dat niet alleen wegens den tijd, waarin deze arbeid inviel, en den toen algemeen heerschenden geest, maar ook wegens het wezenlijk en blijvend gehalte van dit eerwaardig gedenkstuk uit de eeuw der Hervorming. Ziet men de Geloofs- en Zedeleer van het Christendom, vragen wij met den Inleider iederen onpartijdige, in dat boekje niet voorgedragen met eene aanmerkelijke volledig-
{==620==} {>>pagina-aanduiding<<}
heid? in eene niet zoo geheel onnatuurlijke en verwerpelijke orde? zoo kort en eenvoudig? met zoo veel verdraagzaamheid, en nederige voorzigtigheid omtrent de geloofsverborgenheden, en zoo zeer overeenkomstig met het Evangelie, als men naauwelijks in dien tijd verwachten kon? Daarenboven niet zoo afgetrokken, niet zoo steil en droog in voordragt, maar belangwekkende, moedgevende Evangelietaal? Hoe wordt men gedrongen, om over zichzelven na te denken en zijn eigen wezenlijk belang te behartigen? Geen drooge Godgeleerdheid is hier; veel meer wordt de leere van het Christendom overal doorgaans voorgedragen als eene leere, die, ingevolge het woord van God, opleidt tot godzaligheid en deugd, en daardoor tot ware gemoedsrust en troost in leven en sterven. Op deze wijze wordt de Christenleere datgene, wat zij voor ons menschen zijn en worden moet, naar het plan van God en onzen
Zaligmaker. Wat men ook op dezen lof moge afdingen, het werk, dat voor ons ligt, is bewijs, dat men in dezen geest, en zonder eenig voedsel te geven aan sektenzucht en kibbelarij, naar en over dezen Catechismus onderrigten en prediken kan. En het smart ons daarom, dat de leerredenen over den Catechismus met minder lust en gezetheid worden aangehoord, hier en daar ten platten lande ook, maar vooral in de grootere steden, waar men bij dezelve weinig andere menschen, dan uit den dienstbaren en uit de mindere standen, ziet; waartoe wel het ongeschikte middaguur het zijne bijdragen mag, maar ook, indien wij hier wèl zien en het zeggen mogen, de wijze van voordragt door sommige Leeraren, en hun bijna onveranderlijk blijven bij hun eerst gemaakt opstel, waardoor dan natuurlijk de meer gevorderde en beschaafde toehoorder minder wordt uitgelokt; terwijl ook wederkeerig de Prediker zich weinig voelt opgewekt, door zijn klein en minder aanzienlijk gehoor, om denzelfden tijd en vlijt aan dit gedeelte van zijne taak te besteden, al is hij anders bij zijn overig openbaar werk naauwgezet en ijverig. Meer dan eens hoorden wij eenen man, die regt indringend tot ons verstand en hart den vorigen zondag

{==621==} {>>pagina-aanduiding<<}
sprak, den volgenden zondag met groot genoegen op zijne Catechismusleerrede het amen zeggen, daar het blijkbaar was, dat hij nu geheel het uur zichzelv' zoo wel als ons verveeld had. Dit moet, mijne Broeders! zou jacobus zeggen, alzoo niet geschieden, indien gij dan toch over den Catechismus prediken wilt of prediken moet! - Dan, keeren wij, na dezen uitstap, terug tot het werk. Het is, gelijk men verwachten kon, gereformeerd regtzinnig, maar bescheiden en voorzigtig, en het geeft bij iedere afdeeling het noodige, en eene verscheidenheid van nuttige denkbeelden aan de hand, zoodat zich geen Prediker of toehoorder de lezing beklagen zal. De behandeling is kort, en duidelijk genoeg, ofschoon men doorgaans slechts wenken vindt, en alles wordt op eene zeer verstandige wijze altijd aangewend en aangedrongen ter beoefening.
Onder hetgeen wij bijzonder wilden nagaan, behoorde ook hetgeen voorkomt nopens den Kinderdoop. Wij geven het grootendeels hier, ter proeve van het bescheiden voorstaan zijner meening, bij het ophalen der gevoelens van andersdenkenden:
‘Eene andere vraag is, of men den Doop ook aan kinderen bedienen zal. Van overoude tijden reeds geschiedde dit. In de eeuw der Hervorming was daarom de Kinderdoop geene nieuwigheid. Velen waren daarop bijgeloovig genoeg gezet, en beschouwden dien voor de zaligheid der kinderen volstrekt noodzakelijk. Van zulken, die de ongegrondheid en dwaasheid van dat begrip gevoelden, vervielen eenigen tot een ander uiterste, en hielden den Kinderdoop voor onwettig en onbetamelijk. Zoo dacht ook menno simons, de stichter van het Christengenootschap der Mennonieten, bij wien de Doop alleen toegediend wordt na ontvangen onderwijs en gedane belijdenis.’
‘Zeer behoedzaam en gematigd is de vraag. Niet moet, maar zal men hen doopen? Mag het geschieden? Is het betamelijk, raadzaam, nuttig? Is het bestaanbaar met de H. Sehrift en den geest van het Evangelie? Men bedoelt

{==622==} {>>pagina-aanduiding<<}
zekerlijk alleen kinderen van geloovigen, van Christenonderen, geene kinderen buiten de Christelijke Kerk geboren. Tegen den Kinderdoop brengt men in, het bevel van Jezus, matt. XXVIII:19, marc. XVI:16, om eerst (zoo men zegt) te onderwijzen, en dan te doopen. Alzoo moet men den Doop uitstellen, tot dat de kinderen genoegzaam onderwezen zijn. - Zij verstaan ook niets van den Doop. - Men moet ook bekennen, het vraagstuk is niet zoo gemakkelijk en voetstoots te beslissen; wij kunnen eigenlijk noch bevel aanwijzen, noch voorbeelden van door de Apostelen gedoopte kinderen opgeven. - Hand. II:39 wordt toch ook niet bepaaldelijk van jonge kinderen gesproken. - Wij beschouwen den Kinderdoop ook niet als grondwaarheid of hoofdzaak van het Christendom; evenwel houden wij ons overreed van deszelfs wettigheid, pligtmatigheid en nuttigheid. In het antwoord wordt daarom op de voorgestelde vraag ja gezegd, en dit wordt op eene zeer eenvoudige wijze gestaafd door niet ongewigtige bewijzen, afgeleid uit de uitgestrektheid van Gods Verbond en Gemeente en beloften, en uit vergelijking van hetgeen oudtijds plaats had,’ enz.
Gebrek aan ruimte verbiedt ons, de ontwikkeling dezer zoogenaamde bewijzen (waardoor wij echter niet gelooven, dat de Mennoniet overtuigd zal worden) af te schrijven. Maar wij voegen er, met hetzelfde doel, als waarom wij het vorige opgaven, nog bij, hetgeen wij eenige bladzijden verder lezen:
‘De Doop der kinderen nogtans, binnen de gemeenschap des Christendoms, van Christenouders geboren, is wettig, pligtmatig, betamelijk. - Hij is evenwel niet zoo zeer noodzakelijk om der kinderen, als wel om der ouderen wil. De zaligheid der kinderen kan van hunnen Doop onmogelijk afhangen. - De nood-Doop der Roomschkatholijken is af te keuren, is ongegrond, en het uitwerksel van een bijgeloovig misbegrip. Een overblijfsel daarvan ziet men hier en daar nog in ons Kerkgenootschap, in het al te zeer haasten met den Doop, alsof de

{==623==} {>>pagina-aanduiding<<}
kinderen niet vroeg genoeg konden gedoopt worden, alsof geene ziekte of ongesteldheid, geen weêr of wind moest ontzien worden, om het pasgeboren wicht ten Doop te brengen, eer het misschien sterven mogt. - o Schandelijk bijgeloof! wreedheid! kindermoord!’
‘Om der ouderen wil vooral is de Doop der kinderen van het grootste belang. Hij is eene dadelijke belijdenis van hun geloof, en van hunne hoogachting voor het Christendom; blijde dankbetuiging voor het geschenk des kinds aan God; plegtige verbindtenis tot eene echt Christelijke opvoeding; aanroeping van Gods naam tot dat gewigtig werk. Wie zal alzoo voorbedachtelijk, uit eigenzinnigheid, deze handeling aan zijn kind verwaarloozen? Zou dat niet zijn, betuiging van minachting voor het Christendom? - eene aanduiding, dat men God geenen openlijken dank voor het kind, dat geschenk des Hemels, wil brengen? dat men ten minste thans nog niet beloven wil, hetzelve in het Christendom op te voeden of te doen onderwijzen? of dat men Gods bijstand en zegen daartoe geheel niet behoeft? of derzelver openlijke inroeping onnoodig en onnuttig oordeelt? Zoo denken wij echter geheel niet van onze Mennoniete Medechristenen, die den Doop uit verkregene overtuiging uitstellen tot volwassenen ouderdom,’ enz.
De veranderingen en bijvoegsels, door den Vertaler gemaakt, zoo als hij die beredeneert in het Voorberigt, komen ons voor, verbeteringen te zijn. Aanhalingen van of wenken op minder gepaste Bijbelteksten, in vele andere Catechismusverklaringen geene zeldzaamheid, kwamen ons slechts weinig voor. De wet moet intusschen voor ons een tuchtmeester tot Christus zijn, bl. 22, meenen wij echter daaronder te mogen rekenen.





{==624==} {>>pagina-aanduiding<<}

Eerste en laatste Tooneelen der Wereld, bevattende het begin, den geheelen loop en het einde van den opstand, welke tegen God, van Adam af, onder het menschdom heeft plaats gegrepen, alsmede de wederkomst onzes Heeren, en de oprigting eener duizendjarige Wereld-Monarchie, door H. Hentzepeter. Te 's Gravenhage, bij C. van Greeven. 1822. In gr. 8vo. 94 Bl.

De eerste tooneelen der wereld worden in de eerste 32 bladzijden van dit boekje behandeld; namelijk de ongehoorzaamheid van Adam, en de groote veranderingen, daardoor ontstaan. De laatste tooneelen beschouwt de schrijver iets uitvoeriger, van bl. 33-76. Gelijk men vooraf reeds gissen kan, zoo meent de schrijver, dat wij te dezen door Daniël en de Openbaring van Joannes zijn voorgelicht. Onder den titel van Aanmerkingen tracht hij eindelijk door Jezus eigene woorden zijne vooruitzigten nader te wettigen. Vóór weinige jaren gaf hentzepeter, bij a. vink, te Amsterdam, een boekje in het licht: De aanstaande wederkomst van onzen Heer onder eene vijfde Monarehie. De oorlog tusschen de Turken en Grieken, die hem in zijn voorspellend gevoelen bevestigde, geeft hem nu den moed, om ons door dit nieuwe werkje bij en voor te lichten; en de uitkomst moge leeren, of hij al dan niet juist heeft vooruitgezien. De schrijver is de eerste niet, en zal ook wel de laatste niet zijn, die zich eene uitwendige eindelijke heerschappij van Jezus op aarde voorstelt, een Koningrijk alzoo, hetwelk van deze wereld is, en wel te Jeruzalem te vestigen, als zoo wel in het N. als in het O. Verbond beloofd; en die het nu in den tijd, dien wij beleven, bijzonder noodig acht, op te wekken, op de teekenen der tijden acht te slaan. Wij geven den schrijver gaarne den lof, dat hij, tegen de gewoonte anders van velen, die zich aan de uitlegging van de nog onvervulde profetiën wagen, geregeld en duidelijk zijn gevoelen zegt, de in zijn oog vol-
{==625==} {>>pagina-aanduiding<<}
doende bewijzen aanvoert, en waarlijk schrijft in eenen verstandig ernstigen en gemoedelijken toon. Wij voor ons, echter, verklaren, ook na de lezing wederom van dit boekje, niet overtuigd te zijn, dat ons de geschiedenis der volgende eeuwen verstaanbaar genoeg in de Openbaring van Joannes of elders is blootgelegd, en
meenen ook, dat de Godheid zoodanige voorwetenschap voor ons niet noodig houdt. Voor onze beoefening is ons geloof aan het zedelijk Godsrijk door Jezus Christus voldoende; en het: vreest God en houdt zijne geboden, want dit betaamt alle menschen; en: God zal ieders werk in het gerigt brengen, is het gewigtig woord, waarop wij elken Christenleeraar aanraden te allen tijde boven alles aan te dringen. - Maar wij gunnen den Heere hentzepeter en iederen Christen hun, zoo zij meenen, duidelijker in- en vooruitzigt, met de daaraan verbondene verwachtingen en reeds dikwijls bij de proef geblekene teleurstellingen. De aanhoudende strijd tusschen het zedelijk kwade en goede, en de eindelijke volkomene zegepraal van het goede in het Christusrijk, is het belangrijke, hetgeen ons de Openbaring van Joannes leert, en waarin wij liever in het algemeen willen berusten, dan in ons geloof misschien geschokt worden, door het aankweeken van te zeer gebijzonderde verwachtingen. De aanteekening van den schrijver, aan den voet van bl. 85 en 86, trok onze bijzondere aandacht; zij is in denzelfden geest, dien wij reeds in den tekst bl. 59 en volg. hadden opgemerkt. In deze aanteekening neemt de verlichting, in zijn oog, zoo verbazend snel toe, dat er geen halve eeuw meer noodig is, of de zoon des daglooners is een wijsgeer geworden! Hij vermoedt, dat daardoor bij koningen en wereldgrooten het denkbeeld zou kunnen opkomen, om hunne troonen te schragen door den wanhoopigen stap van het bijgeloof de hand te bieden, om andermaal de wereld onder zijne alles verduisterende nevelen te bevestigen. Quod Deus avertat! zegt gewis de lezer met ons. - Toen God napoleon weggeworpen had, werd, zegt de schrijver bl. 52, door

{==626==} {>>pagina-aanduiding<<}
de Monarchen, door welke God hem had doen tuimelen, een onderling verbond gesloten, om het Monarchale beeld te onderschragen. Zou, vragen wij, dit dan de éénige bedoeling zijn van dat zoo geroemde H. Verbond? Ook niet, de rust en het geluk der volken te waarborgen door eene regering naar echt Christelijke beginselen? Dat de groote en goede alexander intusschen door verkeerde staatkunde gedwarsboomd wordt, zegt hentzepeter; want anders zou reeds de standaard van het kruis in Konstantinopel wapperen, en de halve maan der Muzelmannen tot achter de Zwarte Zee zijn teruggedrongen. Wij voor ons zijn noch door de Openbaring van Joannes, noch op eenige andere wijze genoegzaam ingelicht in de geheimen van de kabinetten der wereldvorsten, om zoo stellig te spreken. Nogtans, (dit gelooven wij met den schrijver, en hierin is onze Christelijke gerustheid) Jezus Christus staat aan het roer der wereld, en dit moet ons de hand op den mond doen leggen, want alle dingen zullen eenmaal ten goede medewerken; en in dit geloof staan wij vast, al blijft ons dan ook de Openbaring van Joannes grootendeels een duister boek.

Von der Verwandtschaft der Physick und der Psychologie, von Dr. C.F. Bachmann, öffentlichter Professor der Philosophie auf der Universität zu Jena. D.i. Over het verband tusschen Natuur- en Zielkunde. Eene Prijsverhandeling ter beantwoording der vraag: Zijn er gronden, om te kunnen hopen, dat eenmaal de Natuur- en Zielkunde zullen beschouwd worden als twee zusterlijke wetenschappen? enz. Uitgegeven door het provinciaal Utrechtsch Genootschap van Kunsten en Wetenschappen, aan welke op de algemeene vergadering van 23 Junij 1820 de gouden eerprijs is toegewezen. Te Utrecht, bij J. Altheer. 1821. In gr. 8vo. 215 Bl.

Op de aanzienlijke hoogte, waarop wij de Natuurkun-
{==627==} {>>pagina-aanduiding<<}
de thans zien gestegen, is de vraag zeer eigenaardig, of zij van haar licht niet kan mededeelen aan de Zielkunde. Velen, die zich met het ontleden onzer geestvermogens bezig hielden, meenen daarin niets dan het spel van een stoffelijk werktuig gevonden te hebben. Anderen, zich aan hoogere vlugt van bespiegeling wagende, zien in de verschijnselen der Natuur, derzelver oorzaken en wetten, de uitdrukking en afbeelding onzer inwendige voorstellingen. De verschijnselen, daarenboven, welke 's menschen geest aanbiedt, de werkingen, welke men hem toeschrijft, schijnen even natuurlijk, evenzeer gevolgen van bepaalde oorzaken te wezen, als hetgene wij in de stoffelijke wereld zien gebeuren. Eindelijk, Natuur- en Zielkunde leiden, als alle wetenschappelijk onderzoek, eigenaardig tot de nasporing van de eerste gronden en beginselen onzer kennis, welke het onderwerp der bespiegelende wijsbegeerte uitmaakt. Uit dit alles is er in beide wetenschappen eene grootere overeenkomst te verwachten, dan men in dezelve gemeenlijk ontwaart.
Op deze hoofdpunten komt ook de Inleiding dezer welgeschrevene en lezenswaardige Verhandeling (welke, vreemd genoeg onder ons, in 't Hoogduitsch wordt uitgegeven) neêr. De Schrijver doet ons in dezelve opmerken, hoe, in onze dagen, alle wijsgeerige navorsching tot de beschouwing der Natuur leidt. Zonder daarom de Natuurphilosophie van schelling, waarvan hij de menigvuldige gebreken aantoont, als het rigtsnoer van wijsgeerige bespiegeling aan te merken, kent hij dien wijsgeer groote verdiensten toe, daar hij de liefde tot de Natuur heeft opgewekt, heeft doen gevoelen, dat de gronden van alle wetenschap in de Natuur gelegen zijn. Verder doet hij ons opmerken, hoe de Natuurkunde haar eigen veld geheel en volkomen bearbeidt; terwijl de Zielkundige bijna geene schrede tot eenige bepaalde kennis doet, zonder hulp der Natuurkunde; zoodat men zelfs tot het vermoeden gebragt wordt, of ook alle werkzaamheid van den geest aan stoffelijke oorzaken zij toe te schrijven. Daar echter dit vermoeden tot grondstellingen

{==628==} {>>pagina-aanduiding<<}
vervoert, welke voor de zedelijkheid en de maatschappelijke welvaart gevaarlijk kunnen geacht worden, is de erkentenis van een hooger beginsel in ons zeer wenschelijk, en is het belangrijk, de twijfelingen op te lossen, welke eene duidelijker natuurkundige kennis in de Zielkunde doet ontstaan. Naar des Schrijvers gevoelen, moet dit het gevolg eener voldoende oplossing der opgegevene vraag wezen; en deze oplossing stelt hij zich voor, het best te zullen verkrijgen, door 1o. het begrip van Natuurkunde en Psychologie naauwkeuriger te bepalen; 2o. dit insgelijks te doen ten aanzien van de bespiegelende wijsbegeerte; 3o. de betrekking van beide, Natuurkunde en Psychologie, tot bespiegelende wijsbegeerte na te sporen; en eindelijk 4o. daaruit af te leiden, of en in hoeverre wij eene nadere en naauwere vereeniging tusschen Natuurkunde en Psychologie mogen hopen en verwachten. - Volgens de eerste afdeeling, neemt men het woord Natuurkunde in verschillenden zin; in de ruimste beteekenis, beschouwt zij zoo wel die verschijnselen, welke de inwendige zin ons in onszelven doet opmerken, als die der buitenwereld. Deze algemeene Natuurkunde wordt eerst verdeeld in de wetenschap van hetgene buiten ons is, en in die van hetgene in ons is. De eerste heeft wederom hare onderdeelen; en 't is een derzelve, de Natuurkunde, in een' engeren zin, of de wetenschap van de algemeene eigenschappen der ligchamen, en het onderzoek naar de wetten, volgens welke zij werken, welke de Schrijver hier te regt acht bedoeld te zijn, terwijl hij door Psychologie de Natuurkunde van 's menschen geest verstaat, den éénigen, waarvan wij bewust zijn. De bespiegelende wijsbegeerte wordt in de tweede afdeeling nagegaan in hare geschiedenis, en daaruit opgemaakt, dat
zij de wetenschap is, welke den grond en de beginselen der dingen opspoort, en dat Natuurkunde en Psychologie, als tegenstellingen van elkander, uit haar ontsproten zijn. De Schrijver doorloopt hier de geschiedenis der wijsbegeerte kort, maar doelmatig, van de eerste beginselen tot op wolf, en maakt inzonderheid opmerkzaam op de on-
{==629==} {>>pagina-aanduiding<<}
derlinge betrekking der verschillende wijsgeerige stelsels, aantoonende, hoe dikwijls de tegenstrijdigste het een uit het ander zijn voortgevloeid. De eerste bespiegelingen bepaalden zich tot de stoffelijke wereld, waarvan thales en anderen alleen de beginselen zochten. Pythagoras zag het eerst in de Natuur iets hoogers; en de Eleatische school strekte hare onderzoekingen tot onstoffelijke dingen, geesten, vooral tot den geest des menschen, uit. Met socrates kreeg de bespiegelende wijsbegeerte een meer zielkundig aanzien. Plato dreef dit nog verder (overdreef het zelfs, en begint te dweepen). Aristoteles hield meer den middelweg (en geeft overal blijken van veelzijdige kennis en heldere inzigten). Sinds wisselden, in de bespiegelende wijsbegeerte, zinnelijke aanschouwing en hoogere redebegrippen als toongevers af, tot de Scholastieken alle wijsgeerig licht uitdoofden. Na de herleving der wetenschappen bragten galilei, baco en newton de natuurkundige wetenschappen tot eene hoogte, dat de eigenlijke Natuurkunde eene soort van meesterschap in de bespiegelende wijsbegeerte, en de Zielkunde zelfs een natuurkundig voorkomen kreeg; hoewel men doorgaans ook hoogere beginsels in den mensch bleef erkennen, en het aanwezen van geesten, althans van 's menschen geest, niet minder vast gesteld werd, dan van ligchamen en stof. Zelfs kwam men er toe, om de geheele Natuur uit het binnenste ik als af te spinnen. Dit
geschiedkundig overzigt is tot het derde punt van des Schrijvers onderzoek eene geschikte voorbereiding; en het was, zoo als hij dit dan ook kort en zakelijk aantoont, ligtelijk na te gaan, dat Natuur- en Zielkunde twee aan elkander verwantschapte wetenschappen zijn, 1o. ten aanzien van haren oorsprong, 2o. in hare betrekking tot de wijsbegeerte, welke één is, waarvan zij slechts deelen zijn, daar de stoffelijke en de geestenwereld alleen in onze afgetrokkene beschouwing afzonderlijk en als tegen elkander over gesteld bestaan; hetwelk door de beperktheid van onzen geest, bij de uitgebreidheid en veelzijdigheid van het onderwerp zijner

{==630==} {>>pagina-aanduiding<<}
beschouwing, veroorzaakt wordt. De vraag is dus niet ongepast, of men hopen kan en mag, dat deze afzondering van Natuur- en Zielkunde weggenomen worde, en beiden in nog naauwere betrekking treden? De oplossing van deze vraag heeft zich de Schrijver in zijne vierde en laatste afdeeling voorgesteld. Hij merkt aan, dat men deze vraag ook zóó kan voorstellen: welke punten van aanraking mag men tusschen het onderzoek omtrent het wezen der stof en dat omtrent het wezen van den geest hopen? of, welke betrekking is er tusschen stof en geest? hoe werken zij op elkander? Hierbij kan men vragen: wat leert ons het natuurkundig onderzoek aangaande den geest; of ook: wat leert ons het zielkundig aangaande de stof? De Schrijver, begrijpende, dat de oplossing van dit psychologisch standpunt zekerder is, geeft, in vier hoofdstukken, eerst een overzigt van het menschelijk organismus, hetwelk echter zeer gebrekkig is; daarna spreekt hij over de ziel, en weegt de gronden van het materialismus en spiritualismus zeer naauwkeurig en oordeelkundig tegen elkander op, waarbij het laatste een gering overwigt verkrijgt. Hierop spreekt hij over de vereeniging van ziel en ligchaam, welke hij als zeer naauw, ja, in zekeren zin, onafscheidbaar verbonden beschouwt, hierbij menigen belangrijken wenk voegende, vooral omtrent de wijziging, welke het ligchaam aan het zieleleven geeft; uit al hetwelk hij eindelijk opmaakt, dat natuur- en zielkundig onderzoek, ook voor 't vervolg, afgescheiden moeten blijven, in zoo verre men de verschijnselen, die de geest aanbiedt, niet uit de eigenschappen der stof moet verklaren, noch omgekeerd; terwijl men echter hierbij moet bedenken, dat deze afzonderlijke beschouwingen slechts abstractiën zijn; dat in de Natuur eigenlijk noch ligchaam, noch geest afzonderlijk bestaan; dat alles één geheel is, en het doel van elke bijzondere wetenschap zijn moet,
in nadere verbindtenis met elke andere te treden.







{==631==} {>>pagina-aanduiding<<}

Verhandeling over de Inbraak en Overstrooming van den Grooten Zuidhollandschen Waard, op den 18 November 1421, voorgelezen op den 29 November 1821, in de vergadering van het Dordrechtsche Departement Tot Nut van 't Algemeen, door Jan Smits, Jz. Met eene uitvoerige Kaart. Te Dordrecht, bij Blussé en van Braam. 1822. In gr. 8vo. VI en 88 Bl.

De inbraak en overstrooming, hier boven gemeld, zoo berucht in de Nederlandsche geschiedenis, als in hare ware toedragt en omstandigheden tot hiertoe onbekend, was een bijzonder onderzoek overwaardig; en gélukkig was de inval van den Heer smits, die de letteroefening aan den koophandel huwt, om de leden der Maatschappij Tot Nut van 't Algemeen, in het Departement Dordrecht, bij derzelver eerste zamenkomst na het vierhonderdste verjaren eener gebeurtenis, die voor hunne stad van zoo veel belangs geweest is, over dezelve te onderhouden. Dank hebbe zijn Ed., dat hij zich door zijne lettervrienden heeft laten overreden, om zijne fraaije Verhandeling openlijk uit te geven! Zij verspreidt inderdaad allereerst een licht over het geducht voorval, 't welk het tot hiertoe ontbeerde. Toen het gebeurde, bezat Nederland nog geene Geschiedschrijvers, dan die zijner gebrekkelijke Kronijken, die er, ja, wel aanteekening van hielden, maar met de gewone kortheid en onnaauwkeurigheid. Hetgeen er, bij overlevering, van was bekend geweest, was deels verloren, deels vervalscht: zoodat, hetgeen er later en naauwkeuriger Schrijvers van konden berigten, zelfs nog zeer oppervlakkig en gebrekkig was; gelijk men zich, uit vergelijking van deze Verhandeling, zelfs met het berigt van onzen wagenaar, van de schraalheid en misstelling van het laatste overtuigen kan. Trouwens de Schrijver eener algemeene geschiedenis kan niet elke bijzonderheid zoo naauwkeurig onderzoeken als hij, die zoodanige bijzonderheid alleen tot het voorwerp

{==632==} {>>pagina-aanduiding<<}
zijner nasporing maakt. Hij kan zelfs niet alle bronnen, waaruit men putten kan, zoo oplettend opzoeken en raadplegen; en dikwijls blijven er hem eenige, waarvan een latere gebruik mogt maken, (gelijk hier het geval is) volstrekt onbekend. - De Schrijver dezer Verhandeling heeft alle hem bekende hulpmiddelen tot het stellen derzelve te baat genomen, en daaronder zoodanige, als nog niet gebezigd geweest zijn. - Doch het wordt tijd, dat wij van zijnen arbeid bijzonderder verslag geven.
Wij vinden hier, vooreerst, de Voorlezing, of Verhandeling, vervolgens Aanteekeningen tot derzelver opheldering of bevestiging, en eindelijk de Kaart, voorafgegaan van een noodig berigt en eene naamlijst van 72 dorpen, die allen overstroomd zijn geweest, met onderscheidene aanwijzing van die, welke verdronken gebleven en geheel vernield zijn.
In de Verhandeling wordt onderzocht, 1. hoedanig de loop der groote rivieren en de gelegenheid dezer omstreken, vóór de inbraak, geweest is, 2. de vermoedelijke oorzaak en de geschiedenis der inbraak zelve, en 3. welke voorname veranderingen deze inbraak in den loop der rivieren en de gelegenheid van deze landen, in dit gedeelte van ons vaderland, heeft te weeg gebragt.
Wat het eerste deel betreft, dit had, naar ons oordeel, veel bekort kunnen worden: want, welke de loop der benedenrivieren geweest zij, voordat de Maas, bij Heusden, afgedamd, en te Woudrichem in de Waal geleid werd, is voor de geschiedenis der overstrooming van den grooten Waard onverschillig; en (in 't voorbijgaan) marcus antonius, op bl. 5, voor antoninus, is eene leelijke drukfout. Ook twijfelen wij, of velen het, in weerwil van het gezag van pontanus en grotius, met den Schrijver wel zullen aannemen, dat de Gracht van corbulo in de Lek te vinden is. Doch, wat daarvan zij, de Schrijver meldt ons, van bladz. 10 tot 20, hoe de Maas, omtrent het jaar 860, als boven afgedamd zijnde geworden, eene binnenrivier werd, zoo als Linge en IJssel, en, onder den naam

{==633==} {>>pagina-aanduiding<<}
van de oude Maas, van Heusden tot Maasdam voortliep, waar zij, door sluizen, werd afgesloten; - dat zij den grooten Waard, die zich zuid- en noordwaarts van dezelve uitstrekte, doorseed, en dat die Waard niet slechts de grootte had van 20,000 morgen, zoo als sommigen, en daaronder wagenaar, willen, maar van 50,000, zoodat zij den naam van groote Waard, in vergelijking van den Alblasserwaard en anderen, te regt verdiende. Deszelfs omtrek wordt vervolgens aldus opgegeven. Van het Land van Altena nederwaarts, langs de zuidzijde der Merwe, tot Heinenoord; vandaar, de heerlijkheid Moerkerken insluitende, aan de overzijde Westmaas, Strijen, Wieldrecht, Zevenbergen en de beide Zwaluwen omvangende, en eindelijk, aan de andere zijde der Donge, de Langstraatsche dorpen begrijpende.
Nu volgt de inwendige beschrijving van den Waard en deszelfs indeelingen, en daarna wordt de vermoedelijke aanleiding tot de inbraak onderzocht, en gevonden in het waarschijnlijk verwaarloosd onderhoud der dijken, gedurende de jammerlijke twisten en oorlogen, die thans het land, en vooral deze streken, beroerden. Of het onvoorzigtig openlaten van eene zijl te Wieldrecht de naaste oorzaak der inbraak geweest zij, betwijfelt de Schrijver, die liever alles aan den slechten staat der dijken toeschrijft, en niet begrijpen kan, dat een klein opengelaten sluisje zulk eene groote overstrooming kon te weeg brengen. Dit begrijpen wij mede niet, zoo het sluisje in stand bleef. Maar hoe nu, zoo, hetgeen natuurlijk, bij zoo woedenden storm en hoogen vloed, gebeuren moest, het geheele sluisje, dat misschien ook slecht onderhouden was, wegliep, de daaraan belende zwakke dijken ter wederzijde zich nu begaven, en er alzoo een gat kwam, van wie weet welke lengte? Zoo kan men het geval zich gemakkelijk en eigenaardig voorstellen, dewijl toch erkend wordt, dat de inbraak bij Wieldrecht viel; en zoo worden dan de verschillende gevoelens overeengebragt. Ondertusschen willen eenige latere Schrijvers, en daaronder ook wagenaar, dat

{==634==} {>>pagina-aanduiding<<}
de hooge stand der rivieren de doorbraak veroorzaakt heeft, en dat de Merwe-dijk, bij Werkendam, aan de oude Wiel, zou zijn doorgebroken. Onze Schrijver, zonder dit te weêrspreken, merkt aan, dat de oude Schrijvers allen getuigen, dat de Waard met zout-, dat is zee-water, overstroomd werd, en dat dus de voornaamste dijkbreuk beneden, niet boven in den Waard gevallen geweest moet zijn. De Schrijver had altijd vermoed, dat de overstrooming omtrent nieuwe of volle Maan, bij springtij, had plaats gehad; doch, bij eigene berekening, en die van twee kundige vrienden, was bevonden, dat zij zes dagen vóór nieuwe Maan gevallen was, waarschijnlijk toen de vloed op 't hoogst was, en dus omtrent middernacht. Recensent kan dit ook met zijne eigene berekening bevestigen; en hij voegt er bij, dat hier geene andere oorzaak der doorbraak te zoeken is, dan die zelfde storm en hooge zeevloed, welke, in denzelfden nacht, elders in Holland, Zeeland en Vriesland, volgens berigt van oude Schrijvers, mede dijkbreuken en verwoestingen hebben aangeregt.
Nu spreekt de Heer smits vervolgens van de gevolgen der overstrooming, van de oude afbeeldingen daarvan en derzelver misslagen, van zijne eigene nieuwe Kaart, achter de Verhandeling gevoegd, van de vertelling van het kind, in de wieg behouden, van de wezenlijke ondervloeijing van 72 dorpen, waarvan echter slechts 32 geheel verdronken zijn, en van de, door den vloed veranderde, gelegenheid van Dordrecht.
Eindelijk handelt hij, onder zijn derde hoofddeel, van hetgeen gedaan is, om tot wederbedijking der ondergevloeide landen (dat is, tot herstel der dijkbreuken en schaden; want alle dijken waren gewis niet omgeworpen) te komen, en zegt: dat het zeker is, dat destijds, dat is tot 1424, aan het bedijken niet begonnen is; gelijk er, volgens zijn verder verhaal, ook wel, tot in 1430, moeite toe is gedaan, maar niets van is geworden. Welke de gevolgen der niet-bedijking geweest zijn, wordt nu voorts gemeld, en als waarschijnlijk voorgedragen,

{==635==} {>>pagina-aanduiding<<}
dat de wederbedijking van het verdronkene, met den tijd, nog weder mogelijk zijn zal. Of het wenschelijk zijn zou, durft de Schrijver zoo min beslissen, als, of het plan, om de oude Merwede af te dammen, en andere groote veranderingen te maken, zij aan te prijzen.
Wat nu de Aanteekeningen achter de Verhandeling betreft, zij behelzen deels opheldering of bevestiging van ettelijke bijzonderheden, deels aanmerkingen en berigten omtrent het een of ander, waartoe de Verhandeling aanleiding gaf. In de aanteekening O, welke tot staving dient van het beweerde, dat de overstrooming door zeewater geschiedde, en de dijkbreuk bij Wieldrecht dezelve veroorzaakte, wordt ook van het schip gesproken, onlangs te Capelle, in de Langslraat, bloot gegraven, en hetwelk men vermoedde, hier, in 1421, gezonken te zijn; doch de Schrijver draagt hieromtrent eene andere gissing voor, welke misschien met de waarheid meer overeenkomt. De aanteekening P strekt tot bevestiging der berekening van den maansouderdom, op den tijd der doorbraak; en die onder de letter X bevat inzonderheid eene aanmerking op de verzekering van den Heer Inspecteurgeneraal blanken, dat, schoon de geschiedenis, bij de overstrooming van 1421, niet gewaagt van de bovenrivieren, en alles aan den zeevloed toeschrijft, de zaak hier echter klaarder is, dan het geschiedverhaal. De Heer smits beroept zich daartegen op het bewezene, ter staving van de doorbraak te Wieldrecht door den zeevloed. Doch waartoe? De Heer blanken weêrspreekt dit niet, maar beweert, dat ook op de rivier dijkbreuk gevallen is; en de Heer smits zegt zelf, dit niet te willen betwisten, hetgeen hij echter, op duchtigen grond, had kunnen doen.










{==636==} {>>pagina-aanduiding<<}

Reis rondom de Wereld, in de jaren 1803 tot 1807, door G.H. van Langsdorff. Met Platen. IIIde en IVde Deel. Te Amsterdam, bij J.C. van Kesteren. In gr. 8vo. Te zamen 622 Bl.

Ontdekkingsreis in de Zuidzee, en naar de Behringsstraat, in de jaren 1815, 1816, 1817 en 1818, onder het bevel van Otto von Kotzebue, Luitenant der Russisch-Keizerlijke Marine. Uit het Hoogduitsch. Met Kaarten en Platen. Iste en IIde D. Te Amsterdam, bij J. van der Hey. 1822. In gr. 8vo. Te zamen 841 Bl.

Wij nemen deze twee Reizen, beide door Duitschers in Russischen dienst gedaan, bij elkander, omdat zij gedeeltelijk dezelfde gewesten omvatten, namelijk de Noordwestkust van Amerika, de Aleutische eilanden en de Noordoostkust van Azië, en elkander in verscheidene opzigten bevestigen; omdat zij tevens een droevig tafereel ophangen van de wijze van bestuur der Russen in deze verwijderde bezittingen (waaromtrent echter langsdorff veel uitvoeriger is dan kotzebue); en eindelijk, omdat uit de oplettende vergelijking van beide kan blijken, welke min opgemerkte en toch gewigtige vorderingen Rusland op de Noordwestkust van Amerika maakt, die eindelijk misschien in onlusten met andere Natiën, hetzij Noord-Amerika, hetzij Engeland, hetzij Spanje, of misschien het nieuwe Rijk van Mexico, zullen eindigen.
No. 1. Van de beide eerste Deelen van langsdorff, door stuart vertaald, (deszelfs naam staat niet op den titel dezer beide laatste Deelen, en hij schijnt zich dus aan dat werk te hebben onttrokken) is vroeger verslag gedaan. Wij verzelden dezen onderhoudenden Reiziger toen, op deszelfs reis, met Kapitein krusenstern, naar Brazilië, de Washingtons-eilanden en Japan. In den aanvang des derden Deels zien wij hem gemelden Kapitein, zijnen vroegeren reisgenoot en vriend, verlaten, om zich ('t geen hem naderhand dikwerf zal hebben berouwd) met den Heer van resanoff, Gezant in Japan, doch nu Gevolmagtigde der Russisch-Amerikaansche Compagnie, als Arts naar de bezittingen dier Maatschappij te begeven.

{==637==} {>>pagina-aanduiding<<}

De reis ging eerst van Kamtschatka naar de Aleutische eilanden. Wij lezen hier veel merkwaardigs van de onderscheidene zeedieren, die niet alleen bijkans uitsluitend het voedsel en de kleeding der inwoners uitmaken, maar ook tevens gedeeltelijk zeer belangrijke voorwerpen van handel zijn, gelijk de Zeeötters, Zeebeeren, Zeekalven, enz. De Zeekoe van steller, die nog vóór 40 jaren aanwezig was, is thans geheel uitgeroeid; de Zeeötters zijn geweldig afgenomen, en men vindt dezelve in de Noordelijke streken der Russisch-Amerikaansche Compagnie bijkans geheel niet meer. Het voordeel der IJsvossen, te voren ook zeer aanzienlijk, is thans mede zeer verminderd. Men ziet dus, dat deze Maatschappij, even als de slagter der hen met gouden eijeren in de fabel, of als de Wilde bij montesquieu, die den boom omhakt, om aan den top het voedsel te zoeken, door overdrevene zucht tot genot, haar kapitaal zelve verslindt, of althans de Zeeötters en andere dieren meer naar het Zuiden doet verhuizen: dus doende, zouden deze Noordelijke bezittingen spoedig zeer in waarde verminderen, wanneer men die niet telkens naar het Zuiden uitbreidde, en dus de vlugtende dieren op het spoor volgde, - eerst van Kamtschatka naar de Aleutische eilanden, toen naar Kodjak, en zoo, de Noordwestkust van Amerika langs, al meer en meer naar het Zuiden, tot nu, volgens kotzebue, reeds in Nieuw-Californië, eene halve dagreis ten Noorden van St. Francisco, eene Russische neêrlating gevestigd is.
Ook langsdorff volgde dezen telkens meer naar het Zuiden afzakkenden stroom. Na eenig verblijf op de Aleutische eilanden St. Paulus, St. George en Unalaska, vertrok hij naar de ten Zuiden van het groote schiereiland Alaschka gelegene hoofdbezitting der Russen, Kodjak. Dit groote eiland heeft bijna het lot der Westindiën, na de eerste ontdekking, ondergaan: de bevolking is, in 50 jaren, van 50,000 zielen tot op 500 mannelijke bewoners, tot den arbeid in staat, gesmolten! Dit is het gevolg van de ontmenschte handelwijze der Russische veroveraars omtrent de inboorlingen. De Amerikaansche Compagnie is aan geene verantwoording hoegenaamd onderworpen, maar handelt volkomen willekeurig. Daar zij nu, gelijk wij boven zagen, het stelsel volgt, om zoo dra mogelijk te genieten, welke dan ook de gevolgen mogen zijn, zoo begrijpt men ligtelijk, dat zij de inboorlingen niet zal sparen. Deze ongelukkigen worden van al hunnen eigen-
{==638==} {>>pagina-aanduiding<<}
dom, tot kleederen en schuiten toe, beroofd, (de schuit is het éénige middel van onderhoud voor den Aleut) als slaven behandeld, als ossen voor den ploeg gespannen, en met de vermoeijendste togten gelast. Vandaar de jammerlijke ontvolking; terwijl tevens de natuurlijke vrolijkheid, anders aan Volken in het genot der vrije lucht zoo zeer eigen, volgens kotzebue, zelfs bij het dansen, in treurige, pijnlijke houdingen veranderd is. Zij moeten verhongeren, terwijl de pakhuizen der Compagnie rijkelijk van alles vervuld zijn. Ook op het schiereiland Alaschka is de bevolking in de evenredigheid van 1000 tot 40 gesmolten! Evenzeer, als deze menschen door de Russen in 't gemeen, hebben de mindere Russen (Promuschleniken),
die zich onvoorzigtiglijk uit hun Vaderland naar deze verre gewesten begeven, van de Grooten te lijden. Men houdt het hun verschuldigde in, verkoopt hun daarentegen ten duurste levensmiddelen, en dwingt hen daardoor tot alles, wat men wil. Men kan duidelijk zien, dat langsdorff, in plaats van de zaak ten ergste voor te stellen, door menig eene bedenking daarvan weêrhouden wordt, en het niet waagt, personen te noemen.
Voor de Natuurlijke Geschiedenis levert de keten der Aleutes, zoo wel als Kodjak, juist niet vele merkwaardigheden op; nogtans zag langsdorff op zijne terugkomst een nieuw eiland, het gewrocht der uitbarsting van een' onderzeeschen vuurberg, even als dat, hetwelk men bij Santorin in den Archipel heeft zien oprijzen. De zeden der inboorlingen van deze eilanden, zoo wel als die der Russen, zijn diep bedorven; bij de eersten heerscht onnatuurlijke wellust; (men tooit knapen als vrouwen op, en doet hun geheel de levenswijs der vrouwen aannemen!) Op Kodjak zijn deze mannelijke bijzitten nog veelvuldiger: ouders paren met hunne kinderen, (zij volgen daarin het voorbeeld der Zeeötters en Zeekalven! D. III. bl. 98.) en bij de Russen vindt men hier Zeeöfficiers aangesteld, die, om bloedschande met hunne moeder, naar Siberië gebannen waren. En dit in een zoo Noordelijk, zoo ijzig klimaat! Wat baat dan de uiterlijke beschaving, die resanoff hier wilde invoeren, het leeren van Wiskunde, Aardrijkskunde en de Fransche taal aan de jonge Barbaren, die daardoor hunne natuurlijke vlugheid verliezen, en geene Zeehonden meer vangen kunnen? - Op Kodjak vindt men weder het eerst (uit Kamtschatka komende) hooge bosschen; noordelijker op slechts kreupelhout.

{==639==} {>>pagina-aanduiding<<}

Niet lang bleef de veroveringszucht der Russen tot Kodjak bepaald. Met de Zeeötters zakten zij af naar het Zuiden, en leiden nu in Norfolksond de Volkplanting Sitcha, of Nieuw-Archangel, aan. Hier werden de inboorlingen verdreven; zij kwamen wel terug en vermoordden de Russen, maar moesten andermaal voor grootere bekwaamheid in het behandelen der vuurwapenen zwichten. Welk een onderscheid tusschen deze kolonisering der Russen in de negentiende, en die der Anglo-Amerikanen in de zeventiende eeuw, b.v. onder penn! - Hierheen begaf zich ook, in het gevolg van den Heer van resanoff, onze Reiziger, en sleet in dit afgelegen, eenzaam oord een' der verschrikkelijkste winters. Niet, dat deze winters zoo bijzonder koud zijn; maar de slechte zorg van de ambtenaren der Maatschappij voor de gezondheid en het bestaan harer onderhongen, het gebrek aan levensmiddelen en geneesmiddelen, door slecht bestuur en schreeuwende eigenbaat der gezaghebbers, deed de scheurbuik en andere ziekten zoo geweldig heerschen, dat van de 150 jonge en te voren volmaakt gezonde lieden in Februarij reeds acht dood en zestig ziek lagen. Men moest dus op levensmiddelen uit, en zocht die Zuidwaarts op het Spaansche schiereiland Californië, een dier zonderlinge Zendelingsgewesten, waar de Geestelijken voor het ligchaam zoo wel als voor de ziel hunner Catechumenen zorg dragen, hen volmaakt als groote kinderen behandelen, rijkelijk voeden, maar onder strenge tucht houden, en naar den geest juist niet te veel verlichten. Op een' dergelijken voet beheerschten ook eens de Jezuiten Paraguay. Men haalt lieden uit de naburige Volken over, om zich onder de bekeerden te rangschikken, wier getal,
door verandering van levenswijs, telkens afneemt, en dus gedurige werving noodig heeft, zal de Kolonie niet uitsterven. Voor het overige komt kotzebue, die ook Californië bezocht heeft, hier met langsdorff (wiens reis hij niet heeft kunnen zien) zeer treffend, en tot in kleine bijzonderheden toe, overeen, b.v. het volslagen gebrek aan vaartuigen te St. Francisco, hoewel aan eene schoone baat gelegen, de naam des bevelhebbers (de arguello), de leelijkheid der Indianen, de bijzonderheden van het zendelingshuis en zendelingsdorp, ja zelfs het gevecht tusschen een' stier en een' beer, hetwelk ook langsdorff zou gezien hebben, zoo niet de beer 's nachts te voren gestorven ware. De beer, zegt hij, schiet, naar het zeggen

{==640==} {>>pagina-aanduiding<<}
der Spanjaarden, in dit gevecht altijd te kort. Kotzebue zag dit echter niet gebeuren; de beer bleef overwinnaar. Het oogmerk, door den Heer resanoff reeds aan den dag gelegd, om eene vaste handelsgemeenschap tusschen Californië en de Russisch-Amerikaansche bezittingen te vestigen, moet, volgens kotzebue, bereikt zijn, daar de Heer kuskoff, een Rus, zich, op last van baranoff, in de nabijheid van St. Francisco heeft nedergezet, om die volkplanting van levensmiddelen te voorzien. Slechts in ééne kleine bijzonderheid verschillen de twee Reizigers: volgens kotzebue bekomen de bekeerde Indianen tweemaal des jaars verlof om naar hun Vaderland terug te keeren; dit schijnt volgens langsdorff zoo niet te zijn. Eene zoo juiste overeenstemming van twee Schrijvers, die kort na elkander een land bezocht hebben, zonder van elkander te weten, verhoogt de gelooswaardigheid van beiden. Het is merkwaardig, bij de beschrijving der allezins boven de Californiërs uitstekende bewoners van Sitcha, op te merken, dat zij eene gewoonte hebben, die men ook in Brazilië heeft opgemerkt: het doorboren hunner onderlip, en het steken van een' cilinder of houten in dezelve. Kotzebue heeft dit nog hooger in het Noorden gezien: hier vergrooten de inwoners de lippen met walrusbeenderen: (de Tschuktschen, in Azië, hoewel zoo nabij Amerika, hebben die niet.) Vanwaar dit denkbeeld van schoonheid, van den Zuider-keerkring tot den Poolcirkel over de Nieuwe Wereld verspreid?
Eindelijk werd langsdorff van de hem blijkbaar lastige verbindtenis met resanoff, en van het althans onbetwistbaar hatelijke verblijf te Sitcha, of Nieuw-Archangel, verlost, en ging met eenen Amerikaanschen Kapitein, de wolff, naar Ochotzk, kon echter die stad door het vergevorderde jaargetijde niet meer bereiken, maar moest op Kamtschatka, negen maanden lang, overwinteren. Dit om zijne onvriendelijkheid beruchte schiereiland vindt in onzen Reiziger eenen warmen verdediger. Hij prijst deszelfs gematigde luchtstreek en overvloed van voortbrengselen, die echter, bij behoorlijke zorg voor bebouwing, nog veel talrijker zouden kunnen zijn. Deze verdediging, door getuigenissen der beste Reizigers en eigene ondervinding gestaafd, beslaat 30 bladzijden, en is zeer belangrijk. Daarentegen is ons de beschrijving der Honden van Kamtschatka, hoe vreemd dat ras ook zij, toch wat te lang voorgekomen (bijna 40

{==641==} {>>pagina-aanduiding<<}
bladzijden.) Dit gebeurt dezen Reiziger zelden, wiens verhaaltrant doorgaans zeer onderhoudend is. Terstond na het bedoelde hoofdstuk ontmoeten wij zelfs een inderdaad aandoenlijk geval: de twee Heeren chwostoff en davidoff, boezemvrienden en ten deele reisgenooten van onzen Schrijver, woonden, na hunne scheiding van hem, den Zweedschen veldtogt van 1808 bij, bedekten zich daar met roem, komen te Petersburg terug, omarmen weder hunne vrienden, langsdorff en wolff, brengen eenen verrukkelijken avond met hen door, en nemen afscheid; zij moeten water over, zijn reeds aan den overkant, doch willen ongelukkig, waarschijnlijk om eene kleinigheid, nog eens terugkeeren, en - verdrinken beide! - Onze Reiziger nam Kamtschatka gedurende zijn verblijf naauwkeurig op, en bezocht de Natie der Korjeeken. Hoewel veel sneeuwwater drinkende, hebben zij nogtans geene kropgezwellen. - Van Ochotzk, waarheen de Reiziger zich in de lente dezer streken (Junij) des jaars 1806 begaf, ging de reis, dwars door het Oostelijk Siberië, naar Jakutzk en Irkutzk. Dezelve werd menigmaal door hooge bergen, moerassen, breede rivieren enz. moeijelijk gemaakt, doch had van Jakutzk tot digt bij Irkutzk op de Lena, een van Azië's hoofdstroomen, plaats. Als een staaltje van het klimaat stelle men zich voor, dat men te Ochotzk nog op den 14 Junij een' fellen vorst had. - Merkwaardig was op deze reis de ontmoeting van de Natie der Jakuten, die even zoo van het houden van Paarden bestaan, als de Kamtschadalen van Honden, de Korjeeken, Samojeden, enz. van Rendieren, de
Aleuten en Eskimaux van Zeehonden. De reis van Irkutzk, thans de hoofdstad van Siberië, tot Petersburg wordt slechts met een enkel woord vermeld.
No. 2. Het is bekend, dat de jonge kotzebue, Zoon des bekenden Tooneeldichters, van kindsbeen af tot den Zeedienst opgeleid, en die met Kapitein krusenstern reeds de Wereld was omgezeild, door den Grave van romanzoff, op deszelfs kosten, tot eene Ontdekkingsreis werd uitgezonden. Het onderhoudende verhaal (nogtans meermalen, dan in de geheel populair geschrevene Reis van langsdorff, met zeetermen afgebroken) ligt hier in twee Deelen voor ons, verrijkt met een belangrijk Overzigt der Poolreizen, door krusenstern, (waarbij ook onze heemskerken en barendsen niet vergeten worden) de In-
{==642==} {>>pagina-aanduiding<<}
structie voor de Sterre- en Natuurkundige werkzaamheden der Reizigers, door horner, en, als Aanhangsel, wegens de in den grooten Oceaan ontdekte Eilanden, insgelijks door krusenstern. - Kotzebue was, namelijk, den 30 Julij 1815, uit Kronstadt, over Koppenhagen, Plymouth, Teneriffe, St. Catharina in Brazilië, om Kaap Hoorn heen, (hier door den Vertaler, volgens de Duitsche verminking, ook al Kaap Horn genaamd) naar Conception in Chili gezeild, om zich te ververschen. Vandaar ging de reis de Zuidzee in, om vooreerst de ontdekkingen van onze oude Zeevaarders schouten, le maire en roggeveen, sedert door den Kommandeur byron en door bougainville misschien, maar door geene andere Reizigers, zoo verre men weet, gezien, op te sporen. Op dezen togt moet kotzebue (en het bevestigend gezag van krusenstern zet
daaraan veel gewigts bij) verscheidene nieuwe eilanden hebben ontdekt, als de eilanden Romanzoff en Spiridoff, (dit laatste zal wel eigenlijk, ook volgens krusenstern, eene ontdekking van byron zijn) de Ruricks-keten, en de Krusensterns-eilanden, louter lage koraal-eilanden, doorgaans met een meer of eene lagune in het midden. Nog zagen zij cook's Paliser-eilanden en het Deans-eiland; deden de Penrhyns-eilanden aan; ontdekten, op 11 gr. Noorderbreedte, de twee groepen der Kutusoffs- en Suwarows-eilanden; doch konden de Mulgraves eilanden, op de door arrowsmith bepaalde hoogte, niet vinden. Op den 19 Junij kwamen zij te Kamtschatka aan land, en eindigden aldus het eerste tijdperk hunner Reize, de ontdekkingsvaart in de Zuidzee, niet zonder aanwinst voor de Aardrijkskunde.
(Het vervolg hierna.)




Poëzij van Mr. Isaac da Costa. IIde Deel. Te Leyden, bij L. Herdingh en Zoon. 1822. In gr. 8vo. 184 Bl.

Bij de aankondiging des eersten deels van dezen bundel betuigden wij onze verwondering, dat een man, die zoo dacht en gevoelde, als da costa, onder Christenen wonende, zelf geen Christen werd. En ziet, hij is het geworden! Maar bij al den lof, van ganscher harte aan de poëzij gegeven, die uit zulk eene bron van gedachten en gewaarwordingen rein en bruisend voortstroomde, mogten wij echter ook

{==643==} {>>pagina-aanduiding<<}
niet nalaten, op eene en andere uitdrukking te verwijzen, die ons voorkwamen naar overdrijving en verkeerde wijziging te smaken. Het spijt ons, niet te kunnen zeggen, dat, met het laatste overblijfsel van den Joodschen zuurdeesem, ook deze kwade geuren en smetten geheel verdwenen zijn. Integendeel, schoon dezelfde geest van godvruchtige verheffing hier nog meer doorstraalt, de kenbare kleur der begrippen dragende, die meer of min algemeen bij de Christenen in omloop zijn, het geheel maakte, bij de eerste kennisneming, veel ongunstiger indruk op ons, dan het eerste deel. Het is zekerlijk een groot verschil, of men nog niets van den man weet, dan of vroegere werkzaamheden van hem ons reeds een' zekeren maatstaf hebben in handen gegeven. Doch, wij willen het niet ontkennen, da costa is ons al te zeer een afdruksel van bilderdijk. Deszelfs dichttrant niet alleen, deszelfs godsdienstige en staatkundige denkwijze, deszelfs sombere, ja ondankbare beschouwing van het leven, en eeuwig klagen en grommen, stralen overal door. En wat dien ouden, ziekelijken, zoo als zijne vrienden zeggen, vaak miskenden en geplaagden man nog al mogt te vergeven zijn, dat staat evenwel, al is het ook in veel mindere mate, den jeugdigen man en gelukkigen echtgenoot, bijna nog in de bruidegomsdagen, in het geheel niet. Wat hebben de Muzen, in het bijzonder, met die hatelijke politiek, met die oude twisten en verongelijkingen te doen, die immers nu toch gaarne vergeten en vergoed worden? Oranje zit op den troon, en wordt algemeen geëerbiedigd en bemind; wat wil men meer? Da costa is nog te jong, om zoo veel beter dan anderen, en met volkomene zekerheid, te weten, wat, ten aanzien van algemeene en vaderlandsche geschiedenis, waar en goed, echte staatkunde, en zuiver of onzuiver beginsel bij de voornaamste handelende personen te achten is. Ja, al wist hij het ook, dan hebben wij echter
van de kracht zijner dichtpen geen zoo verheven denkbeeld, dat wij van dezelve eenige hervorming in de denkwijze van onzen tijd zouden verwachten. De tijd der Proseten, ja ook der Duitsche Barden, is over. De poëzij kan nog krachtig op het hart werken; maar, buitengewone tijdstippen uitgezonderd, zal zij den weg derwaarts toch wel ruim zoo goed vinden in stiller', zachter' dos, dan zoo oorlogzuchtig en grootsch toegerust, met de krijgsklaroen, als 't ware, gedurig aan den mond.
Het eerste stuk, dat wij in dit boekdeel aantreffen, heet

{==644==} {>>pagina-aanduiding<<}
Cain, en is eene poëtische voorstelling en beschouwing van de eerste moordgeschiedenis. Er wordt in dezelve gewis veel schoons gevonden. Da costa's lier klinkt dikwijls zoo heerlijk en verheven, dat zij menigen aanvangenden dichter wanhopig zou mogen maken. Maar toch waren wij, na geëindigde lectuur, niet zoo voldaan, als wij wel gewenscht hadden. Elk heeft zeker zijnen smaak. En een zwak mensch duizelt memigmaal reeds op het enkele gezigt der hooge sprongen en stoute ondernemingen, die anderen niet meer dan spel schijnen te zijn. Doch, naar ons oordeel, wordt der verbeeldinge hier al te ruim de teugel gevierd. Die Cain, die zoo maar koeijen en paarden aan stukken scheurt, kan ons even min behagen, als, in vele opzigten, de vinding van het gedicht. Naauwelijks toch is Cain geboren, of Adam strooit in de ziel van het wicht het zaad van den wrevel; voorts laat da costa den ongelukkigen nog zogen aan de speen eener tijgerin; en eindelijk voltooit Adam zijn partijdig en onvoorzigtig gedrag, door Cain af te weren, wanneer deze Abel, met uitgebreide armen, omhelzen wil. Dit is het nog niet alles: de bekende geschiedenis der offerande, in den Bijbel zoo eenvoudig schoon voorgesteld, komt hier voor als eene proeve, die Adam neemt, opdat God-zelf zijne gunst mogt openbaren aan Abel. Waarlijk! de misdaad van den boozen Cain kon nimmer onder meer verschoonende omstandigheden worden voorgesteld. Bij dit alles komt nog de bijzonderheid, waarvan de Bijbel zwijgt, dat Lucifer in persoon aan Cain verschijnt; terwijl de waarschuwende stem der Godheid hier, kort en flaauw genoeg, in een droomgezigt is verwisseld. Op deze wijze wordt in onze ziel eerder een hartelijk medelijden met Cain, dan afkeer van den wreeden broedermoorder, geboren; en wij kunnen niet voorbij, het onberaden gedrag van Adam, omtrent zulk eenen Alcides, ten hoogste af te kenren:
een gedrag, hetwelk, kan het een' Cain al niet vrijpleiten, zijn gruwzaam feit evenwel zeer verschoonbaar maakt. Wij geven deze bedenkingen aan de nadere overweging des Heeren da costa over.
De Tocht uit Babel, vroeger in de Mnemosyne geplaatst zijnde geweest, heeft toen gewis reeds eene beurt gehad; dat is, is naar verdienste geprezen.
Voorzienigheid, Hymne. Dit is zeker een der merkwaardigste stukken in den ganschen bundel. De afzonderlijke inleiding slaat reeds een' zoo hoogen toon aan, met Oostersche

{==645==} {>>pagina-aanduiding<<}
geestdrift doorgloeid, dat men waarlijk in verzoeking zou komen, om meer kracht aan bloed en afkomst toe te kennen, dan die booze tijdgeest wel medebrengt. En dan het overige! Hoort slechts dit begin, eenigzins het thema des geheels te noemen:

Gij zijt, en 't geen wij zijn is onzijn, o mijn God! 
Gij zijt! De wereld, en het menschdom, en hun lot, 
Zijn 't denkbeeld, dat Gij uit, en weêr te rug kunt halen! 
Gij zijt de Zon des zijns; wij, uw vergankbre stralen! 

Het is onmogelijk, dit stuk wijders door te loopen, en al de schoonheden, maar ook al het stoute, misschien gewaagde en min welluidende (naar zin en letter beide) aan te duiden. Daar wij toch stalen zullen moeten geven, sta hier nog een gedeelte, zeker niet het minste te achten:

Aanschouwt de hemelen! De hemelen verkonden 
De glorie van hun God, wiens troon geen hemel vat! 
Wie houdt het blaauw gewelf, met vonken overspat 
Van oogverblindend goud, te rug van in te storten? 
Of wie zijn werelden van plettrend zaam te horten? 
Hij zendt zijn geesten uit, in vleugelen gehuld 
Van ethervlam. Want heel de Schepping is vervuld 
Van dienstdoende Englen, die, ontelbaar en verscheiden, 
Ontspringen uit Zijn schoot, om zegen te verspreiden. 
Der hemelklooten loop staat onder hun bestier! 
Zij golven d' ether door met Goddelijken zwier, 
En stuwen Zonnen en Planeten met hun vinger 
Door d' Oceaan der ruimte, en, hangende aan den slinger 
Der Godheid, kruissen en doorkruissen onderling 
Elkanders wegen en steeds weêr begonnen kring; 
En vormen met den zwaai der tallelooze bollen, 
Die in d' azuren stroom om onze hoofden rollen, 
Een heil'ge mengeling van dansen, op 't geluid, 
Jehova! van Uw stem. Maar andre Geesten uit 
Den Hemel neêrgedaald, den ballingen van Eden 
Ten broederlijken hulp, bevolken dit beneden, 
Volvoerers van den wil van 't hemelsch Albestuur, 
En stichters in Zijn naam dier stoflijke Natuur, 
Wier rijkdom ons omvloeit. Zij blinken in de droppen 
Der zacht ontbonden wolk, die, rustende op de knoppen 

{==646==} {>>pagina-aanduiding<<}

Der bloemen, geur en kleur ontwikklen uit haar schoot! 
Zij schittren in den straal der Zon, die 't levend brood 
In 's aardrijks boezem stooft. Zij drijven in de walmen 
Der liefelijke daauw, die 't veld besproeit. Zij galmen 
In 't stormgebulder, dat den hemel zuiver vaagt, 
En pest- en ziektedamp van voor ons henen jaagt. 
En in den donder, die des aardrijks ingewanden 
Doet schudden, dat het vreest te ontvallen aan zijn banden, 
Hergeven ze, ongezien, een naklank van de stem 
Des Ongezienen, die zich kenbaar maakt; van Hem, 
Die Isrel tot zich riep, en zich den Uitverkoren 
In bliksemen deed zien, in donderen deed hooren! 

Gen. XXII:14. De Heere zal 't voorzien, God zal zorgen, staat als motto bovenaan, en maakt ook de toepassing.
Een Fragment van Lord byron's Cain, vrij gevolgd en met oorspronkelijke Reien doorvlochten. Daar hebben wij dus dien onvriendelijken broeder nog eens! Lord byron, die, meent men, doorgaans zelf slechts het kleed van zijnen hoofdpersoon leent, om eens regt op God en menschen, op leven en dood te kunnen razen en tieren, verschilt dus niet zoo zeer van bilderdijk en eenen echten Bilderdijkiaan, als de woorden ongeloof en strenge regtgeloovigheid wel schijnen aan te duiden. Trouwens, de uitersten raken elkander overal. En waar de vrijmagtigheid van het Opperwezen niet zeer juist en kennelijk van willekeur wordt onderscheiden, daar is men ook ligt niet ver van het grillig, hard en onregtvaardig Noodlot. Dit zij echter buiten dadelijke toepassing gezegd! Gewis was het enkel het stoute genie van dezen wonderlijken Brit, dat da costa aantrok, en hem in het bijzonder aanspoorde, om deze regels van byron wel te geven, maar dezelve teffens door bijgevoegde reijen onschadelijk te maken. In beiden is veel treffends en fraais. Wij moeten echter bekennen, somtijds moeite gehad te hebben, om de gedachtenvlugt van onzen landgenoot te volgen. Zoo deze nieuwbekeerde Christen niet een voorstander is van de eindelijke gelukzaligheid aller menschen, ja aller geesten, zoo als ons, onder anderen, de slotregels van dit stuk doen denken, dan zien wij zijne theodiceën enz. enz. althans niet door. Dat de plaatsen, waar deze reijen gevonden worden, altijd gelukkig gekozen zijn, kunnen wij niet toestemmend beantwoorden. Wij willen dit ons oordeel met een enkel voor-
{==647==} {>>pagina-aanduiding<<}
beeld ophelderen: In het onderhoud tusschen Cain en Lucifer vinden wij eene rede van den Rei, van niet minder dan ruim veertig regels, die de woordenwisseling der sprekers afbreekt, zonder
eenigen invloed hoegenaamd uit te oefenen op het gesprek en gedrag der handelende personaadjen. De Rei, in de treurspelen van oudere en latere dichters, was of tusschen de Bedrijven ingevoegd, of, zoo hij een wezenlijk deel der Bedrijven uitmaakte, oefenden zijne uitspraken blijkbaren invloed op de handeling van het stuk. Hiervan ontdekken wij hier zelfs geen enkel spoor. De illusie gaat hierdoor geheel verloren. Immers wij hooren hier niet den Rei, maar den Heer da costa redeneren; terwijl de gewezen Vorst van de Morgenster en Cain bedaard afwachten, dat het zijn Ed. behage zijne redenen te eindigen, en zich verder gedragen, of deze broeder niet gesproken had. Voor het overige, wij herhalen het, zijn deze Reizangen da costa en zijn talent waardig; en troffen ons inzonderheid deze en gene inderdaad liberale uitdrukkingen van den dichter, die wij met andere gezegden, in dezen bundel voorhanden, niet weten te rijmen. De Rei zegt, onder anderen:

Zoo zijt ge, o Lucifer! geschapen tot een voorbeeld 
Der Wijsheid, die het Kwaad te voorschijn brengt, veroordeelt, 
En Goed maakt, en (wellicht!) door 't zaligendst geweld 
Wordt ge onderworpen eerst; dan - in uw rang hersteld!!! 

En nu vragen wij: is dit geen blijk van de liberaliteit des Heeren da costa?
Nu volgen vijf Bijschriften, aan Jonkheer Mr. w. van hogendorp toegeëigend, die wij wel zouden willen overslaan, om, nevens de godgeleerdheid, niet ook nog in de staatkunde te verdwalen, bij de behandeling van een' bundel verzen. Dan, wij mogen er evenwel zoo niet afstappen. Hier dan, lieve Lezer! zijn de liberale gevoelens verbaasd dun gezaaid. Alles is in den geest der Sekte, die (strijdig met de bedoelingen van onzen wijzen, gematigden en geëerbiedigden Koning, die, bij zijne gelukkige terugkomst in zijn en ons Vaderland, vergeven en vergeten tot zijne eerste woorden maakte) de oude veeten weêr zoekt op te warmen, onze grootste helden en staatsmannen met de hatelijkste namen bestempelt, en lof en smaad uitdeelt, naar mate zulks met derzelver bedoelingen overeenkomt. Zoo wordt hier

{==648==} {>>pagina-aanduiding<<}
maurits geroemd, omdat hij in het bloed van barneveld de slang van 't oproer smoorde; terwijl de edele fredrik hendrik gelaakt wordt, omdat eene meer verhevene moeder in zijn Nassausch bloed zwakheid gemengd had, gevaarlijk voor den staat, en wat daar meer volgt. Wanneer men consequent wil handelen, dan moet men van eenen Vorst, waarin men (zie bl. 106) Gods Stedehouder eert, zoo vernederend niet spreken. Behalve dat het belagchelijk is, te willen beweren, dat elk, die ooit, volgens inspraak van geweten en overtuiging, van de Vorsten uit het Huis van oranje in gevoelens verschilde, juist daarom een Landverrader zou geweest zijn. Of waren dan die Vorsten, even gelijk het Opperhoofd der R.K. kerk, onfeilbaar? Ja maar, het waren toch Gods Stedehouders! Dit argument komt ons in den mond van een' Jood, of ci-devant Jood, zonderling voor. Nergens vinden wij, dat de vorstelijke waardigheid eene Goddelijke instelling is; en, zijn wij geene vreemdelingen in de Israëlitische huishouding, dan weten wij, dat Jehovah aan Israël een' Koning gaf in zijnen toorn. Dat Stedehouderschap der Godheid behoort mede tot die vele gewaagde, onbewijsbare stellingen der Sekte, welke alleen ingang vinden kunnen bij menschen, die zich door de tooverwoorden van Loevesteinschen haat en Loevestciner Santen en Santinnen laten overbluffen, en napraten, wat hun voorgezegd is. Zulke luidjes laten zich ligt overtuigen, dat een nero, een heliogabalus, een filips van Spanje, een napoleon Stedehouders der Godheid waren, en, onder anderen, onze onvergelijkelijke willem de I een
weêrspanneling was, die een' welverdienden dood, door de hand van gerards, heeft gevonden. Dan, genoeg! De leden der Sekte laten zich niet overtuigen. Men zorge maar, dat het kwaad, dat in hunne stellingen opgesloten ligt, niet voortvrete als de kanker!....
De Gaaf der Poëzij. Ook dit, voorheen in den Muzen-Almanak geplaatst, zal toen zeker niet vergeten zijn. Wij herhalen echter ons reeds verklaard gevoelen, dat wij de poëzij in onze dagen niet voor zulk een' hakkedood houden, dat tot derzelver beoefening meer moed zou vereischt worden, dan tot het voeren van de pen, of eenige andere verkondiging der waarheid in het algemeen. Ook zijn wij, inderdaad, zoo vies niet van ongewijde cithertonen, die de aarde toejuicht, waar we op wonen. En, bij den zomermiddag-
{==649==} {>>pagina-aanduiding<<}
gloed, is, voor ons, het wufte hupp'len der kapellen in het geheel niet ongelijkbaar bij 't aarde- en luchtverbazend snellen des Aadlaars, die de zon ontmoet, te weten in aangenaamheid en waarde.
Vrijheid. Inderdaad, zoo men in poëzij meer schilderen en vertoonen moet, dan wel beschrijven, is dit stuk uitnemend fraai. Hetzelve toch doet de vrijheid voorkomen als een toomeloos ros; - neen, nog veel erger, - als een losgebroken tijger, maar een ijsselijk groote tijger, misschien wel in plaats van dien olifant, de wereld dragende, en nu met dezelve op den loop, en alles van boven neêr en door elkander hossende; en het vers zelve is net zulk een vreesselijk, wild ding, uitstootende, wat onder redelijke menschen en broeders haast niet behoorde geoorloofd te zijn, schoon alles heel fraai op de maat, net als in de Opera! De Heer da costa moest dit vers naar Morea zenden, om, indien mogelijk, die oproerige Grieken te leeren, zich aan den Turkschen Keizer, in qualiteit van Stedehouder der Godheid, demoedig te onderwerpen!
Aan mijne Egade. Te somber en klagelijk, anders fraai.
Aan Doctor abraham capadose. Men weet, dat deze jongeling, 's dichters neef, de derde in het klaverblad is, onlangs met da costa en zijne vrouw tevens door den doop tot Christenen gewijd.

Treur met mij om den Leeuw van ons Vorstlijk geslacht, 
Die in Spanje zoo wakker nog brulde, 
Dien het West, vol ontzag voor zijne Oostersche kracht, 
Met den glans van zijn Ridders omhulde! 
 
Hij viel neêr, en hij slaapt, en zijn glorie heeft uit! - 
Maar hij zal, ja! hij zal weêr ontwaken 
Op de daarvrende klank van 't bazuinengeschal, 
Dat den kerker der dooden zal slaken! 
 
Welk een hoop, o mijn Vriend! is de hoop die ik zing! 
Welk een glans stort zij uit op ons leven! 
't Licht des hemels breekt door in de etherische kring, 
Die wij lovende zamen doorzweven! 
 
Blijf mij bij in die kring! Blijf mij bij in die vlucht! 
Teedre Vriend van mijn zaligste dagen! 

{==650==} {>>pagina-aanduiding<<}

Één in bloed, in geloof, in verwachting, in zucht, 
Moeten de eigenste wieken ons dragen! 

Den Heere willem de clercq, enz. Genie en geleerdheid zullen elkander altijd zoeken en vinden, welke beletselen en afschutselen vooroordeelen of verschillende begrippen tusschen hen ook mogen optrekken. Dit is een troostrijk en verkwikkelijk gezigt, dat ook nimmer missen zal den besten invloed ter onderlinge volmaking te oefenen. Wij gelooven bovendien, dat da costa en de clercq, ook wat het hart aangaat, elkander waardig, ja voor elkander berekend zijn. En eere hebbe dus de eerste, wanneer hij zijnen vriend toeroept:

Broeder! Kunstgenoot! Ook gij 
Voelt uw wezenlijke waarde! 
Wat is Dichtkunst? Harmonij 
Tusschen hemelen en aarde! 
De adem Gods in onze borst 
Brengt geen aandrift om te slopen, 
Maar om banden aan te knopen 
Tusschen mensch en mensch en Engel, tusschen 't Schepsel en zijn Vorst! 

Het vers is intusschen vrij martiaal: wij zien het gevaar nog zoo nabij niet, en hebben weinig zin in bliksemende Lieren, bl. 162; zij kunnen zoo ligt brand veroorzaken!
Aan Jonkheer willem van hogendorp, enz.

U vergt het Vaderland, om voor zijn heil te waken, 
Mij roept het heilig bloed, waar uit ik d' oorsprong nam. 

Wij weten niet, hoe ver het vaderland in dit begrip staat; maar de vergelijking met het bloed, de afkomst, natie, in da costa's geval, is zeker niet gunstig - doch wat zeggen wij! zeer gunstig: wanneer de bekwame en, zoo wij vertrouwen, waarlijk edele van hogendorp ook eenmaal zekere bekeering zal ondergaan hebben, drukt hij gewis de voetstappen van zijnen grooten Vader.
Aan bilderdijk. Fraai, en voor den dankbaren kweekeling en dichter niet te veel gezegd.
De Stem. In het algemeen heerlijk. Trouwens, is de stof ook niet heerlijk? Gaarne schreven wij er een deel van over;

{==651==} {>>pagina-aanduiding<<}
maar de ruimte vergunt dit niet. Die geest des afgronds en die bajonetten en kanonnen alleen spraken ons wat sterk.
Napoleon.... Met uw verlof, Heer da costa! was dat manneken ook een Stedehouder Gods? Zoo ja, dan valt er nog al wat tot zijne verschooning te zeggen. - Ook dit vers lazen wij met groot genoegen. Zullen wij zeggen de vinding, of de waarheid? is treffend, en niet min gepast ingekleed.
En nu komen wij aan Parijs. Recensent is geen vriend van de Franschen; maar dat schelden en razen op en vervloeken van eene stad is niet heel.... Christelijk, hadden wij daar haast geschreven. Men kan immers ook den Duivel te zwart schilderen. Hoort maar eens eventjes!

Die Stad is 't Babel onzer dagen! 
Als Babel stort zij eens in puin! 
De grond is moede haar te dragen! 
De Hemel haat haar trotsche kruin! 
Die Stad is 't hedendaagsch Gomorrhe, 
't Verbeestlijkt Sodom van Euroop, 
Dat, schoon de donder om haar knorre, 
Geen God vermoedt, wiens macht haar sloop'! 

Bij het slot, waar gevraagd wordt:

Zijt gij het Ninive onzer dagen, 
Of 't aan den Vloek gewijd Parijs! 

bekroop ons de lust, den Heer da costa uit te noodigen, eene proef te nemen, om, als een andere Jonas, deze moeijelijke vraag, indien mogelijk, op te lossen. Werd Parijs dan een tweede Ninive, dan ware er meer gewonnen, dan met al dat wraakgeroep.
Het Zwaard en Het Paard sluiten dezen bundel. Twee stukjes vol leven, vuur en kracht, die echter den mensch misschien wat al te lijdelijk voorstellen. Ééne vraag slechts: Wat beteekenen de vier laatste regels van het laatstgenoemde stukje?

Mijn God! mijn ziel verlangt voor U ten strijd te spoeden! 
Maar gaat die zucht te ver, ô! tem mijn ongeduld! 
Het klemmen van Uw toom zal mij de hoop doen voeden, 
Dat Ge in den dag des strijds mijn Ruiter wezen zult! 


{==652==} {>>pagina-aanduiding<<}

Wij weten inderdaad niet, hoe wij deze persoonsverbeelding in goeden ernst, en zonder profaan te worden, zullen ophelderen, en hadden althans zoo iets van den Heer da costa niet verwacht, die (wellicht!), werd zoodanig eene plaats onder Lord byron's gedichten gevonden, er een' Rei van Engelen tegen te velde zou hebben laten trekken. Gaarne helpen wij intusschen den dichter bidden, dat hij niet te vurig om de martelkroon ijvere!
Het besluit opmakende, betuigen wij nogmaals, in deze gedichten een' man herkend te hebben van verheven geest en edele denkwijze; doch die, naar ons oordeel, nu en dan afwijkt van de regte baan, en gevaar loopt van overdrijving in meer dan één opzigt. Gaven wij dit somtijds al lagchende te kennen, het geschiedde niet uit gebrek aan achting, of om den schrijver te grieven; maar alleen te dezer oorzake, dat eene zekere mate van dien geest, welke reuzen zoekt, ja zich schept, ten einde dezelve met reuzengeweld te bestrijden, de lachspieren onwillekeurig in beweging brengt. Hoezeer geene vijanden van die meerdere losheid, in Alexandrijnsche zoo wel als andere verzen, welke, de snijding telkens verplaatsende en de regels in elkander doende springen, vele fraaije nuances aan het tafereel mededeelt, twijfelen wij toch, of dit niet bijdrage, om den teugel soms al te zeer te vieren; terwijl dan ook teffens de harmonie en het zangerige ligt verloren gaat. Ook schijnt ons het herhaald gebruiken van volzinnen, als tusschenrede, in ( ) gevat, eene verkeerde navolging van bilderdijk.
De Heer da costa zij meer en meer een sieraad van de kerk zoo wel, als van de oorspronkelijke natie, tot welke hij behoort!

Grammatica Latina in Scholarum usum. Pars III, de Prosodia. Zutphaniae apud H.C.A. Thieme. 1822. 8vo. pag. 96.

Van het eerste gedeelte dezer Latijnsche Grammatica is, meenen wij, op zijnen tijd verslag gedaan. Het Prosodische gedeelte is met eene meerdere uitgebreidheid en naauwkeurigheid uitgewerkt, hetwelk ons zeer bevallen is. Niet, omdat de Prosodie in de Grammatica van vossius niet goed zoude zijn, voornamelijk als de onderwijzer een der zake kundig man is, maar omdat sommige punten in het vervolg

{==653==} {>>pagina-aanduiding<<}
van tijd nader onderzocht en opgehelderd zijn, en vele metra, b.v. de Comica van terentius en andere metra, door geleerde mannen duidelijker verklaard zijn. Van den arbeid dier mannen heeft de uitgever dan ook een goed gebruik gemaakt. - Onder het lezen dezer Prosodie zijn ons niet weinige aanmerkingen voor den geest gekomen, betreffende zaken, waaromtrent wij van den uitgever zouden verschillen. Maar dit beneemt aan de waarde van het stuk niets. Eene stelling, bl. 89, behaagde ons allerminst; dat, namelijk, catullus de waardigheid van het zesvoetige vers niet heeft opgehouden. Wij meenen, dat catullus niet met ovidius kan vergeleken worden, - en met niemand, - maar dat ieder Dichter op zichzelven en naar zijn' eigen' trant moet beoordeeld worden. En dan heeft catullus, naar ons gevoelen, b.v. in het beroemde Epithalamium van Peleus en Thetis, eene zoo groote voortreffelijkheid van versificatie, dat wij uit de gansche oudheid niets kennen, hetwelk natuur en kunst, in dit opzigt, zoo meesterlijk vereenigt. - Wij hopen, voor het overige, dat op de Latijnsche scholen van deze Prosodie een veelvuldig en goed gebruik moge gemaakt worden, opdat het aankomende geslacht, het tegenwoordige in goed en zuiver schrijven evenarende, hetzelve in het algemeen in het goed en zuiver uitspreken moge overtreffen. Recensent verschijnt zelden of nooit bij openbare Oratiën en Disputatiën. Maar hij hoort van deskundige menschen, dat hun de haren dikwijls te berge rijzen, als zij de woorden op eene erbarmelijke manier hooren radbraken. Rousseau konde niet verdragen, dat een hond valsch blafte. Hij wilde dat ook in de maat hebben. Maar hoe zoude hij geschreeuwd hebben, als hij eenen redenaar hoorde uitspreken: ‘votrē
serv
{== afbeelding 	==} {>>afbeelding<<}
    
eur? Verum enimv
{== afbeelding 	==} {>>afbeelding<<}
    
ro philosōphi non di
{== afbeelding 	==} {>>afbeelding<<}
    
gunt istiusmōdi am
{== afbeelding 	==} {>>afbeelding<<}
    
ges.’ Het kwaad is te verhelpen, als op de Latijnsche scholen over het algemeen meer werks van dit onderwijs gemaakt wordt, waarop wij de aandacht van den Heer Commissaris willen gevestigd hebben.

Chrestomathia Graeca Novi Foederis sq. Observationibus illustravit Davidis Willemier. Pars I. Bredae. 1822. 8vo. pag. 144.

De Heer willemier, Rector der Latijnsche Scholen te Gouda, prijst de Koninklijke wet op het hooger onderwijs,

{==654==} {>>pagina-aanduiding<<}
volgens welke de Grieksche taal, even gelijk de Latijnsche, dadelijk geleerd wordt. Om dat oogmerk te helpen bevorderen, meende hij ook de handen aan het werk te moeten slaan, en vaart uit tegen de makers van ezelsbruggen; doch, voegt hij daarbij, er zijn als 't ware geene ezelsbruggen, dan die door ezels betreden worden, (hetgeen wel waar zal zijn.) Hij wil daarom eenen middelweg tusschen het al te gemakkelijke en al te moeijelijke kiezen. Met dat oogmerk gaf hij dit boeksken uit, tevens om het gebruik van het N. Testament gemeenzamer en nuttiger te maken. Hij heeft eenige voorname stukken uit dat boek genomen, zonder de plaatsen aan te duiden, waaruit ze genomen zijn, opdat NB. de luiaard zijne toevlugt niet zoude kunnen nemen tot de vertaling, en zelfs tegen zijnen zin moeten putten uit de heldere bron der heilige Godspraken. (Dat is even alsof men blindemannetje speelt, en den blindeman toeroept: Ik zal u niet zeggen, waar ik ben!) Doch het voornaamste is de verklaring, zegt de Schrijver. En deze wil hij niet uitlegkundig maken, maar grammatisch en oudheidkundig. En dit werkje is een voorlooper van een groot werk. Alle verklaring van het N. Testament moet gehaald worden uit de Grieksche vertaling van het Oude. Dat zeggen ernesti, luzac en fischer. (Eene zonderlinge bijeenvoeging van namen!) Daarom wil hij een' uitgebreider arbeid toewijden aan de Alexandrijnsche vertaling. Want hoe meer men den Bijbel leest, hoe meer geleerdheid en beschaafdheid bevorderd wordt. En in dit opzigt meent hij ook iets te kunnen toebrengen tot voordeel der Bijbelgenootschappen en Bijbelverspreiding. Dit is de voorname inhoud uit de voorrede. - Wij zullen de aanmerkingen, behalve die wij niet konden inhouden, aan den lezer overlaten, prijzen de goedhartigheid van den Heer willemier, maar twijfelen aan den uitslag. Doch baat het niet, het schaadt niet. - Wij geven nu slechts
kortelijk een denkbeeld van het werkje. Het is verdeeld in X Hoofdstukken. Ieder Hoofdstuk heeft eene korte inscriptie, den inhoud behelzende, ook in het Grieksch. Het eerste is: Dat er een God is, en hoedanig Hij is. Op dat opschrift volgen kwalijk zamenhangende plaatsen uit de Brieven en Evangeliën, door elkander genomen, duister voor den leerling, onverstaanbaar, en hier zonder gezonden zin; zoodat de leerling, als de onderwijzer het zakelijke weglaat, (hetgeen de Schrijver voor de Theologi overlaat) er volstrekt niets aan

{==655==} {>>pagina-aanduiding<<}
heeft. Wij znllen het letterkundige beschouwen. De inhoud van de eerste noot is deze, over θεὸς. - Dat woord komt van θέω. Met θέω is verwant ζέω - van daar Ζὴν en Ζεὺς. Zoo beteekent σάω sq. moveo. Lakonisch was θεὸς - σιὸρ. [Hier konde de Schrijver het Fransche Sieur even goed vergeleken hebben als elders bij het woord ὑιὸς het Spaansche Higos, al komt het Sieur dan ook van senior.] De beteekenis van moveo zit ook in θεῖον, fulmen. - Op deze wijze loopen alle aanteekeningen. Wat de Schrijver uit wolfii Curae, uit de Analogie van lennepius en scheidius, uit Lexica en andere stukken met geweld bij een of ander woord, in den tekst staande, heeft kunnen bijslepen, dat heeft hij er bijgesleept. Het eene haalt het andere uit. En zoo verschijnt een eilandje van den tekst in eene zee van noten; maar in alle noten verschijnt niets, hetwelk men niet bij alle Schrijvers zoude kunnen zeggen, hetwelk niet ieder onderwijzer weet, maar weinigen op zoodanige wijze bij het onderwijs zullen te pas brengen. - Wij hopen, dat de Heer willemier, wien het niet aan ijver en lust schijnt te ontbreken, zijne krachten aan iets anders beproeve. Wij beschouwen dit werk als eene mislukte poging om nuttig te willen zijn, maar eerbiedigen die poging toch. En wij hebben geheel niet bedoeld, aanmerkingen te maken op de geleerdheid van den Schrijver,
welke hij trouwens hierdoor ook niet heeft willen toonen. Eindelijk komt het ons voor, dat het gebruik van het N.T. op de Latijnsche scholen volstrekt niet behoort. Vooreerst omdat er altijd jonge lieden zijn van verschillende godsdienstige genootschappen. En wij begrijpen niet, hoe, bijzonder op de hoogere klassen, eenig Schrijver kan verklaard worden, zonder dat men doordringe tot het zakelijke. En dan komen de verschillende begrippen voor den dag. Ten andere is de taal niet zuiver Grieksch. Het geval staat bijna gelijk met dat, indien men, gelijk in sommige landen, alwaar de Katholijke godsdienst bij uitsluiting heerscht, geschiedt, het Latijn uit de oude Latijnsche Kerkvaders (misschien zoude lactantius hier eene uitzondering maken, wat de Latiniteit betreft) en de Vulgata wilde onderwijzen.


{==656==} {>>pagina-aanduiding<<}

Bruidegomsreis van Magister Simpel en andere boertige Vertellingen van A.F.E. Langbein. Naar het Hoogduitsch. Te Haarlem, bij de Wed. A. Loosjes, Pz. 1821. In gr. 8vo. 205 Bl.

Een gelachverwekkend boek, waarin de boert doorgaans niet geheelenal ongezouten is, en waarbij het morsige genoegzaam vermeden wordt; en dit is, dunkt ons, al veel tot lof van zulke verhalen gezegd, die men toch enkel met het oogmerk, om eens te lagchen, lezen zal.
1. Magister Simpel is een echte, maar toch niet onkundige, en doorgaans goedhartige schoolvos, voor wien de jonge meisjes in zijn stadje den neus optrokken, maar wien evenwel, nadat hij zich de scheenen nog al niet heel erg bezeerd had, eene lieve vrouw vrij gemakkelijk te beurt viel, die hem, van wege zijne jaloerschheid vooral, nu en dan eene aardige pots speelde; terwijl men hem het fraaije en schalksche vrouwtje echter zeker benijden zal. Behalve zijne Bruidegomsreis, lezen wij hier, 2. zijne twee jaren later geschrevene Huwelijkskronijk.
3. De Reis naar den Leeuwenberg is het koddig verhaal van de vrijerij en het huwelijk van zekeren jongen rudolf bach, die zijne geliefde, eens boekverkoopers stiefdochter, door het schrijven van Spook- en Ridder-romans verdienen zou, maar haar echter door het toedoen en de hulp eens vriends gemakkelijker en spoediger bekwam. Dit verhaal was ons reeds (waarschijnlijk uit het Mengelwerk van een of ander onzer Tijdschriften) bekend.
4. Van den Blikkenstaart, eene grap, kunnen wij ook niets anders zeggen, dan dat dit verhaal eene grap is. Mejufvrouw Victoria, met wie de held der geschiedenis of grap hier huwde, trof, na vele vergeefsche moeite, eindelijk haar doel, dat manlief den misselijken langen staart liet afsnijden; maar zij verkreeg daarenboven eene gewenschte echtscheiding en tienduizend daalders, die zij met een' anderen, haar meer gevalligen, minnaar verteren kon.
5. De drie Proeven zijn proeven, die een gek nam, om een meisje te krijgen, dat hij echter niet verlangde, en waarbij hij het geluk had van door dat meisje op die wijze gefopt te worden, dat hij, meenende haar te huwen, het meisje kreeg, op hetwelk hij in goeden ernst verliefd was.
6. Van het zesde verhaal: De Landstorm in Taubenfeld, zeggen wij hetzelfde als van No. 3; en denkelijk herinnert zich menig lezer met ons nog wel de brandspuiten met kokende meelpap, door vrouwen, ter afwering van den vijand, aangevoerd en bestuurd. Op eene plaat tegenover den titel wordt deze manoeuvre naar het leven afgebeeld.
Geheel het boek bevat dus grappen, die men lezen kan, en bij welke men zich alleen den koopprijs beklagen mag.


{==657==} {>>pagina-aanduiding<<}

Boekbeschouwing.

Christelijk Huisboek, voor alle Feest- en Zondagen. Naar het Hoogduitsch van F.V. Reinhard. II Deelen. Te Leiden, bij A. en J. Honkoop. In gr. 8vo. Te zamen 813 Bl.

Van zulk eenen Schrijver ontvangt men niets, dan hetgeen voortreffelijk is; en de Eerw. b. verwey, aan wien wij deze vertaling wederom te danken hebben, kent genoegzaam den smaak van ons godsdienstig Publiek, om te zorgen voor zoodanig Hollandsch gewaad, als zoodanig werk het best onder ons moet aanprijzen. In ieder opzigt voldoen dan ook deze overdenkingen aan onze verwachting. Het zijn nagelatene Leerredenen van reinhard, aan welke verwey den vorm van Leerredenen ontnam, hetgeen zonder eenige schade geschieden kon, daar eigenlijke tekstverklaring bij dezelve geene hoofdzaak was; zoo werd dit werk een Huisboek, tot stichtelijke lezing in ieder huisgezin, en bevat voor iederen Zondag een kort vertoog, juist geschikt om het verstand met godsdienstige denkbeelden te verrijken, terwijl het hart voor het Christendom verwarmd en tot echte deugd geneigd wordt.
Meer behoeven wij niet te zeggen ter aanprijzing van opstellen, welker Schrijver onder ons zoo algemeen is geacht, en wiens vele schriften steeds met graagte gelezen, en telkens met nieuw vermaak zijn ontvangen. Het doorloopen van den bladwijzer zal ieder dadelijk overtuigen van den rijkdom des inhouds, en het altijd welgekozene der belangrijke onderwerpen. De negende overdenking trok vooral onze aandacht; zij heeft ten opschrift: Eerbiedige overweging der Bijbelleer van God den Vader, Zoo en II. Geest. Iets nieuws konden wij hier wel niet verwachten; maar wij verwachtten en vonden echter iets zeer verstandigs en hartelijks. Met weglating van ieder

{==658==} {>>pagina-aanduiding<<}
menschelijk woord en bijvoegsel, doet reinhard ons voelen het onbegrijpelijke der Godheid voor het eindig verstand, en de eenheid van God, als onfeilbare Bijbelleer; het voorkomen, echter, in de H. Schrift, van Vader, Zoon en H. Geest, zoo te zamen als afzonderlijk; en hoe in deze Bijbelsche voorstelling, dat God voor ons Vader, Zoon en H. Geest is, alle de weldaden, in werkzaamheid, invloed en hulp, waarmede het hoogste Wezen ons begenadigt, worden zamengenomen. Voortreffelijk is vooral de aanwijzing van het vruchtbare dezer verborgenheid, met betrekking tot den invloed, welken zij hebben moet ter bevordering van goede gezindheden en van eene ware godzaligheid. Al wordt dan hier het verstand niet bijzonder verhelderd, noch de nieuwsgierigheid bevredigd, het hart wordt gerustgesteld, het vertrouwen uitgelokt, en de verdraagzame zachtmoedigheid omtrent andersdenkenden krachtig bevestigd. Bij de volgende voorstelling der Bijbelleer zouden wij echter nog wel iets uitzonderen, opdat te meer nog uitkome, hoe, ook volgens de overtuiging van reinhard, God de eenige, alles in allen is: ‘Wanneer er gezegd moet worden, dat God onze Schepper, Onderhouder, Bestuurder is, dan noemt de Bijbel den vader. Moet er geopenbaard worden, dat God onze Redder van alle ellende is, dat Hij eene verlossing van de zonde en den dood verordend heeft, dat wij door Hem zullen leven en onsterfelijk zijn, dan noemt de Bijbel den zoon. Moet er eindelijk gezegd worden, dat God ons alleen hulp en kracht tot het goede geven kan, dat Hij ons verstand verlicht en ons hart heiligt, dan noemt de Bijbel den h. geest.’ Alles, (dit is zoo) wat het Evangelie ons leert van Vader, Zoon en H. Geest, staat in het naauwste verband met alles, wat wij van God ontvangen en altijd ontvangen moeten. Wij
ontvangen intusschen dat alles, volgens de Bijbelleer, van den eenen God, den Vader, door zijnen Zoon en door zijnen Geest. Deze aanmerking moge gelden, wat zij gelden kan; wij lazen intusschen deze overdenking met bewondering

{==659==} {>>pagina-aanduiding<<}
en wezenlijke stichting, en durven het boek gerust dier Christelijke huisgezinnen, in welke het nog niet bekend is, als een uitnemend Huisboek aanprijzen.

Behandeling van eenige Vragen over de werking van Gods Genade, door Alethofilus, den Vriend van Filekklezius. Te Rotterdam, bij N. Cornel. 1822. In gr. 8vo. 219 Bl.

Wij laten het gaarne over aan de Schrijvers der Bijdragen tot de Godgeleerde Wetenschappen, wier taak dit ook is, van dit werk een uitvoerig beoordeelend verslag mede te deelen, waartoe wij geene opgewektheid gevoelen, en hetgeen wij ook voor het belang onzer onderscheidene lezers niet dienstig achten. Voor velen derzelven zij het volgende genoeg!
De steller van dit verslag ontzegt aan Alethofilus, dien hij niet kent, noch bedrevenheid in de leere der waarheid, die naar de Godzaligheid is, noch de verdienste van zijn meer verlicht inzien in dezelve aan minkundigen en bevooroordeelden aannemelijk te maken, noch gemoedelijken ernst, in de behandeling van zoodanig onderwerp zoo prijsselijk als noodzakelijk, en beveelt dus hun, die geoefende zinnen in de Godsdienstleer op prijs stellen en het oordeel des onderscheids bezitten, de lezing van dit boek aan, niettegenstaande er reeds zoo veel over dit leerstuk geschreven zij. Zeer dikwijls gaf hij den Schrijver zijnen ganschen bijval, en juicht voornamelijk toe den liefderlijken geest, die, in dit geschrift, alle ongunstige beoordeeling van anderen geheel vermijdt; in alles denkt hij met hem niet eenstemmig, en volgt voor zich eene andere opvatting, dan Alethofilus voordraagt, van het geheel. Doch, dat komt er weinig op aan. Elk hebbe zijne vrijheid, en de waarheid worde maar in liefde betracht.
Dan, te berispen heeft de Recensent de verbazende langwijligheid, en de onevenredigheid, die hier plaats

{==660==} {>>pagina-aanduiding<<}
heeft. De lezer oordeele! De vragen, die de Schrijver beantwoorden wil, zijn acht: de eerste: Is de leer der noodzakelijkheid en dadelijkheid van de werking van Gods genade, om zondaren tot een levend geloof en tot eene ware bekeering op te leiden, waarlijk leer van den Bijbel? wordt in 84 - zegge vierentachtig bladzijden behandeld. Zeven andere vragen worden dus afgedaan in slechts 51 bladzijden meer, of in 135 pagina's. Welke wanstaltige ordeloosheid! De aangetogene Bijbelplaatsen ter beantwoording der eerste vraag zullen door elk niet even geldend gehouden worden, en van sommige derzelven des Schrijvers opvatting even min, en b.v. de verklaring, door bosveld, onder anderen, van 1 Kor. II:14 ezv. en H. XII:3 gegeven, onzes oordeels te regt, aannemelijker geschat worden, dan wat men hier vindt. Doch, in allen gevalle, waartoe deze omhaal? De tweede vraag is (bl. 85-93) naar de hoedanigheid der zedelijke gesteldheid van zondaren. De derde vraag, waaraan slechts zeven bladzijden besteed worden, betreft hetgeen de werking van Gods genade, bij die zondaren, te weeg brengt, die dadelijk gelooven en zich bekeeren. De vierde vraag, die waarlijk niet afzonderlijk behoefde gedaan te zijn, (nu, men heeft er ook zoo vele regels nog niet eens over te lezen, als bladzijden over de eerste) is: waarom die werking zoo bijzonder aan den H. Geest wordt toegeschreven. Ten vijfde vraagt Alethofilus: Hoe moeten we ons de wijze van de werking van den H. Geest voorslellen? Daarvan zegt hij: de Geest werkt onmiddellijk of middellijk, (ontkennende evenwel, dat men hier aan het eerste denken mag) door regtstreeks verordende, of meer toevallige, maar dan toch altijd uit de eerstvermelde derzelver kracht
ontleenende middelen; - zijne werking valt minder in het oog, of doet zich meer kennelijk voor; gaat langzamer of rasscher voort tot haar doel, en zij bleef vaak daar aanwezig, waar men haar niet meer zoeken, en openbaart zich wel eens, als nog steeds gewerkt hebbende, waar men haar niet meer vooronderstellen zoude. Deze bepaling en uitpluizing heeft Recensent, naar zijne

{==661==} {>>pagina-aanduiding<<}
opvatting van de Bijbelleer omtrent de werking van Gods Geest, niet kunnen vrijpleiten van te groote angstvalligheid. Wij treffen, denkelijk daardoor, hier dan ook nagenoeg geene Bijbelplaatsen aan, ter staving der redenering van Alethosilus. De zesde vraag is: Wie worden er met de werking van den H. Geest bevoorregt? Dit wordt beantwoord, met die werking, om het even welke gevolgen dezelve ook hebbe, tot allen uit te strekken, die dadelijk onder het Evangelie verkeeren. Hoe het echter te pas komt, dit zoo uitvoerig te bewijzen en te verdedigen, en ter behandeling van Hebr. VI:4-6 zoo groote plaats in te ruimen, mag men billijk vragen. Het minste van allen behaagde aan Recensent des Schrijvers beschouwing van de werking des Geestes, als eene bijzondere of onderscheidende genade; dat is, meent hij, zulk eene, die, naar den genadigen, wijzen en vrijen raad van God, bij sommigen het doel treft, en niet bij anderen. Hoezeer alles, wat hierover, ter beantwoording eener zevende vraag, voorkomt, blijken draagt van de bekwaamheid van Alethofilus om zijn gevoelen te verdedigen, blijkt het evenwel, dat hij hier niet zoo gemakkelijk staat; en wij hadden wel gewenscht, dat dit gansche stuk had kunnen achterwege blijven; doch dan had hij eene andere manier van voorstelling moeten gekozen hebben, welke wij, zonder den lezer verder op te houden met de laatste vraag, hoe men, in het onderwijs van anderen en in de beoefening voor zichzelven, omtrent de behandelde waarheid verkeeren moet, der beproevinge vooral door den Schrijver zelven aanbevelen.
De gemeente des Heeren is een tempel van den H. Geest, welken allen zoo zeker behoeven, als Gods zegen of kracht, waardoor wij leven en ons bewegen. Al het goede, ook het minste, zelfs het gebed om Gods genade, is aan dien Geest Gods toe te schrijven, gelijk wij zonder zijnen invloed ons niet roeren of bewegen kunnen. Hieruit volgt, dat Gods Geest in allen werkt, zonder den mensch te dwingen tot het goede, gelijk hij zich vrijwillig beweegt en werkt. Die deze werking van

{==662==} {>>pagina-aanduiding<<}
God opvolgen, en zoo beproeven, wat zij, buiten dezelve niets vermogend, kunnen met de kracht, die God verleent, ervaren meer en meer derzelver invloed tot hunne heiliging. Zoo, dunkt Recensent, is alles eenvoudig en met de Bijbelleer overeenkomstig, welke den mensch oplegt om datgeen te doen, wat als Gods werk tevens wordt voorgesteld; men zie eens Ezechiël XXXVI:26, XVIII:31 en elders, en op geene andere wijze kan men met de gemoedelijke bedenkingen en de berispelijker uitvlugten, hier gewoonlijk gemaakt, uit den weg. Maar - sufficit et proficiat!





Proeve van Antwoord op de Prijsvraag der R.K. Maatschappij: De Geschiedenis der Jansenisten: hun oorsprong; hun voortgang in de Nederlanden, inzonderheid te Utrecht; de redenen, om welke zij de bescherming van het anderzins zoo onverdraagzaam Gouvernement genoten hebben, en andere bijzonderheden, deze Sekte betreffende. Door P.B., R.K. Priester der Bisschoppelijke Klerezie. Te Amersfoort, bij B. Blankenberg, enz. 1822. In gr. 8vo. 93 Bl.

Een antwoord, hetwelk den prijs wel niet bekomen zal, en daarnaar ook geenszins dingt. Het is door eenen Geestelijken, naar het schijnt zaakkundigen, en ijverigen voorstander der zoogenaamde Jansenisten hier te lande, geschreven. Het is bekend, dat deze Roomsch- (maar juist niet Paus-) gezinden den naam van Jansenisten, hun toegevoegd, nimmer aannemen, maar denzelven voor eenen scheldnaam houden, niettegenstaande zij hunne achting voor den bekenden, en ook in ons oog achtingwaardigen jansenius, in der tijd Bisschop van Iperen, wiens zoogenoemde vijf stellingen te Rome veroordeeld zijn, niet ontveinzen.
Geheel de oorzaak van het ontstaan van dezen scheldnaam, en de daarop gevolgde afscheiding hier te lande,

{==663==} {>>pagina-aanduiding<<}
zijn, naar dezen Schrijver, (en hij staaft het met echte bewijzen) de sluwe Jezuiten geweest, die zich indrongen, en, hoewel niet zonder langdurigen tegenstand, eindelijk de wettige Geestelijken der oude Roomsche Kerk hier verdrongen. De Schrijver wijst het begin aan dezer Jezuitsche heerschzuchtige woelingen; toont, dat de naam van Jansenist hier het eerst in 1670 gebruikt werd, en wel door de Jezuiten, eeniglijk om de wettige Geestelijkheid verdacht te maken en hun schandelijk doel te bereiken. Merkwaardig is het schrijven van den Aartsbisschop codde, om die beschuldiging van zijn ambt door het Hof van Rome ontzet: ‘Zoo men door Jansenisten verstaat iemand, die eene van de vijf, op naam van jansenius veroordeelde, stellingen houdt, dan is er geen een Jansenist in geheel Holland; doch als men met dien naam zulken wil beteekenen, die de krachtdadige genade belijden; die, in het bedienen van het Sakrament van penitentie, de regels van den H. karel borromeus trachten te volgen; die naar geen vuil gewin snakken, maar hunne bediening zoeken te vereeren; die zich van de pligten van een' goed' herder, zoo veel de menschelijke zwakheid toelaat, trachten te kwijten, - dan heeft, God lof! onze kerk Jansenisten, en gave God, dat zij er gansch mede vervuld ware!’
Wij willen in de zaak hier tusschen zoogenoemde Roomschen en Jansenisten geene partij kiezen, maar durven de lezing van dit Antwoord ieder aanraden, die onpartijdig wenscht te zijn, en met ons de Jezuiten genoegzaam kent, om iederen wenk tot behoedzaamheid omtrent die menschen belangrijk te achten. De Bul van Paus clemens XIV hebben wij hier grootendeels wedergevonden en met genoegen herlezen. Wat zou de waardige ganganelli niet zeggen, zoo hij nog eens zijn hoofd uit het graf opheffen kon? Mogen de ondervindingen van vroegere eeuwen toch niet ten eenemale voor de onze verloren zijn! - Maar wij doen er het zwijgen toe, en moeten alleen nog doen opmerken het vuile en stoute van

{==664==} {>>pagina-aanduiding<<}
den steller der prijsvraag, die van het zoo onverdraagzaam Gouvernement onzer Nederlanden durft spreken. Waarlijk, hier geldt het: quis tulerit Gracchos de seditione quarentes! in den volsten zin, en bij zoodanig eene onbeschaamdheid houdt een Nederlandsch Protestant moeijelijk zijn' mond en pen terug. Den moriaan wasschen, is intusschen een ondankbare arbeid; maar wij deelen in de verontwaardiging van den Schrijver van het door ons hier aangemelde antwoord, en zien met hem ook niet, dat zoodanig eene prijsvraag tot iets anders dienen kan, dan om de rampzalige verdeeldheid in onze Nederlanden al meer en meer aan te kweeken; en voegen wij er bij, dat de hatelijke benaming, in de vraag aan het oud-Nederlandsch Gouvernement gegeven, zoodanig een gevoel bij ons opwekte, in hetwelk wij hartelijk wenschen, en ook vertrouwen, dat ons verlicht en zoo echt verdraagzaam Christelijk Gouvernement deelen zal.




Verhandeling over den Militairen Geneeskundigen Dienst. Door J.R.L. Von Kirckhoff. Te Utrecht, bij J. van Schoonhoven. 1822. In gr. 8vo.

Bij het lezen van dit werkje werd bij ons onwillekeurig de herinnering van den waarlijk grooten, eenigen brugmans verlevendigd, wiens gemis het Vaderland betreuren en gevoelen moet, gelijk het het gemis van elk' man van genie betreurt en gevoelt, die zijne talenten voor het algemeen welzijn wist te besteden; want nimmer kunnen wij van den Militairen Geneeskundigen Dienst hooren spreken, zonder daarbij aan onzen brugmans te denken, en ons met een dankbaar gevoel dat alles in het geheugen terug te roepen, wat, ook in dit opzigt, het Vaderland aan hem verschuldigd was.
Dan, ter zake. Dit geschrift van den werkzamen von kirckhoff betreft de verbetering van gezegden dienst in Nederland. Wij willen, den loop van des Schrijvers

{==665==} {>>pagina-aanduiding<<}
gedachten volgende, kortelijk den hoofdinhoud van zijn geschrift opgeven.
Onze militaire Hospitalen en de geregeldheid van onzen geneeskundigen dienst verdienden en verwierven algemeene bewondering. Eene andere organisatie is aangenomen, van die Mogendheden ontleend, die onzen geneeskundigen dienst verre boven den hunnen stelden. Waartoe is men tot die verandering overgegaan? Was dezelve dan eene wezenlijke verbetering? De Schrijver doorloopt hier de onderscheidene wijzen van verzorging der kranke Militairen, in Burger-Hospitalen, in Chambrées, in Infirmeriën en Regimentaire Hospitalen, en in militaire Hospitalen of algemeene Rijks-Hospitalen, toont de onvolkomenheden der drie eerste wijzen van verzorging aan, en geeft de voorkeur aan de laatste. Maar, zegt men, de vorige inrigting was te kostbaar? Te regt beweert de Schrijver, dat eene bezuiniging ten koste van nuttige leden van den Staat geene bezuiniging heeten mag, en dat menschen te sparen de ware spaarzaamheid is. Hij wijst in eene belasting, op plaatsvervanging of vrijstelling van den nationalen dienst te heffen, eene bron aan, waaruit de kosten voor de zoo noodzakelijke Militaire Hospitalen konden gevonden worden, ontvouwt het plan van derzelver inrigting, dringt aan op ruimere belooning en meerdere aanmoediging der Officieren van Gezondheid, verlangt, dat hun in de Hospitalen geregeld onderwijs gegeven worde, dat hunne werkzaamheden naauwkeurig bepaald, een geneeskundig bestuur worde aangesteld, zoo wel voor de directie van den militairen geneeskundigen dienst, als voor de administratie der Hospitalen, en eindelijk, dat, ter betere verzorging der zieken, een regulier korps van militaire ziekenöppassers worde opgerigt. Het werkje wordt besloten met de opgave van een bepaald ontwerp en plan voor den geneeskundigen dienst onzer landmagt. Die opgave scheen ons des te noodzakelijker toe, daar wij op vele plaatsen die duidelijkheid en geregelden voortgang van redenering misten, welke zoo on-
{==666==} {>>pagina-aanduiding<<}
ontbeerlijk zijn, om van anderen wèl verstaan en
begrepen te worden. Wij schrijven dit gedeeltelijk toe aan gebrek aan orde, waardoor niet elk onderwerp geregeld afgehandeld, maar nu van dit, dan van dat onderwerp gesproken, en dikwijls sprongen gemaakt worden, die het moeijelijk maken, den Schrijver in den loop zijner denkbeelden te volgen. Daarbij komt eene niet genoegzame gemeenzaamheid met den aard der tale, blijkbaar uit de veelvuldige Gallicismen.
Voor 't overige komt ons het plan weldoordacht voor, en met kennis van zaken ontworpen te zijn. Mogt dan ook dit goede woord eene goede plaats vinden!

Reis naar de Levant, gedaan in de jaren 1817 en 1818, door den Graaf De Forbin. Uit het Fransch. Te Haarlem, bij de Wed. A. Loosjes, Pz. 1821. In gr. 8vo. 361 Bl.

Onder dezen titel hebben wij het werk in deszelfs geheel, daar het in twee stukken in het licht kwam, nu tot een matig boekdeel vereenigd, hetwelk met eene afbeelding van het H. Graf op den titel, en den platten grond van hetzelve aan het einde, versierd is. De geleerde en smaakvolle Reiziger doorreisde geene nog onbekende streken: Griekenland, Konstantinopel, Syrië, Palestina, Egypte werden meermalen beschouwd en bezocht; doch te regt zegt de Schrijver, dat, om het Oosten naar wensch te leeren kennen, de vereenigde en verdubbelde pogingen van vele onderzoekers noodig zijn. - Het een of ander treft, zegt hij verder, den eenen reiziger geheel anders dan den anderen; en, terwijl men met liefde en grondig de eene of andere soort van voorkomende merkwaardigheden onderzoekt, behandelt men de overigen veelal met eene zekere koelheid en oppervlakkigheid. ‘Men kan de reisbeschrijvingen beschouwen,’ zegt hij bl. 270, ‘als zoo vele bijdragen tot een wereldjournaal; maar het

{==667==} {>>pagina-aanduiding<<}
nummer, dat ik daarin lever, kan geene belangstelling wekken, dan uit hoofde van zijne vrij late dagteekening. Men vergunne het mij te herhalen: ik schrijf slechts, wat ik zie, wat mij treft; ik hang slechts eenen spiegel op van die indrukken.’ Dit zij zoo het wil, de Reiziger weet die indrukken den lezer mede te deelen, en sleept hem, door zijn schoon gevoel, goeden smaak, levendige verbeelding, en dichterlijken stijl, doorgaans mede, zoodat men zijne beschrijvingen met wezenlijk vermaak zal lezen. De aanteekeningen van den Vertaler komen mede niet te onpas; en wij zouden ons zeer bedriegen, indien dit reisverhaal niet een' goeden en vrij algemeenen bijval vond.
Eene grap, die wij ter waarschuwing van ligtgeloovigheid en al te goed vertrouwen mededeelen, trok onze aandacht, bl. 296. ‘Tot de tijdkortingen, waarin de Heer cailliaud (een Fransch delfstofkundige, dien onze Reiziger te Thebe vond, die de oevers van de Roode Zee enz. had bezocht) vergoeding voor de vermoeijenissen van deze reis zocht, behoorde onder anderen, dat hij nu en dan een bedottend misbruik maakte van den smaak, dien een zeker hooggeleerd reiziger, die destijds te Thebe vertoefde, heette te hebben voor allerlei oudheden. Hij liet dezen beminnaar van zeldzaamheden door eenen hiertoe omgekochten Arabier eene tabakspijp te koop bieden, waarop men met vrij wat kunst hieroglyphen en Kusische karakters nagesneden had. De Arabier liet het bij dit aanbod niet ontbreken aan geheimzinnige gebaren, en de geleerde herkende den vorm niet der Bycharitische pijpen, die men in Abyssinië gebruikt. Hij kon ook het bedrog niet ontdekken aan den reuk van den tabak, wijl men in het roer van de pijp, op eene behendige wijze, een geurtje van jodenlijm had weten te brengen. Hij kocht niet alleen de pijp, maar betuigde den Beduïn herhaalde malen dank, en haastte zich, het antieke stuk met vijfendertig zware piasters (elk omtrent 34 Nederl. stuivers waardig) te betalen. Hij hoopte

{==668==} {>>pagina-aanduiding<<}
tevens deze merkwaardige ontdekking door eene breedvoerige beschrijving aan de geleerde wereld bekend te maken; en wie weet, wat al hoofden en pennen er dan nog mede gemoeid raken!’
Eene belangrijke vraag bij het ter hand nemen van deze Reis zal bij velen zijn, wat de Schrijver van de tegenwoordige Grieken zegt. - Rari quippe boni! schijnt ons het antwoord te zijn. ‘Ik heb eenige kundige Grieken gezien, die onder hun juk niet dan met eene smartelijke verontwaardiging gebukt gingen,’ bl. 26. - ‘De Grieken hopen op de onafhankelijkheid, gelijk de Joden op den Messias. Wat zou het toch baten, dat de vrijheid andermaal op eene kust afdaalde, die eens haar schoonste eigendom geweest is? Hare Goddelijke taal zou van dit volk niet verstaan worden, en men zou haar slechts onwetende monniken kunnen te gemoet zenden,’ bl. 27. Maar ook hier moge de lezer het werk zelve naslaan.





Mijn uitstap naar Brazilië, of Reize van Berlijn naar Rio de Janeiro, en vandaar terug, enz. Door T. von Leithold. Uit het Hoogduitsch. Te Amsterdam, bij J.C. van Kesteren. 1821. In gr. 8vo. 228 Bl.

Theodoor von leithold was, naar luid van het korte voorberigt, Ritmeester in Pruissischen dienst, verliet zijn vaderland, om, aan gene zijde van den oceaan, het geluk te zoeken, dat hem elders was ontzegd, en koos tot dit doel Rio de Janeiro. De onderhavige bladen behelzen den uitslag zijner bevindingen en zijner mislukte reize; hoewel niet gerangschikt in die orde, welke in eene welgeregelde reisbeschrijving moet heerschen, dewijl de schrijver krijgsman is, en mischien beter den degen dan de pen kan voeren.
Hij breekt te Hamburg, waar hij zich zal inschepen, zijn been, beziet, na zijne herstelling, de stad, en maakt van het een en ander merkwaardigs melding. Hij steekt

{==669==} {>>pagina-aanduiding<<}
in zee, beschrijft het verblijf op het schip van eene gunstige zijde, spreekt van de vliegende visschen enz., op zee waargenomen, krijgt Brazilië in het gezigt, en loopt, na eene reis van 68 dagen, de haven van Rio de Janeiro binnen, welks gezigt verrukkelijk is. Een nichtje van den reiziger, te Rio de Janeiro, valt, zoodra er een onweder opkomt, in slaap, en blijft slapen tot dat het weder voorbij is: eene, door het inslaan van het onweder veroorzaakte, bedwelming harer moeder, ten tijde harer zwangerschap, is oorzaak van dit toeval, in hetwelk ook de moeder telkens deelt. De huizen te Rio de Janeiro zijn slecht, en inzonderheid door de vochtigheid ongezond. De wandelwegen beteekenen weinig. De straten en derzelver verlichting zijn redelijk wel. Op het tooneel zijn eenige merkwaardige personen. Een eenigzins krankzinnige violoncellist speelt met uitstekend veel gevoel en uitdrukking. Madame toussaint, eene schoone vrouw, heeft alle verzoekingen weten te verijdelen, en leeft met haren man ingetogen, gelukkig en zeer geacht. De ondernemer van den schouwburg, een Mulat, was voorheen barbier, en is er een rijk man mede geworden. Een, tot de uiterste bespottelijkheid toe slecht uitgevoerd, stierengevecht brengt den ondernemer evenwel 6000 daalders op. Het postwezen is slecht. De zorgeloosheid, waarmede de Portugesche vrouwen haar huishouden besturen, alles in het klein inkoopende, maakt, dat in de hoofdstad de eene kleine winkel naast den anderen is. De onontbeerlijkste levensmiddelen komen uit verre landen. In de koffijhuizen krijgt men slechte waar, en een vreemdeling kan het er, van wege de menigte vliegen, niet uithouden. De huishuur is buitengemeen hoog; ook die der fiacres of huurwagens, die zeer slecht zijn: deze huurwagens zijn eene onderneming der Geestelijkheid, die de invoering van gemakkelijkere ook weet te
beletten. Men loopt hier, wanneer men in de middaghitte het hoofd ontbloot, veel gevaar, om den zonneslag, eene soort van ongeneeslijke krankzinnigheid, te bekomen. De levenswijze is eentoonig, het luchtgestel buitengewoon heet, bij vrolijk weder

{==670==} {>>pagina-aanduiding<<}
de hemel, zonder de minste wolk, heerlijk blaauw. De vrouwen voeren niets uit. In vele huizen moet, wanneer de heer wil uitrijden, het paard, door het pronkvertrek heen, ter huisdeure uit. Geheime gemakken zijn nergens, maar worden overal door kamerpotten vervangen. De weelde is in Rio de Janeiro, naar evenredigheid, grooter, dan in de aanzienlijkste steden van Europa; inzonderheid is dit het geval ten aanzien van de kleeding der vrouwen. Tot de weelde behoort in de eerste plaats een trein van Negers of Negerinnen, die de vrouw op de straat volgt. Zelfs gerijfelijke meisjes voeren deze staatsie. De slaven worden, uit staatkunde, zacht behandeld, zijn zeer sterk, vlug en vrolijk, groeten elkander naar Europesche wijze, hebben een scherp oordeel en een sterk geheugen. [De zachte behandeling der slaven wordt naderhand, in zekeren zin, weder tegengesproken.] De muskieten, eene soort van muggen. zijn in Rio de Janeiro eene vreesselijke plaag. Ratten en muizen zijn er verbazend vele, en de eerste zoo groot als jonge honden; wijders kevers, die ook den slaap beletten, en nog ander ongedierte, vele honden, en walgelijke ziekten. Een vreemdeling kan in Rio de Janeiro bezwaarlijk zijne fortuin maken. Juffer jolie, de harpspeelster, echter, is daarin geslaagd. De policie heeft daar veel goeds. Brand ontstaat er zelden, en is niet gevaarlijk. De gevangenissen zijn afschuwelijk. Men moet er zich zeer voor de valsche spelers hoeden. De handel in het groot en klein is zeer levendig. Boekhandelaars en boekbinders zijn te Rio de Janeiro niet; er is ook slechts ééne boekdrukkerij, voor koninklijke rekening. Elk vreemd schip moet 25 percent tol betalen; de Engelsche schepen betalen voor hunne ladingen slechts [dit verstaan wij niet] 50 percent. De sluikhandel wordt streng gestraft, maar veel gedreven. De fabrijken
en manufacturen zijn in derzelver kindschheid. Het koninklijke Hof leeft (1819) naar de omstandigheden op eenen vrij schitterenden voet; voor ieder medelid der koninklijke familie moet men knielen en hetzelve de hand kussen. De plegtigheid van het baise-main

{==671==} {>>pagina-aanduiding<<}
is zeer omslagtig. Daar heerscht bij de mis geen eerbied; wie maar verkiezen, loopen uit en in, en eenen hond, die onder den dienst voor het altaar blafte en den grond bevuilde, liet men gerust zijnen gang gaan. Het krijgswezen speelt te Rio de Janeiro geene belangrijke rol. Onder de wetenschappelijke inrigtingen onderscheiden zich zeer voordeelig eenige Seminariën, eene akademie voor krijgslieden, verscheidene andere openbare scholen, en eenige Fransche kostscholen voor meisjes. De inrigtingen ter bevordering der beeldende kunsten zijn hier nog in hare kindschheid. Er bestaat een klooster, waarin mannen hunne vrouwen kunnen laten opsluiten. De inrigtingen ter bevordering der gezondheid zijn in eenen slechten staat. De omstreken van de stad zijn van verschillende kanten zeer romanesk; maar slechts een menschenhater zou zich in deze oorden, waar alle gezellig vermaak ontbreekt, gelukkig kunnen noemen. De plantengroei is zeer weelderig.
Het voornaamste uit dit, zeer onderhoudend geschreven en goed vertaald, werkje hebbende aangestipt, prijzen wij het wijders ter eigene lezing aan.

Proeve over de waarde der oude Talen en der beoefening van de klassieke Letterkunde der Grieken en Romeinen, voornamelijk voor Regtsgeleerden en Staatsbeambten; door August Scheltz. Uit het Hoogduitsch. Te Groningen, bij W. van Boekeren. 1822. In gr. 8vo. VIII, 77 Bl.

Bevoegde beoordeelaars, dus meldt ons de vertaler van dit werkje in zijn voorberigt, waren van oordeel, dat de verbreiding van deze Proeve, ofschoon reeds in 1810 in Duitschland in het licht verschenen, ook nu nog, en in ons vaderland, een woord op zijn' tijd en op zijne plaats zou wezen. En, waarlijk, zij bevat, in weinige bladzijden, zoo veel goeds, zoo veel waarheids, dat de vertaling daarvan niet anders dan algemeen nuttig kan zijn. Des schrijvers oogmerk was, om, door dit zijn geschrift,

{==672==} {>>pagina-aanduiding<<}
de hand over hand toenemende verwaarloozing der oude talen, bijzonder door Regtsgeleerden, tegen te gaan, en derzelver waarde en noodzakelijkheid aan te toonen. Hij onderzoekt te dien einde, in de eerste plaats, naar de oorzaken, welke medegewerkt hebben, om de Regtsgeleerden van het aanleeren dier wetenschappen af te trekken, welke ons tot de klassieke oudheid terugvoeren. Hij zoekt de hoofdzakelijke oorzaak daarvan in de rigting, welke het onderwijs en de opvoeding in de laatste jaren genomen heeft, toen de menigvuldige tijdschriften, Encyclopediën, woordenboeken en vertalingen zich als 't ware vereenigden, om de verspreiding van alle grondige geleerdheid tegen te werken, en toont de nadeelen aan, welke de vlugtige wijze van arbeiden in alle opzigten bewerkt heeft. Eene tweede oorzaak vindt hij in de vooroordeelen, gesproten uit de bijzondere lotgevallen der Regtsgeleerdheid, en gevoed door den algemeenen geest van onze dagen, welke de Regtsgeleerden van de beoefening der oude talen en wetenschappen teruggehouden hebben. Hij vindt te gelijk gelegenheid, om op de verbetering van verschillende gebreken in de opvoeding, en vooral in het besteden van den Akademietijd, aan te dringen. Eindelijk haalt hij de beweegredenen aan, welke ons moeten overtuigen, dat het leeren der oude talen en de kennis der oudheid onontbeerlijk en van den beslissendsten invloed zijn voor den Regtsgeleerde. Dit alles is door den schrijver met juistheid en oordeel behandeld, diep doordacht, en met nuttige aanmerkingen doorvlochten. De stijl is warm en mannelijk, en ademt den echt Romeinschen geest. Ook de vertaler heeft zich van zijne taak uitstekend gekweten, en eene vertaling geleverd, waardoor het oorspronkelijke zoo min mogelijk van deszelfs eigen karakter verliest. Wij kunnen derhalve niet anders, dan de lezing en herlezing van dit werkje aan allen aanprijzen, die belang stellen in grondige geleerdheid, en afkeerig zijn van die ijdele woordenpraal, waardoor zoo velen
in onze dagen pogen te schitteren.





{==673==} {>>pagina-aanduiding<<}

Avondmijmering, Dichtstuk door Mr. B.H. Lulofs. (Voorgelezen in verschillende Genootschappen te Amsterdam, Rotterdam, Groningen, Leeuwarden en Zutphen.) Te Groningen, bij J. Oomkens. 1822. In gr. 8vo. VIII, 55 Bl.

Recensent had het genoegen, bij eene der herhaalde voorlezingen van dit stuk tegenwoordig te zijn. Genoegen, zeggen wij, en zulks niet als een ijdel woord of bloote pligtpleging, daar het zeldzaam en grootsch talent van den Professor voor de declamatie inderdaad bewondering verdient. Dit, echter, zou nog niet genoegzaam zijn geweest, om ons de gesmaakte vreugde aan te doen, indien het vers zelve niet tevens ware verdienste en voor het minst schoone partijen bezat. De indruk was evenwel geheel buitengewoon; het was niet zoo zeer goedkeuring, als wel verbazing, die ons aan het slot vervulde, daar noch zulk eene soort van uitwendige welsprekendheid, noch zulk een vers ons toeschenen eigenlijke doelmatigheid en gepastheid voor eenig algemeen gebruik te bezitten. De Heer lulofs moge dit, trouwens, zelf wel gevoeld, en het stuk slechts gegeven hebben als eene gelegenheid en proeve, wat hij met gedachten beide en ligchamelijke uitdrukking vermogt, om te roeren of te treffen. Wij stemmen hem (in de voorrede) althans gaarne toe, dat men zoo iets hooren moet, en in verband met de voordragt beoordeelen, zal men geen gevaar loopen hetzelve onregt te doen.
Maar nu wordt het echter door den Dichter in het licht gegeven; en alle lezers zullen het zeker niet gehoord hebben, of de voordragt des Heeren lulofs van elders kennen. Het vers behoort dus ook eenigermate op eigene beenen te kunnen staan, en door een gewoon lezer behoorlijk opgezegd worden, zonder dat het veel verlieze. Ja, het is eindelijk toch als gedrukt stuk, dat wij ons oordeel daarover moeten zeggen. Hetzelve komt

{==674==} {>>pagina-aanduiding<<}
in 't kort hierop neder, dat inderdaad een aantal fraaije plaatsen in het vers gevonden worden, dat het echter om de snelle opvolging van de eene treffende beschrijving na de andere den lezer eenigzins vermoeit, en dat inzonderheid in het tweede gedeelte, waar gewone voorwerpen en tooneelen der natuur telkens met de sterkste poëtische kleuren geschilderd worden, zelfs eenige verveling bij die vermoeijenis komt. Voorts is het ons, ten opzigte van het overspringen en doorloopen der regels enz., toch wat al te wild. Ook dit, gedurig volgehouden, geeft eene zekere eentoonigheid. En, men zegge wat men wil, wij hooren gaarne de muzijk der verzen. De Dichter verliest anders zoo ligt alle welluidendheid, een onmisbaar deel van goed dichtwerk, uit het oog; gelijk ons inderdaad de vermenigvuldiging der letter s (door verkorte genitivi enz.) met derzelver onaangenaam sissend geluid, in het bijzonder, meermalen hinderde. Benevens deze, zouden wij zonder eenig beklag een deel der kusjes, op rozelipjes, aan blanke of hijgende boezems, gemist hebben, welke hier voorkomen. Doch, wie in woorden niet struikelt, is een volmaakt man, zegt jacobus; en wie durft op dien titel aanspraak maken, al is hij ook Hoogleeraar in deze woordenkunst? Dus, ten slotte, nog een staal!

- - - - Nog met denzelfden luister, 
Waarmede de Aard' voor 't eerst verrees uit 's Bajerts Duister, 
Siert Zij (Natuur) zich, jaar op jaar, weêr in een' nieuwen dos 
Van bloemen, graangewas, en gras, en kruid, en mos; 
Niets kan haar jeugdig vuur, haar Scheppingskracht verdooven! 
Zie, trotsch nog als weleer, verheft zich de Eik naar boven. 
- - - - - - - - - 
Vertrouw'lijk slingert nog de Wijnstok - 't ranke loof 
Om 's Olmbooms forschen Stam, of hecht zich vast in kloof 
Of spleet van 't Rotsgebergt, en spiegelt zich in 't water 
Van Rijn of Rhône, bij hun murm'lend golfgeklater; 
Gezwollen door de Lucht, en lieven Zonneschijn, 
Gloeit nog zijn Vrucht, - met glans van Goud - of van Robijn, 
Van tusschen het Smaragd der blad'ren, - allerwegen 
In weel'gen Overvloed het oog des Wand'laars tegen, 

{==675==} {>>pagina-aanduiding<<}

En schuimt, tot Wijn geperst, met tintelenden gloed, 
Die vuur en leven door onze ad'ren stroomen doet. 
- - - - - - - - 
Ook 't ov'rig Vruchtgeboomt' blijft oog en smaak bekoren, 
Het zij, als 't, bij 't gezang der vroege Vog'lenkoren, 
Zich in zijn bloesemkleed, als Sneeuw zoo blinkend, tooit, 
(Waarop dan de Avondzon heur Goud en Rozen strooit) 
Het zij 't ons, als de Herfst met vollen horen nadert, 
Bij 't sterfgeritsel van het vallende gebladert', 
Met frisch en geurig Ooft uitlokkend tegenbloost, 
En tegen 't bar Getij' met al zijn schatten troost. - 

Nog eene aanmerking! In eene dichterlijke beschrijving kon het misschien gaan; maar, als een beeld gebezigd, zien wij de Komeet ongaarne door d' aâm van duizenden Orkanen voortstuwen, die toch, wat geweld zij mogen maken, tot zoo iets wel niet in staat zouden zijn. - De menigte groote voorletters, naar Hoogduitschen trant, geven het stuk een even bont voorkomen, als de inhoud zelf ons inderdaad wat al te bont is.

Eenige Brieven over de Opvoeding, van eene Moeder aan hare Dochters, door Wilhelmine van Gersdorf, geb. Van Gersdorf. Vrij uit het Hoogduitsch vertaald. Te Breda, bij W. van Bergen en Comp. 1821. In gr. 8vo. 234 Bl.

Wij wenschen het goede, dat in dit werkje voorkomt, eene rijkelijke behartiging. Of de lezeressen in ons vaderland, echter, niet van oordeel zullen zijn, dat zij dit goede elders onderhoudender voorgedragen kunnen vinden, en dat het in dit werkje aangebodene juist niet uit andere landen tot ons had behoeven over te komen, hiervoor durven wij niet instaan. Wij zien niet in, waarom het ‘Brieven over de Opvoeding’ heet. Het behelst een dor, in deelen en onderdeelen gesnipperd, voorstel, waardoor de moeder hare dochters over alle kapittels der bespiegelende en beoefende wijsbegeerte onderhoudt, begin-
{==676==} {>>pagina-aanduiding<<}
nende met de logica, en eindigende met de staatkunde, (!) die verdeeld wordt in huishoud- en regeringskunde; terwijl bij de eerste gelet wordt op de volgende onderdeelen, het huwelijk en de opvoeding der kinderen, en bij de behandeling der laatste de meisjes onderrigt worden aangaande de verstandige inrigting des algemeenen welzijns in het geheel, of de keuze des regeringsvorms, over de inwendige zekerheid en het inwendig landswelvaren, over de zorgvuldigheid des regeerders voor het verstand en de kennissen (de bekenden?!) der burgers, over de zorg des staats voor het leven, de eer en het genoegen der burgers, over de handhaving der wetten volgens eene billijke geregtigheid, en over de zorg voor de regering des geheels! - In den eersten brief vermaant de moeder hare dochters: ‘Slaat den verliefden jongeling liever eene bijeenkomst (tête â tête) af; ontneemt den dansmeester een uurtje, of blijft zoo veel korter in uwe schitterende gezelschappen; kortom, zendt den liereman spring in 't veld, amor namelijk, met zijne bonte rarekiekkas, altoos bij tijds naar huis, en gij zult oogenblikken genoeg vinden, welke gij tot ernstige en wetenschappelijke oefeningen kunt besteden.’ Volgens den tweeden brief brengt
ons de Godgeleerdheid tot de kennis van den eenigen waren God. Bl. 40 lezen wij: ‘Men denkt verschillend over haren [het water der zee en rivieren levert de stof voor deze periode] oorsprong; maar het waarschijnlijkste is, dat, wijl de grond der zeeën diep is, de vloeibare ligchamen zich in de diepte moetén vergaderen;’ en op bl. 42: ‘Dezelve [de bliksem] kan minder van de zon haren oorsprong hebben, dan van eene inwendige ontbranding, die geen uitwendig vuur noodig heeft, en welke, door verscheidene drooge [NB] uitwasemingen der aarde, in vochtige [NB] wolken opgetrokken wordende,’ enz. En bl. 43 zijn de aarde, delfstoffen en steenen ‘die aardsche ligchamen, bepaaldelijk tot een der drie rijken van de natuur behoorende, waarin men de dingen eener benedennatuurkunde [wat ter wereld is dat voor een

{==677==} {>>pagina-aanduiding<<}
ding?] gewoonlijk verdeelt, namelijk tot het rijk der delfstoffen.’ - Het werkje is vol stalen van Mevrouw van gersdorf's geleerdheid, en van aanhalingen uit Hoogduitsche Schrijvers, welke men dan aan den voet der bladzijden in het origineel op den koop toe krijgt. Wat onze dochters met de kennis der regeringskunde te maken hebben, zien wij niet door. - De figuurtjes op het vignet zijn evenredig aan het werk, namelijk stijf, en twee er van zijn blind - ten minste zij komen ons zoo voor.




Verscheidenheden. Verhalen van gemengden inhoud. Door J.B. Christemeijer. Met Platen. Te Amsterdam, bij J.C. van Kesteren. 1821. In gr. 8vo. 311 Bladz.

De Heer christemeijer, bij ons Publiek reeds voordeelig bekend door zijne Tafereelen uit de Lijfstraffelijke Regtspleging en zijne Oorkonden van het Strafregt, geeft ons hier weder een drietal Verhalen, die echter niet, gelijk de vorige, slechts eenigzins verfraaide, doch ware Geschiedenissen zijn. Alleen het eerste is een verhaal, op waarheid gegrond; de twee volgende schijnen geheel door den Schrijver verdicht. Wij hebben dezelve alle met genoegen gelezen, en ook hierin den aangenamen verhaaltrant van christemeijer herkend. Nogtans was dit genoegen niet geheel onvermengd. In den Eerroover (het reeds boven gemelde, op waarheid gegronde verhaal) is de inleiding, eene soort van preek of zedekundige verhandeling, te lang; daarop volgt eene, naar evenredigheid weder te lange, geschiedenis van de jeugd der heldin, waarbij wij zeker de belangrijke, daarin gevlochtene waarheden en edele gevoelens van harte toejuichen, maar eenen te veel declamerenden toon in de wijze van voordragt vinden. Wanneer b.v. de moeder van amalia hare dochter tot het gevoel van de waarheden der Openbaring opleidt, en daarbij, op het voorbeeld des Verlossers, de schoonheden der Natuur doet opmerken, dan verwachten wij geene beschrijving, eene geheele bladzijde lang, van het opgaan der zon, een daartoe reeds al te dikwerf behandeld onderwerp. En dan de breede wijze van verhalen zelve. Eerst op de twintigste bladzijde zijn wij zoo verre gevorderd, dat de vader het kind, na den dood der moeder, onder zijn opzigt neemt. Hooren wij, hoe hij dit voorstelt:

{==678==} {>>pagina-aanduiding<<}
‘Wij zijn daar, mijn Lezer! waar ik wilde overgaan u te zeggen, hoe aanmerkelijk de zedelijke opvoeding, welke de vader amalia deed genieten, verschilde van die, welke haar, in een' meer jeugdigen leeftijd, van hare moeder mogt te beurt vallen. Ik heb u van deze laatste, in het voorbijgaan, een denkbeeld gegeven. Thans wil ik de schets van gene er tegenover stellen. Doch vergun mij, vooraf eenen stap zijwaarts te mogen doen. Eer ik u, vlugtig, het plan doe overzien, waarnaar de opvoeding van het meisje werd voltooid, acht ik het niet ongepast, u met de beginselen van den opvoeder zelven bekend te maken.’ Kon men dit alles niet in twee regels gezegd hebben? En nu volgt de tegenoverstelling van de opvoedingswijze des vaders en der moeder, die (met eene apologie des Schrijvers voor zijne uitvoerigheid) 16, zegge zestien bladzijden beslaat, zoodat de eigenlijke geschiedenis eerst op de zeserdertigste bladzijde begint. En nu nog eens het karakter van amalia; dàn eerst leeren wij de andere personen kennen. Wij kunnen met weinige woorden zeggen, dat de Geschiedenis naar die van den Lasteraar, in het bekende stuk van kotzebue, gelijkt. Eene brave vrouw wordt door den vriend van haren echtgenoot op eene listige wijze van overspel beschuldigd; deze gelooft dit; de liefde gaat in koelheid, in verwijdering, in haat over: eerst na dit alles verneemt amalia de oorzaak van haar lijden. Een jong Advocaat, eene oude ken is, is het voorwerp der aangestookte ijverzucht van baren man. Haar lijden wordt nu ondragelijk. Het onverdiende slagtoffer van den haat eens booswichts, ter prooije aan den afkeer eens beminden echtgenoots, door de meeste harer stadgenooten voor schuldig en eerloos gehouden, daarenboven door de al te hoog gestemde gevoelens van baren vader voor de eer, boven de inwendige stem des
gewetens, weggesleept, ontwijkt zij hare woonplaats, zoekt heul bij eenen oom, wordt ook door dezen als eene overspeelster uit zijn gezigt verbannen, en bestuit nu tot den zelfmoord; doch wordt door een toeval weêrhouden, en in kennis gebragt met eenen braven dorpleeraar, die met schrander beleid haar terugbrengt van haar voornemen, haren man de oogen opent, den eerroover ontmaskert, en de beide echtgenooten hereenigt. Het laatste gedeelte is weder regt belangwekkend verhaald. Doch veel meer, dan met deze vertelling, hebben wij op met de tweede, de Fortepiano,

{==679==} {>>pagina-aanduiding<<}
een huisselijk tafereel. Christemeijer heeft hier al de gebreken, die, naar ons oordeel, het vorige stuk ontsierden, vermijd; de stijl is roerend aandoenlijk, en toch niet laf sentimenteel; de edelste gevoelens worden zonder declamatie ten toon gespreid. Wij zien hier een edel, beminnelijk paar menschen door onverdiende ongelukken vervolgd: de vrouw moet, om schulden, hare fortepiano, hare lievelingsuitspanning, verkoopen; doch, terwijl haar man over dit gemis zijner geliefde gade treurt, weet zij hem met de hoop op de Voorzienigheid te troosten. Deze vrouw wekt ongemeen veel belang; haar karakter is allerbekoorlijkst geteekend. Een gesprek tusschen haar, de echt godsdienstige vrouw zonder ophef, en eene fijne tante, eene Farizésche kwezel, gelijk er, helaas! voorheen zoo velen in ons land waren, is karakteristiek. De ontknooping is zekerlijk een weinig onwaarschijnlijk: bij de verkochte fortepiano zijn eenige muzijkstukken geweest, en onder deze is een opstel geraakt, over eene verbeterde Armenïnrigting: de piano komt juist toevallig uit de handen van eenen Jood in die van eenen Minister; deze vindt dit papier, en geeft nu den braven heller (zoo heet de held des verhaals) de aanstelling als Secretaris van zijn Departement. Deze onwaarschijnlijkheid daargelaten, heeft het stukje zoo veel roerend schoons, het stemt de ziel zoo zacht en zoo edel, het maakt zulk een juist onderscheid tusschen ware godsvrucht des harten en uiterlijke schijn-vroomheid, dat althans de Recensent van dit boek den Heere christemeijer voor de aangename en nuttige oogenblikken, die hij hem door dit verhaal verschaft heeft, opregten dank zegt. Niet zoo ruim is de lof, dien wij aan No. 3, de Nachtwandelaar, kunnen toezwaaijen. Het
begint weder met die fout, waartoe wij vreezen, dat christemeijer een weinig overhelt, en waarmede hij gevaar loopt, zijn schoon talent tot verhalen te ontsieren - met declamatie. De Schrijver besteedt acht bladzijden aan eene bespiegeling over een gevallen meisje, dat toch in hare jeugd even zoo wel een lief kind was als een ander. Alsdan volgt (schijnbaar uit den mond van een' derden verhaald) de geschiedenis van eenen nachtwandelaar, die een onschuldig meisje verleid en naderhand heeft laten zitten. Het meisje, wier gezondheid berouw en smart ondermijnen, bezwijkt bij de geboorte van het kind des verleiders; haar oude vader geeft zich uit wanhoop aan den drank over, verliest dus

{==680==} {>>pagina-aanduiding<<}
zijn vermogen, komt bij den verleider, juist een vrolijk feest gevende, ter beschuldiging binnen, en wordt, op zijnen last, ter deure uitgeworpen. Deze, aldus in het kwaad verharde, booswicht wordt echter op de woorden: Daar komen zij met hem aan; zij hebben hem uit het water opgehaald, die hij op den ouden toepast, (zonder aanleiding) eensklaps krankzinnig, en loopt, na eenigen tijd geraasd te hebben, in bedaarde waanzinnigheid doorgaans des nachts op het kerkhof rond. De manier, hoe hij hier gevonden wordt, is weder te breed verhaald. In eenen zoo kouden nacht, als hier beschreven wordt, houdt men met krankzinnigen op de straat zulke lange gesprekken niet. - De slotsom onzer beoordeeling is: Het boek heeft ons over 't algemeen wel bevallen; de Schrijver kan een onzer beste verhalers worden, mits hij twee zaken vermijde: lange bespiegelingen over loci communes, en al te uitvoerig schilderen van min belangrijke kleinigheden.

Christina, of de Gevolgen van Wellust en Vooroordeel. Oorspronkelijk Nederlandsch. Te Rotterdam, bij Mensing en van Westreenen. 1822. In gr. 8vo. IV en 259 Bl.

De Schrijver van dezen Roman wil, ten minste vooralsnog, niet gaarne als Romanschrijver bekend zijn, en heeft daarom zijnen naam verzwegen. Hij is getroffen door het lot der slagtoffers van den wellust, en vreest [met regt], dat niemand zal kunnen ontkennen, dat ook in Nederland deze ondeugd, die het zoo zeer op de onschuld gemunt heeft, eene hoofdondeugd is geworden. Hartelijk medelijden met die, zonder hun (haar) toedoen, diep ongelukkigen, zucht om de bron, waaruit hun (haar) lijden ontvloot (?), te doen kennen, en verlangen om daardoor iets toe te brengen tot bevrijding van hetzelve, geeft hij als den oorsprong van dit geschrijf, waarbij hij gemeend heeft, zich van den romantischen vorm, als den meest behagelijken en meest gezochten stijl, te mogen bedienen, op, en zegt, dezen Roman te hebben zamengebragt uit vele, niet verdichte, geschiedenissen van zoodanige ongelukkigen.
Christina, in onecht geteeld, had het vooroordeel harer geboorte tegen zich; en dit stond, hoewel zij schoon was, haar huwelijk met eenen knappen, haar ter liefde dit voor-
{==681==} {>>pagina-aanduiding<<}
oordeel verachtenden, jongeling in den weg, omdat deszelfs vader in het huwelijk niet wil toestemmen. Reeds te voren heeft een rijke wellusteling het op Christina's onteering toegelegd; maar deze strikken is zij gelukkig ontkomen. Zij raakt nu aan het zwerven, om, door eene aaneenschakeling van rampspoeden, die zich natuurlijk uit elkander ontwikkelden, ten laatste, als schijnbaar moedwillige moordenaresse van haar kind, haar leven in de gevangenis te slijten.
Deze Roman is zeer goed geschreven; de lotgevallen der ongelukkige ontwikkelen zich natuurlijk, en in dezelve zoo min, als in de karakters der handelende personen, heerscht overdrijving. Inzonderheid hebben ons twee omstandigheden zeer behaagd. Vooreerst, dat de stijl vrij is van gezwollenheid, en het geheel van uitroepingen, die vaak te baat worden genomen om aandoening op te wekken, hoewel zij, in plaats van dit, eer stuiten; en ten tweede, dat de Schrijver de ongelukkige niet tot voorwerp van afkeer laat zinken. Zij vergeet zich slechts eenmaal, en dat nog wel met haren voormaligen minnaar, die, even als zij de wijde wereld zijnde ingegaan, door haar in Engeland weder ontmoet wordt, en met haar in omstandigheden komt, in welke ook deze misstap, indien wij zoo spreken mogen, niet wel kon uitblijven. Wij blijven haar dus te hartelijker beklagen, naarmate wij minder noodig hebben, het aangezigt van hare gedaante af te wenden; en leeren, dat verleide onschuld in hoogen trap ongelukkig worden kan, ofschoon niet misdaad op misdaad volge. - Wij wenschen, dat de Schrijver het natuurlijke, en de vermijding van overdrijving, indien hij weder iets schrijve, tot zijnen regel zal blijven nemen; en aan het boekje, dat het in veler handen moge komen; terwijl wij niet twijfelen, of het zal bij dezen en genen doel treffen.

Spiegel der Jeugd, voorgesteld in het veertienjarig Leven van René D'Aubert. Eene ware Geschiedenis. Met Platen. Tweede en verbeterde Druk. Te Amsterdam, bij C. Schaares. 1821. In kl. 8vo. 124 Bl.

René was inderdaad een veel, ja alles belovend kind. Naarstigheid, schranderheid, menschenliefde, maar bovenal ouderliefde, waren de deugden, met welke hij geheelenal doordrongen was, en die hij bestendig beoefende. Zijn korte

{==682==} {>>pagina-aanduiding<<}
levensloop is voor ieder kind leerzaam, en ook de opvoeder ontvangt hier nu en dan een' nuttigen wenk. Het boekje boezemt belang in bij het lezen, en men krijgt rené hartelijk lief. Deze tweede uitgave is met een plaatje op den titel, en nog twee andere gekleurde plaatjes voorzien, en in stijl en taal aanmerkelijk verbeterd. Het is uit het Fransch vertaald; maar wij gunnen het onzer Nederlandsche jeugd, en vertrouwen, het zal derzelve nuttig zijn.

De barmhartige Samaritaan, geschetst voor jonge Kinderen. Met gekleurde Plaatjes. Te Rotterdam, bij Mensing en van Westreenen. In kl. 8vo. 32 Bl.

De bekende Gelijkenis wordt hier voor de lieve jeugd nog al onderhoudend, en met heilzame lessen, daar tusschen in gevlochten, verhaald; zoodat hij, wien het moeijelijk valt, zelf op soortgelijke wijze te verhalen, zich van dit boekje bedienen kan. Maar voor iemand, die daartoe dit boekje noodig heeft, zal ook de aanwijzing belangrijk zijn, dat bl. 7, reg 12, het woordje niet moet worden doorgehaald, en bl. 30, reg 15, dat zelfde woordje niet, voor de woorden meer te haten, moet worden ingevoegd. De plaatjes zouden wij wegsnijden; zij zullen wel niemand behagen.

Zedeboekje voor de Jeugd van beide Seksen. Naar het Hoogduitsch van J. Glatz. Met Platen. Te Rotterdam, bij J. Hendriksen. In kl. 8vo. 92 Bl.

Voor de vroege jeugd, en dus voor kinderen onder de tien jaren, is dit boekje geschikt; terwijl de Schrijver door andere werkjes, door zijne Zedeleer in Verhalen en Voorbeelden, en door Het Karlbergsche Huisgezin, voor de volgende jaren der jeugd heeft gezorgd. Dit kinderboekje geeft berigt, hoe de verstandige Mevrouw Bloemendaal door leerzaam en eenvoudig onderwijs, en ook door nuttige verhalen, het zedelijk welzijn harer kinderen behartigde.

No. XV. bi. 653. reg. 4. v.o. lees davides.
- bl. 652. reg. 28 enz. lees: De Heer da costa zij meer en meer een sieraad van de Christenkerk zoo wel, als van de Natie, tot welke hij oorspronkelijk behoort!






{==1==} {>>pagina-aanduiding<<}

Mengelwerk.

Redevoering, over de stelling van herder, dat de mensch een middelwezen is onder de dieren dezer aarde (*).

Door J. van der Hoeven, Phil. Nat. Cand. te Leyden.

(Voorgelezen in een letterkundig Gezelschap.)

Er is eene soort van Schrijvers, wier geschriften ons steeds met dezelfde bekoorlijkheid tot zich trekken. Het zijn zulke, die bij de gaaf van wèl en juist te denken tevens die voegen van zich ongedwongen, vrij en bevallig uit te drukken; het zijn zoodanige, die niet tevreden zijn tot ons verstand te spreken, maar die ook de fijnste snaren van ons gevoel weten aan te doen en te roeren; het zijn diegene, die met waarheid en opregtheid in hunne schriften zichzelve aan ons openbaren, en hunne ziel in hunne woorden doen doorschijnen; zulke, eindelijk, die bij zucht tot waarheid gevoel voor waarachtig schoon gelukkiglijk weten te paren. En wat zoude, zonder dit gevoel voor het schoone, alle onze kennis wezen? Niets, M.H., dan een dor geraamte, of, zoo gij liever wilt, niets dan een welgevormd lijk, hetwelk alle mogelijke en denkbare volkomenheden in zich vereenigde, en waaraan alleen het leven ontbrak!
Onder deze Schrijvers meen ik herder te moeten tellen; een man, wiens naam ik nooit noem, zonder diepe bewondering zijner grootheid. Een zonderling Ge-
{==2==} {>>pagina-aanduiding<<}
nie, eenvoudig en ongedwongen; opregt genoeg, om met alle zijne denkbeelden den Godsdienst te verbinden. Begaafd met eene onbegrijpelijke verbeeldingskracht, waardoor hij u, bij zijne beschrijvingen der oude volken, te midden van het tooneel der geschiedenis weet te verplaatsen; en daarbij voorzien met een' rijken schat van kundigheden, in het vak der oude talen zoo wel, als in dat der geschiedenis, en in de wetenschap der natuur en des menschen.... Door deze eigenschappen, alle tot één geheel zoo volkomen, zoo harmonisch vereenigd, laat het zich inderdaad eenigermate verklaren, waarom men herder uit zijne schriften niet slechts hoogacht, maar ook liefheeft.
Men ontmoet in de schriften van dezen grooten man vele korte plaatsen, welke zooveel stof tot nadenken opleveren, dat een meer middelmatig mensch aan derzelver uitwerking gelukkig kan arbeiden; en zoo is het lezen zijner werken niet slechts nuttig om onze kennis uit te breiden, maar om onszelve tot denken aan te sporen; en hij is niet minder verwonderingwaardig door hetgeen hij in ons opwekt, dan door hetgeen hij ons mededeelt.
Onder deze vlugtig neêrgeschrevene gedachten is er eene, aan welker opzettelijke ontvouwing ik in dit uur mijne geringe krachten beproeven wilde; het is deze: de mensch is een middelwezen onder de dieren dezer aarde; en, zoo deze rede u niet geheel ongevallig is, ik zal het dankweten aan hem, die er mij de eerste aanleiding toe gegeven heeft.
Ik zal deze beschouwingen van den mensch, als middelpunt der dierlijke schepping, in twee gedeelten verdeelen, waarvan het eerste aan de ontvouwing der stelling: dat alle diervormen trapswijze tot den mensch schijnen te naderen, zal zijn toegewijd; terwijl ik in het tweede zal trachten aan te toonen, dat de mensch, hoewel hij in bijzondere opzigten door sommige dieren overtroffen wordt, echter allen in harmonische ontwikkeling van geheel en deelen te boven gaat, en daardoor datgene is, wat hij is.

{==3==} {>>pagina-aanduiding<<}

I. In de doode of onbewerktuigde natuur schijnt alles nog in stille rust te zijn. De delfstoffen zijn dood, zoo wij ze met planten en dieren vergelijken. Wij willen niet van die Duitsche overnieuwheid spreken, die ook aan mineralen leven toeschrijft; omdat het ons voorkomt, dat dit geheele geschil niets anders is, dan, op zijn best genomen, een nuttelooze woordenstrijd. Zoo men leven wil noemen, wat niets anders is dan gevolg en gewrocht van de algemeene grondkrachten der natuur, dan verwart men namen en begrippen. Want de krachten, die in en op de delfstoffen werken, zijn in het kleinste stofdeeltje eveneens werkzaam als in den grootsten berg, en zij brengen dezelfde gedaanten voort, in het groote en in het kleine, in den kolossalen granietklomp en in deszelfs kleinste kristallen. Doch dit is zeker, die delfstoffen zijn, even zoo wel als de levende en bewerktuigde wezens, gewrochten eener scheppende Almagt, die slechts te spreken had, en het stond er; slechts te gebieden, en het was er!
Zamengestelder zijn de bestanddeelen, en fijner is de wijze, waarop zij verbonden zijn, in de gewassen. Aan dezen schrijven wij leven toe, waardoor wij den grond aanduiden van verschijnsels, die wij in deze wezens waarnemen, en die met de algemeene wetten der natuur in strijd schijnen te wezen. Ontneem aan eene plant het leven, en weldra keeren de bestanddeelen, als ware de band weggenomen, die ze aaneenhechtte, tot ontbinding terug, om in nieuwe verbindingen de eeuwige jeugd der natuur ten toon te spreiden. Er is dus een beginsel in de levende plant, dat dezelve voor ontbinding beveiligt. Ditzelfde beginsel herkennen wij in eene gestadige voeding, waardoor elk verlies hersteld, en de groei en ontwikkeling bevorderd wordt. Voeding is de hoofdbestemming der plant. Buizen en vaten ontwikkelen zich; zij voeren de sappen, die ter voeding dienen; zuigen in, en wasemen uit. Wortel, stam en blad slorpen en zuigen; maar op verschillende wijzen, door onderscheidene buizen, verschillende stoffen. Maar de planten leven niet

{==4==} {>>pagina-aanduiding<<}
slechts voor zichzelve; zij kunnen ook hare soort in stand houden; zij hebben ook eene voortplanting. Dit is de hoogste verrigting in het plantenleven. Daarom heeft ook de natuur de werktuigen, hiertoe dienende, zoo schoon ingerigt en zoo heerlijk getooid. De schoone bloemen zijn, gelijk herder ze noemt, de bruidsbedden der onschuldige planten. Waar de wufte mensch zoo vaak niets dan het schoone ziet, heeft de altijd wijzere Natuur het schoone en het nuttige zamen vereenigd. Doch, wat spreek ik van eene wijze Natuur? Wat spreek ik niet liever van haren eeuwigen Grondvester, die, door verschillende vermenging en zamenvoeging van krachten en grondstoffen, hier eene schoone bloem, en ginds een' ruwen bergklomp formeerde?
Wanneer wij bij de planten niets dan voeding en voortplanting bespeuren, en in haar zamenstel niets ontdekken dan de werktuigen hiertoe dienende, zoo ontmoeten wij bij de dieren nog daarenboven gevoel en beweging, en de aan deze verrigtingen dienstbare werktuigen, spieren en zenuwen. Er zijn door het vergrootglas, dat ons reeds zoo dikwijls in één' waterdrop eene geheele wereld ontdekken deed, diertjes waargenomen, die, bijkans niets dan beweegbare stipjes zijnde, op den laagsten trap staan van al wat dierlijk leeft en gevoelt. Zij leven ook nog, gelijk de planten, door opslorping; doch zij bezitten hiertoe noch buizen, noch vaten. Hetzelfde weefsel, dat hier zuigt en slorpt, gevoelt ook, en beweegt zich, en vereenigt in zich zenuw- en spiervezel, huid en ingewanden tevens.
In de polyp begint de natuur eenige werktuigen, en daardoor tevens de daarin gelegde krachten, langzaam af te zonderen. De voedingswerktuigen worden zigtbaar. De vrucht zondert zich reeds van het moederlijf af, hoewel zij nog plantaardig op den moederstam gehecht blijft. Op deze jongere polijp zijn dikwijls wederom kinderen en later nakroost geënt; zoo groeit de algemeene moederstam, en elke polijp schiet weder nieuwe loten. Allen leven voor zichzelve in deze kleine maatschappij,

{==5==} {>>pagina-aanduiding<<}
en echter leeft ook elke polyp voor het geheel; want door de bijzondere voeding wordt ook het geheel gevoed. Het plantaardige van haar leven blijkt ook daaruit, dat zij het licht beminnen en opzoeken; voor het overige houden zij zich onbewegelijk aan hare plaatsen bevestigd; alleen de voeldraden bewegen zich, om de prooi te bebemagtigen. Dit eenzelvige polypenleven wint in onverstoorbaarheid, wat het in verscheidenheid mist. Hoe men ook eene polyp doorsnijde, van elk gedeelte wordt een nieuw dier; zoodat de hand des waarnemers eerder vermoeid zal worden, dan de vormkracht der natuur zal zijn uitgeput. Deze herstellingskracht der polypen heeft veel geruchts gemaakt; maar wat is zij anders, die herstellingskracht, dan een gevolg van het onvolkomene maaksel van dit dier, dat in deszelfs kleinste vezelen op dezelfde wijze leeft als in het geheel? Zoo kan ook een kwikbolletje doorgesneden worden, en elk deeltje vormt zich tot een nieuw, aan het grootere geheel gelijkvormig kogeltje (*). Gelijk de zamengestelde polypen één zelfde leven hebben, zoo schijnen zij ook slechts éénen wil te bezitten; zoo men datgene wil verkoos te noemen, wat beter eene voedingsdrift zoude heeten.
Reeds meer zamengesteld dan dat der dierplanten is het maaksel der wormen. Men ziet in dezen reeds de eerste sporen van een zenuwgestel, en te gelijk worden ook de werktuigen der spijsvertering meer en meer ontwikkeld en veredeld. - De wormen geleiden tot de insekten. In dezen ziet men reeds zintuigen. Het insekt is bijna geheel zin- en bewegingswerktuig, ten minste in deszelfs volko-
{==6==} {>>pagina-aanduiding<<}
menen toestand. De rups moge trager zijn, en dus ook den worm met het insekt verbinden; de vlinder, het eigenlijk volkomene insekt, waarvan de rups slechts het masker was, is vlug en vol fijne zintuigen. In de slakken en zeeschelpdieren ziet men het tegendeel. Hier heeft het de natuur op geene fijne zinnen aangelegd. De oester en mossel zijn op hare plaatsen bevestigd, en buiten staat om hare vervolgers te ontvlieden, of zelve hare prooi na te jagen. Wat zou dus hier een oog baten? De toestand van de oester zou er slechts door verergerd worden. Zoo wijs handelt de natuur, en is, zelfs waar zij onthoudt of ontrooft, goed en barmhartig! Maar met te meerder kunst zijn in deze dieren die werktuigen ingerigt, welke voor het plantaardig leven, voor voeding en voortplanting dienen.
De dieren, die op eenen hoogeren trap staan dan insekten en schelpdieren, zijn de visschen, de tweeslachtige dieren, de vogels en zoogdieren. Deze allen komen hierin overeen, waardoor zij tevens van alle de vorigen onderscheiden zijn, dat zij een zamenstel van beenderen bezitten, dat één geheel uitmaakt, inwendig geplaatst is, een vast steunpunt geeft aan de spieren of werktuigen der beweging, en de gedaante van het gansche ligchaam zoo wel, als van deszelfs bijzondere deelen, bepaalt. De kern van dat gansche zamenstel is het beenig hoofd, dat de zintuigen en hersenen bevat, met eene kolom van wervelen, waarin het ruggem erg ligt, en welke de ruggraat genoemd wordt. Het is hierom, dat de visschen, kruipende en zoog-dieren, en vogels allen te zamen door de nieuwere dierkundigen gewervelde dieren genoemd worden. Nu is in deze dieren het hoofdplan van den vorm afgeteekend; hoofd, borst, buik, ledematen maken de hoofdverdeelingen van het ligchaam uit, en met duizende afwisselingen van gedaante en vormen wordt langzaam vorm en gedaante des menschen voorbereid. De visch, voor het water geschapen, had nog geene ledematen noodig, welker plaats door vinnen vervangen wordt. Ook de slangen missen ledematen; maar van nu aan ontbreken

{==7==} {>>pagina-aanduiding<<}
ze nimmer meer, en zijn altijd of vier, of, hoewel zeer zeldzaam, twee in getal. Zij mogen dan in verschillende dieren, om de verschillende oogmerken, waartoe ze zijn voortgebragt, verschillend zijn ingerigt en gevormd, en bij de vogels b.v. van voren tot vleugels worden, en bij de walvisschen in vinachtige ongevormde aanhangsels veranderen, toch ziet men, zelfs in de vleugels der vogelen, zoo wel als in de uitwendig ruw gevormde vin der walvisschen, ruwe schetsen van die zelfde deelen, welke bij den mensch worden waargenomen.
In deze gewervelde dieren is, hetgeen te voren in twee klassen afzonderlijk ontwikkeld was, nu bij elkander gesteld en naauw vereenigd. In de insekten zagen wij sijne zintuigen en ontwikkelde bewegingswerktuigen; bij de slakken en schelpdieren zamengestelde voedings- en voortplantingsörganen; beiden nu zijn in de gewervelde dieren gelijkelijk ontwikkeld, verfijnd en veredeld.
Ook zien wij in deze dieren langzamerhand, en hoe meer wij tot den mensch naderen, de grootheid der zenuwen in betrekking tot de massa der hersenen afnemen, terwijl de laatste steeds toeneemt. Men houdt het in 't algemeen daarvoor, dat de hersenen het orgaan zijn, door welks behulp de ziel werkt. En inderdaad, de redenen, die hiervoor pleiten, zijn niet gering. Zoo de hersenen immers slechts ongestoord blijven, is er geen deel des ligchaams, geen ingewand, geen zintuig, dat niet kan geschonden, en waarvan men zelfs niet beroofd kan zijn (zoo slechts die berooving niet tevens den dood met zich sleept), zonder daarom bewustzijn, denkkracht of wil te verliezen. Is daarentegen het hersengestel aangetast, wordt het gedrukt, dan verliest men tevens gevoel en bewustzijn (*). Het zamenkomen daarenboven van alle de zenuwen der zintuigen in de hersenen; het gevoel van afmatting in het hoofd, na te grooten zielsärbeid..... Doch, waar zou ik eindigen? Maar wanneer ik zeg, dat

{==8==} {>>pagina-aanduiding<<}
de hersenen het orgaan zijn, waardoor en waarmede de ziel werkt, dan zeg ik niet, dat de vatbaarheden van den geest van het maaksel der hersenen afhangen. Tusschen werktuig te zijn der ziel, en oorzaak te wezen der zielswerkzaamheden, is een zeer wezenlijk verschil. Daarenboven zijn de banden der ziel zeer zeker fijner, dan dat een aardsch, een stoffelijk oog ze zou kunnen aanschouwen. Doch zoo nu inderdaad de hersenen de werkplaats en het werktuig der ziel zijn, dan mogen en moeten wij toch zoo ver, maar ook niet verder gaan, dat wij eene overeenstemming tusschen werkmeester en werkplaats, tusschen kunstenaar en kunsttuig aannemen, en besluiten, dat, hoe volkomener en ontwikkelder de hersenen zijn, ook de vatbaarheden van den geest des te volkomener en uitgestrekter wezen zullen. Als ik dus grootere zenuwen met kleinere hersenen vereenigd zie, dan besluit ik tot sterker ligchamelijk gevoel, met geringere denkkracht vereenigd. En nu bevat gij, hoop ik, hoe gewigtig het voorregt van den mensch is, dat hij, volgens de fijne opmerking eens grooten ontleedkundigen (*), de betrekkelijk grootste hersenen met de dunste zenuwen vereenigd bezit. Hierin ligt ook het begrip zijner, ver boven die der dieren uitmuntende, zielsbegaafdheden; want de wijze Schepper zal toch wel overal het werktuig evenredig naar den kunstenaar hebben ingerigt. Doch langzaam naderen ook hierin, gelijk wij reeds zeiden, de dieren tot den mensch. Grooter is de hersenmassa bij vele tweeslachtige dieren, dan zij bij de visschen is; veel grooter bij de kunstrijke vogels; nog grooter bij sommige zoogdieren, vooral bij de apen.
En, daar ik hiermede het eerste deel mijner rede meen te hebben afgehandeld, ga ik thans tot het tweede over,
II. waarin ik, namelijk, de stelling ontvouwen zal, dat de mensch, hoewel hij in bijzondere opzigten door sommige dieren overtroffen wordt, echter allen in harmonische ontwikkeling van geheel en deelen verre te boven gaat, en daardoor datgene is, wat hij is.

{==9==} {>>pagina-aanduiding<<}

De mensch wordt in bijzondere opzigten door sommige dieren overtroffen. Het zou dwaasheid zijn, te willen beweren, dat de mensch den leeuw b.v. in kracht, den hond in scherpheid van reuk overtrof. Integendeel moeten wij bekennen, dat de spierkracht van vele dieren de onze verre te boven gaat; dat de zintuigen van niet weinigen onze zintuigen zeer veel in fijnheid en sterkte overtreffen, zoodat we ons naauwelijks een denkbeeld van dezelve vormen kunnen. Ja, eenige natuurkenners gaan nog verder, door, niet zonder waarschijnlijkheid, te vermoeden, dat sommige dieren wel zintuigen bezitten konden, van welke wij tot nog toe even min een begrip hebben, als wij ons, zoo wij geene oogen hadden, van het zien, of, zoo ons ooren ontbraken, van het gehoor een waar denkbeeld zouden kunnen vormen.
Men denke echter daarom niet, dat de natuur ons stiefmoederlijk misdeelde. Zal toch de eene kracht in een juist evenwigt met de andere zijn, dan moet zij niet over deze heerschen, noch haar werktuig ten koste van dat der andere ontwikkeld zijn. De scherpstruikende dieren zijn niet altijd tevens de fijnsthoorende of verstziende; integendeel: de ontwikkeling van het eene zintuig geschiedt niet, zonder dat een ander daarbij schijnt te lijden. De sterkste en krachtigste dieren zijn niet de sijnstgevoelige; want de spiervezel werkt door eene andere kracht dan de zenuwbundel, en het fijne zenuwgevoel zoude in strijd staan met de spierkracht van een roofdier. Bij den mensch, daarentegen, is evenwigt. Een sterk gespierd hart stuwt niet bij hem, gelijk bij de roofdieren, met woeste en ontembare kracht het bloed door de vaten des ligchaams; want zulk een bloedsömloop zou weinig beantwoorden aan zijne ontwikkelde hersenen, en den geest in zijne vrije werkingen storen. De mensch is niet om het werktuig, en de wijze van zijn bestaan wordt niet door het werktuig bepaald. Al geven wij derhalve toe, dat sommige dieren den mensch in enkele eigenschappen of krachten te boven gaan, zoo moeten wij, behalve op het reeds bijgebragte, ook vooral hierop letten, dat er eene ver-
{==10==} {>>pagina-aanduiding<<}
goeding plaats heeft. Deze vergoedingswet, indien ik mij dus mag uitdrukken, heerscht in de gansche natuur, en bijzonder in het dierenrijk. De polyp heeft b.v. in hare herstellingskracht eene vergoeding voor het gemis van een meer zamengesteld, van een volkomener maaksel. De mensch heeft even zoo, voor velerhande beroovingen, eene ruime vergoeding in zijne rede. De leeuw moge den mensch dan in kracht te boven gaan, toch moet hij voor de magt van den zwakken mensch bezwijken. Waardoor? Door de rede. De bever bouwe vrij zijne kunstrijke woningen, de bije haar afgepast cellenhuis; de mensch kan meer dan dit; hij bouwt niet slechts voor zichzelven fraaije huizen, maar sticht ook plegtige tempels ter
eere der Godheid? Waardoor? Door de rede. De adelaar moge zich in steile vlugt tot boven de wolken verheffen; de mensch gaat verder dan de wolken; hij doorzoekt de ruimten des hemels; hij gaat van star tot star. Waardoor? Door de rede. En is dan die rede zulk een heerlijk voorregt, waardoor vele ontbrekende gaven vergoed en rijkelijk opgewogen worden, dan zou de Schepper zijne gaven niet uitdeelen, maar verkwisten, zoo Hij ons bij die rede ook nog datgene schonk, wat wij met dezelve gemakkelijk ontberen kunnen. Doch dit verwachten wij met regt van eenen wijzen en goeden Schepper, dat Hij aan eenen redelijken geest juist zulk een hulsel gegeven zal hebben, dat aan de verhevene vermogens van dien geest dienstbaar was, verre van deszelfs werkingen te belemmeren. En zulk een omkleedsel is het menschelijk ligchaam ook inderdaad. Was het dat, wat der dieren ligchaam is, heerschten er de zinnen, dan was het eene goede woning voor eene slaafsche dierenziel, maar geen tempel voor eenen vrijen menschelijken geest. Noch gehoor, noch gezigt, noch reuk, noch smaak, noch gevoel moesten over de ziel, maar de ziel moest over dezen en door deze allen heerschen. En zoo zou datgene, wat wij daar straks bij de dieren voorregten noemden, en wat ook bij hen werkelijk voorregt is, den mensch slechts tot last en hindernis verstrekken. De

{==11==} {>>pagina-aanduiding<<}
mensch behoefde niet, door instinkt geleid, woningen te bouwen, gelijk de bijen, waaraan de ondervinding van vele voortrollende eeuwen niets te veranderen of te verbeteren vond. Volmaking is zijn doel, zwoegen zijne dagelijksche taak; daarom moest geen instinkt hem geleiden, geen stoffelijk zingevoel hem medeslepen.
Zal ik ze u opnoemen, M.H., de ligchamelijke voorregten van den mensch; die voorregten, waardoor hij even zoo wel stoffelijk mensch is, als hij dat redelijk is? Ik zou hier uitvoerig kunnen zijn; doch kortelijk slechts zij het volgende gezegd. De mensch is door zijne volkomenere hersenen uitgerust met de werktuigen, waarmede en waardoor eene menschelijke ziel kan werken. Door zijne kunstrijke hand is hij tot de fijnste kunsten geschikt gemaakt. Hierdoor kan op zijn' beitelslag het marmer ademen, en zijne penseelstreek het leven geven aan doode verwen. Zijn ligchaam is opgerigt van de aarde, en zijn hoofd hangt niet voorover naar den grond, maar wendt zich ten hemel. De gaaf der spraak, eindelijk, waartoe zijne luchtpijp gevormd en zijn oor ingerigt is, deze, eene der grootste gaven en een der diepste wonderen tevens, stelt den mensch in staat, om zijne gedachten behoorlijk aaneen te schakelen, te ordenen, en in anderer zielen over te storten. Dat is de band, waardoor menschen aan menschen zijn verbonden, en dat is het middel, waardoor menschen op menschen werken.
Wie dit alles bedenkt, hoezeer gevoelt hij niet de waarheid der stelling van herder, welker ontvouwing wij ons hadden voorgesteld, dat de mensch het middelpunt is der dieren dezer aarde! Even gelijk in het middelpunt van eenen cirkel alle de stralen te zamenkomen en zich vereenigen, even zoo zijn in den mensch, zooveel het zijne bestemming toeliet, alle de verspreide stralen der dierlijke schepping vereenigd. Niet alles (want alles zou hem niet voordeelig zijn) kon vereenigd worden; maar zoo veel als er vereenigd, als er in hem vereenigd kon worden, zoo veel vindt men ook bij hem te zamen, in juist evenwigt gesteld, harmonisch ontwikkeld en ver-
{==12==} {>>pagina-aanduiding<<}
fijnd. Het is een vruchtbaar denkbeeld voor de beschouwing der Natuur; want, van dit punt uitgaande, zien wij in alle diervormen schetsen van gedeelten van datgene, wat in den mensch vereenigd is; en zoo heldert de groote rij van verschillende diervormen ons het maaksel van onszelve op, en leeren wij langzamerhand alle raadsels ontknoopen, die er nog in doel en gebruik onzer eigene bewerktuiging overblijven.
Doch het is ook aan den anderen kant een heerlijk denkbeeld voor de kennis onzer bestemming. Is de mensch het volkomenste schepsel hier op aarde, dan is hij tevens, volgens de wet van opklimming, die wij in al het geschapene waarnemen, het verbindingslid tusschen deze aarde en eene hoogere orde. En inderdaad, M.H., dit leert ons ons gansche bestaan hier op aarde, dat wij aan hoogere wezens vermaagschapt zijn. Het stomme gedierte des velds gaat nog in de boeijen des stofs, met het hoofd naar de aarde gebogen, welke het deel is, aan hetzelve toebeschikt; de mensch, de mensch alleen blikt naar den hemel, het eigenlijk oord zijner waarachtige bestemming; vreemdeling op aarde, wendt hij zijn oog naar het vaderland!
Hier overmeestert zich eene gedachte van mijn gemoed, welke ik u, M.H., niet wil onthouden, en welker nadere overweging het slot mijner rede moge uitmaken; zij is deze: Dezelfde God, die zich in de zedelijke en verstandelijke wereld aan ons openbaart, spreekt eveneens in de zinnenwereld tot de ooren en oogen onzer ligchamen; het zijn dezelfde wetten, die aan de zigtbare en onzigtbare schepping zijn voorgeschreven, en het is één en hetzelfde plan, volgens hetwelk beiden worden geregeerd. Het is dezelfde God, die den geest schiep, en die den geest ook met een hulsel bekleedde. De vermogens van dien geest zijn juist afgepast naar de inrigting van dat hulsel. De ziel is tot kennis van God geschapen, en het ligchaam is voor zulk eene ziel geformeerd. De ziel is voor onbegrensde volmaakbaarheid bestemd, en het ligchaam is vrij van al wat blinde natuurdrift zou kunnen

{==13==} {>>pagina-aanduiding<<}
voortbrengen. Wij zien hier overal slechts één wetboek, één doel, één belang. Ziet! dat moet wel een groote en wijze God zijn, die alles in de zedelijke en zinnelijke, in de onzigtbare en stoffelijke wereld tot de zuiverste akkoorden doet zamenstemmen, en ons ligchaam wrocht als een borduursel zijner handen, met dezelfde goedheid, waarmede Hij onze ziel tot zijne kennis en tot onsterfelijkheid geschapen heeft. Ziet! dat is eene zalige overdenking, waarbij de grenzen verdwijnen tusschen de ligchamelijke en geestelijke wereld. Nu zijn wij overtuigd, dat, al valt het omkleedsel weg, het bestaan van den bewoner echter verzekerd is. Als de ziel al datgene geleerd en geoefend heeft, wat zij in en met dit ligchaam leeren en oefenen kon, dan zal zij wel een heerlijker omkleedsel ontvangen van Hem, die haar schiep. Valle dan vrij al wat om ons is neder, krake het wereldgebouw, en vereenigen zich alle elementen met woest geweld ter slooping van ons brooze ligchaam; geen nood! Dáár binnen, in dat ligchaam, huist een onverderfelijk bewoner, aan hoogere Geesten vermaagschapt, en van Gods geslachte. Geen nood! Het bestaan van dien bewoner is voortdurend gewaarborgd en verzekerd.




Het leven en de wandelingen van meester Maarten Vroeg.

VI.

Zondagsche Overdenkingen.

Zoo ooit een Geneesheer met zijn' stand en beroep kan ingenomen zijn, is het Meester maarten. Hij rekent intusschen onder de voorregten der Eskulapen vele kleinigheden, welke velen zijner kunstbroeders niet tellen zullen. Daaronder is dit, dat hij 's zondags niet stil behoeft te zitten, maar even vlijtig met zijn werk kan voortgaan als op andere dagen. Hij gunt zijnen buren, die zwaar moeten werken, dien dag van rust en uitspanning,

{==14==} {>>pagina-aanduiding<<}
en ziet zeer wel het weldadige der inrigting in, waardoor zij, die zoo geheel ligchamelijk en bijna werktuigelijk leven, aanleiding krijgen, hunne ziel bezig te houden, en eenig voedsel voor geest en hart, met vrucht, te gebruiken. De zielespijs is die menschen te zwaar; zij moeten er zich toe zetten om ze te verteren; ja het is meest noodig, dat zij hun, als den kleinen kinderen het brood, worde voorgekaauwd en in den mond gestoken. Maar een opmerkzaam en gevoelig Arts vindt dagelijks aanleiding, zich te vervullen met die denkbeelden, welke het hart verheffen; zijn geest behoeft het onderscheid der dagen niet.
Men ga nu niet denken, dat mijn vriend een Deïst of iets van dien aard zij, en 's zondags in de herberg zit, in plaats van in de kerk. Ik kan u verzekeren, dat hij van beiden ijverig gebruik maakt, en dat er zelden kerkdag voorbijgaat, waarop hij niet 's morgens of 's middags ter preek gaat, en 's avonds bij arij in den Druiventros zijn pintje bier gaat drinken, terwijl moeder met hare buurvrouwen, onder een kopje koffij, de zegepralen zit op te tellen, die in de vorige week op het manschoofd behaald zijn, en het plan van den veldtogt voor de volgende werkdagen beraamt. In dien zin heeft Meester dus 's zondags rust, en wel eene liefelijke rust; hij hoort wel preken, maar van Dominé en niet van toontje, en 's avonds vervullen de heldendaden van flip, den Wachtmeester, zijne ooren, waartegen hij dan de zijnen stelt, en zij, terwijl de boeren hen zitten aan te gapen, beiden om het zeerst snoeven, de een op de hoofden, die hij gekloofd, de ander op de armen en beenen, die hij kunstmatig heeft afgezet.
Men zal nu zeggen, dat mijn vriend niet onder de Godvreezenden behoort. Evenwel, hij doet zijn' kerkgang, en, wat vele vromen niet doen, hij overdenkt, wat hij daar gehoord heeft; en, terwijl dezen, met eene stemmige tronie en zaamgevouwene handen, voor het oog zitten te prevelen, maar inderdaad bedenken, hoe zij het meeste geld van hun zaad of van hunne boter

{==15==} {>>pagina-aanduiding<<}
zullen krijgen, is maarten, met zijn gewone gezigt, en al dravende van de eene buurtschap naar de andere, om hier eenen boer zijne kermisbuilen te verbinden, daar eene boerin van het koffijdik te ontlasten, geheel bezig het gehoorde nog eens na te denken. Van dergelijken aard vind ik, onder den titel van Zondagsöverdenkingen, eene menigte papiertjes, waarvan ik er nu een overschrijf.
Ik bedenk mij daar, dat ik tegen de wijze les van horatius gezondigd heb, die gebiedt, dat men zoo vele omwegen niet gebruiken zal, maar den lezer in ééns zetten, waar men hem hebben wil (*). Wat zal ik zeggen? Zoo als men ongevoelig de manieren en gezegden overneemt van die genen, waarmede men voel verkeert, volgt men ook schrijvende, wat men leest. Ter zake dan!

Ik heb dezen middag Ds. A. gehoord, die in de vacature preekte. Hij verklaarde den 9den Zondag, en voerde, onder andere bewijzen voor het bestaan van een Opperwezen, ook de overeenstemming van alle volken en menschen in dit geloofsärtikel aan. Bij de Ostiaken en Patagoniërs ben ik nooit geweest; maar, uit de kerk komende, kwam ik den dommen-Schaapherder van den Kerkmeester tegen, en kon de vraag niet onderdrukken: Zou deze ook gelooven, dat er een God is? Gaarne beken ik, dat ik er zeer aan twijfelde; en, als ik het maar eens gul uit zeggen zal, ik vond het, tot mijne eigene overtuiging, vrij onverschillig, of hij het geloofde, of niet. Wat doet, in zulk eene gewigtige zaak, het gevoelen van iemand af, wien ik niet eens zoude vertrouwen, om mij den weg naar het naaste dorp te wijzen? Wat helpt het mij dan, van een millioen zulke domkoppen de stemmen op te loopen, en, met den bril op den neus, een'

{==16==} {>>pagina-aanduiding<<}
arm vol reisbeschrijvingen te doorbladeren, om te zien, met welke grimassen het eene volk de zon begroet, het andere de maan, het derde een' krokodil of eene slang of een' witten olifant vereert, en daaruit dan het besluit te trekken: dat die allen van het bestaan van een Opperwezen overtuigd zijn? Als ik met mijn barbiersverstand er iets uit moest afleiden, zoude het dit zijn, dat de mensch uit zijnen aard een bang schepsel is, en te banger, naarmate hij onbeschaafder en onwetender is. Hoe meer hij bekend wordt met de Natuur en met zijne eigene krachten, zoo veel te grooter en verhevener wordt zijn bullebak, en zoo veel te verder verwijdert hij dien uit zijnen dagelijkschen kring. Die aangeborene vreesachtigheid is een bewijs, dat hij zich niet onafhankelijk gevoelt. En dit gevoel is zoo algemeen, dat zelfs groote wijsgeeren aan voorteekenen hingen, en het bijgeloof nergens meer voet heeft, dan bij zulken, die er aan twijfelen, of zij zichzelven niet hebben voortgebragt.
Vóór eenigen tijd sprak ik hierover met Dr. wakker; en deze verzekerde mij, dat men thans die teekenen van bijgeloof enz. wel noodig heeft, om overtuigd te wezen, dat deze en gene menschen zich afhankelijk gevoelen. Naarmate zij in kennis gevorderd en meer overtuigd zijn geworden van hunne eigene grootheid, hebben zij ook hunnen God verheven, maar tevens verwijderd, zoodat zij er thans slechts eene zeer flaauwe voorstelling van hebben, doch des te duidelijker van hunne eigene waarde. Men kan de betrekking, waarin de tegenwoordige wereld zich tot zijnen Maker beschouwt, het best vergelijken met een Parijsch huishouden, waar de man wel zijnen naam leent, en de duiten verstrekt, om goede sier te maken, maar of geheel onzigtbaar is, of in een' hoek verschoven zit; terwijl de beminnelijke en geestige gastvrouw eigenlijk de zon is, in welks stralen allen leven en zich bewegen. Men kan niet ontveinzen, dat de hedendaagsche beschaafde wereld de verhevene Oorzaak van alles alleen als het middel aanziet, om te schitteren en te genieten. Zij gevoelt er zich dan ook niet meer aan gehouden, dan eene Pa-
{==17==} {>>pagina-aanduiding<<}
rijsche Dame aan haren echtgenoot. Gelijk het bij gene gemeen is en laag burgerlijk, om met dezen gezien te worden, en hem eenig bewijs van liefde en ontzag te betoonen, heeft ook hij den beschaafden toon niet gevat, die den Heer der Schepping met eerbied nadert.
Op zulk eene wijze liet zich mijn vriend uit; en, daar hij veel gelegenheid heeft om de wereld te kennen, kan ik niet anders gelooven, of het is zoo. Maar hoe dunt dit het getal der genen, wier getuigenis men gerust kan inroepen, als men het bestaan van den Schepper en Onderhouder van alles, en den zedelijken Regter der menschen, wil bewijzen! Willen wij billijk handelen, dan gelden hier die stemmen niet, die eigenlijk een' krokodil of witten olifant gelden, en nog veel minder, die eene verachtelijke stroo-pop aan het hoofd der wereld stellen. Hoe kan men dan met grond en reden zeggen, dat het gansche menschelijk geslacht zich vereenigt in de erkentenis van een Opperwezen? Ik ben maar een domme Dorpbarbier; maar, indien ik geleerd ware, ik zoude zóó redeneren: Een mensch kan zich geen denkbeeld vormen van iets, dat geheel boven zijne bevatting gaat. Wie uren en dagen over zijn hoofd laat wentelen, zonder ooit te letten op hunnen voortgang, zal bij het woord Eeuwigheid niet veel denken. En de Hottentot, die er een' Regenmaker op nahoudt, en wien de gansche Natuur tooverij is, zal een sober denkbeeld hebben van Almagt. En hoe zou er in zijne hersenkas een hokje open zijn voor het beeld eener liefderijke en wijze Voorzienigheid? Eer zou, denk ik, mijn jongen, die pas den baard kan schrapen, den steen kunnen snijden, of een been afzetten. Men neme het mij voorts niets kwalijk; maar het ding, waarvoor hij zich buigt, en dat onze Geleerden zijn' God noemen, gelijkt niets naar het verheven en aanbiddelijk beeld, dat in mijne ziel woont; en ik zie dus ook geene reden, aan beiden denzelfden naam te geven, zoo min als ik rabarber muskus of muskus rabarber zal noemen.
Is het dan voor een wijs man, tot zijne overtuiging, zoo noodig, dat een lompe boer of Vuurlander, die op

{==18==} {>>pagina-aanduiding<<}
zijn best drie kan tellen, zijn geloof deelt? Moet een kind hem de zon wijzen, en vertellen, dat die meer licht geeft dan moeders nachtlampje? Daarop toch komt de Godgeleerdheid van geurt, den Schaapherder, neêr, wanneer hij, niet zonder inspanning, zijne hersenen in beweging zet, en, op zijn' herdersstaf leunende, de hei overziet; hij gevoelt dan flaauw, dat er iets grooter en magtiger is dan hij en turk, die zijne schapen bijeendrijft. Wat dat zij, en in welke betrekking hij daartoe sta, daarover bekommert hij zich even min, als over de bergen in de maan.

Loevestein.

(Getrokken uit mijn Dagverhaal.)

Aan den Redacteur der Vaderlandsche Letteroefeningen.

Mijn Heer en Vriend!

Mijn Uitstapje naar den Helder, in No. XIV, schijnt bij de Lezers van uw Maandwerk niet onwelkom geweest te zijn; mijne tevredenheid hierover (waarom zou ik dit ontveinzen?) weet ik niet beter te betuigen, dan door de mededeeling van het hier volgende stukje, mij, even als genoemd Uitstapje, uit het hart gevloeid. Ik weet, helaas! dat niet allen over de groot even gunstig denken als ik (*): wat rest mij anders, dan verschillend denkenden dit hun ongunstig oordeel te vergeven? Niet ik, maar de nagedachtenis des onvergetelijken Mans, die schaars weêrga vond, wordt er door beleedigd; en dit grieft mij alleen.
Ik ben, met ongeveinsde hoogachting,
T.T.
warnsinck.

- Tegen het vallen van den avond kwamen wij te Gorcum aan. Het afkomen van een houtvlot op de ri-
{==19==} {>>pagina-aanduiding<<}
vier voor Dordrecht had ons voornemen, om vroeg in den namiddag van daar te vertrekken, verijdeld, maar ons, in vergoeding daarvoor, een alleraangenaamst en ons ongewoon gezigt geschonken. Dit toeval bragt ons alzoo een paar uren later aan de plaats onzer bestemming; en strekte het overblijvende gedeelte des avonds alleen, om ons eenigzins nader met het oord, waar wij vertoefden, bekend te maken.
Reeds vóór onze aankomst te Gorcum had het slot Loevestein onze aandacht getrokken; en wij namen alzoo, na ons een weinig ververscht te hebben, onzen weg naar dat gedeelte der stad, het naast aan de rivier gelegen. Zoo groot was mijne begeerte naar dit oude kasteel, dat ik, ter poorte uitgetreden, mij naauwelijks verzadigen kon, hetzelve, in de verte, te aanschouwen; maar de avond viel, en wij keerden naar Gorcums wallen terug.
Gorcum, alhoewel een niet onaanzienlijk landstadje, had voor mij, als zoodanig beschouwd, weinig aanvalligs: maar dacht ik aan Gorcum, dan dacht ik aan Loevestein, aan daatselaar, aan elsje, aan reigersbergen en hugo, en nu werd het mij hier zoo wèl om het hart! Wij doorwandelden de stad, en keerden naar onze herberg terug; maar overal dachten en spraken wij van de groot, van zijne gevangenis en ontkoming; - den volgenden dag zouden wij zijnen kerker bezigtigen, en het verlangen bevredigen, sedert een negental jaren op de proef en te leur gesteld!
Wanneer wij ergens zeer mede zijn ingenomen, dan gelooven wij, dat elk, nevens ons, even zoo denkt, gewaarwordt en gevoelt. Intusschen had ik reden om te vermoeden, dat mijne Gade nevens mij welligt de éénige waren, die, in dezen oogenblik, binnen Gorcums muren, aan den grooten Balling dachten. Gaarne wenschte ik den volgenden morgen, na het bezoeken van Loevestein, ook de woning van daatselaar te bezigtigen, en poogde ik omtrent de plaats, waar dit huis te vinden ware, eenig berigt te erlangen; - dit toch, dacht ons, moest zelfs voor een klein kind eene gemakke-
{==20==} {>>pagina-aanduiding<<}
lijke taak zijn; - dan... ik was verpligt, mijne aanvrage een- en andermaal te herhalen, eer men in staat was, mijn verlangen te bevredigen; en ik werd geheel overtuigd, dat, indien niet van tijd tot tijd, door reizende vreemdelingen, de groote gebeurtenis wordt herinnerd, dezelve welhaast, bij velen, geheel zal vergeten zijn!
Het was, den volgenden dag, de 22ste Mei, juist twee Eeuwen en twee maanden na de groot's ontkoming: deze bijzonderheid werkte op ons gevoel en verbeelding: wij verplaatsten ons, zoo veel mogelijk, in de omstandigheden van hugo en maria, in den avond vóór dien zoo beslissenden dag; zoodat het ons werd, als moesten wij van elkander scheiden: dat gevoel had iets weemoedig-aangenaams voor onze harten, en de nagedachtenis aan die waardige Echtgenooten werd ons hoe langer hoe dierbaarder.
Eindelijk was dan het tijdstip daar, dat wij den voet in het vaartuig zetteden, dat ons naar Loevestein zou overvoeren! - Onze schipper, een oud zeeman, wist ons weinig van Loevestein te verhalen; dan, daar wij het Beloofde Land voor ons zagen, was ons 's mans onkunde tamelijk onverschillig. Wij zouden immers nu zelve zien!
Wind en stroom waren ons tegen, en wij bragten omtrent een geheel uur op de rivier, laverende, door. Ik kon mijne blikken van Loevestein niet afwenden, en verbeeldde mij, dat de groot even zoo zijnen aanstaanden kerker hebbe aangestaard. Daar ik mij soms zoo diep getroffen gevoelde, dat mij de tranen langs de kaken vloeiden, besloot ik hieruit, wat er niet al in de ziel van hugo moet zijn omgegaan, toen, hij het oog op zijnen kerker vestigende, zich daarbij het denkbeeld, het hartverplettende denkbeeld opdeed: ‘Dáár zal ik dan moeten sterven!’
Niet altoos vermeesterden zulke sombere gewaarwordingen mijnen geest, en leverden de stoffe voor onze gesprekken; het voorledene schonk mij ook meer kalme tafereelen ter beschouwing. Nu verbeeldde ik mij de edele reigersbergen, in de gewone marktschuit gezeten,

{==21==} {>>pagina-aanduiding<<}
wanneer zij, na volbragt bezoek bij de Gorcumsche vrienden, met inspanning en wellust tevens, peinsde op de middelen ter mogelijke redding; ik verbeeldde mij, hoe zij daar, maar nu voor de laatste reis, naar het bange slot terugkeert, en daarbij denkt: ‘Eerlang zal deze stroom mijnen hugo dragen, en hij zal vrij zijn!’ Ik zag haar dan hare zalige vreugde bedwingen, bevreesd, alsof men hare blijde verwachting bemerken, hare gedachten bespieden kon!
Wij waren eindelijk aan het einde van onzen watertogt, en de wallen der forteres binnengetreden. Nu stonden wij, als 't ware, op heilig Land! Onze oogen waren van het kasteel zelve niet af te trekken, en dit deed ons eenen verkeerden weg naar hetzelve inslaan; een bewoner der forteres hielp ons teregt, en nu bevonden wij ons vóór, en al aanstonds op, de brug van het slot: hol en dof klonken onze treden door de doodsche stilte, die ons omringde, en eene huivering overviel ons. Wat moet alles, wat wij hier zagen, eenmaal voor de groot geweest zijn!
De Bevelhebber der kleine bezetting, de achter-achter-opvolger van prounink, bewoont een klein deel van het oud en akelig kasteel, en van hem bekomt men gereedelijk vergunning, alles te bezigtigen: zijne dienstmaagd was onze geleidster, en hierbij vrij wel onderrigt, op de voorkomende vragen te kunnen antwoorden. Nu bezagen wij de gevangenkamers der Remonstrantsch-Gereformeerde Predikanten, die van hogerbeets, de groot en andere Staatsgevangenen, slagtoffers dier tijden vol beroering en onrust.
De gevangenis van de groot trok inzonderheid onze aandacht: na de bezigtiging van alles, keerden wij nog eenmaal derwaarts weder. Waarlijk, ik kon hier haast niet scheiden. Groote God! zulk een akelig verblijf was dan dien Edelen bereid! - In mijne jeugd had de niet geheel onbevallige afbeelding der gevangenkamer van de groot, in de Vaderlandsche Historie van wagenaar te vinden, telkens mijne aandacht getrokken; inzonderheid daar

{==22==} {>>pagina-aanduiding<<}
mijne, destijds ontluikende, verbeelding mij dit tafereel voorstelde, als met de gelegenheid der plaats, zoo al niet geheel, dan toch wel grootendeels overeenkomstig: dan, juist dit eenigzins gunstig vooroordeel deed mij, in dezen oogenblik, het akelige der plaats, waar ik mij bevond, des te levendiger en inniger gevoelen, en het geheel maakte, reeds bij de eerste schrede in den geopenden kerker, op mijnen geest den diepsten indruk. De verbazende dikte der muren trok inzonderheid, en al aanstonds, onze aandacht: de twee, zeer kleine, vensterramen bevinden zich, als 't ware, in eene soort van nis, waarin men zeer gevoegelijk, op een' stoel gezeten, zou kunnen plaats nemen: hieruit vorme men zich een denkbeeld, zoo wel van de dikte der wanden, als van de sombere duisternis, welke hierdoor in den kerker zelven wordt vermeerderd, waarin geene schuinsvallende lichtstralen kunnen doordringen. Thans is ook de vloer der gevangenis van hout; maar zij bestond bevorens uit gewone roode gebakken steenen: indien dit, gelijk ik vermoede, tijdens het verblijf van de groot het geval geweest zij, hoe moet dan niet dit het ongemak en de koude, vooral des winters, vergroot hebben! De kamer is voorts zeer hoog en ruim: een gedeelte derzelve was voorheen daarvan afgeschoten, en hier was dan de schrijfcel van den Gevangene; dit moet het overblijvend deel zeer verkleind en tevens zeer verdonkerd hebben, want hierdoor werd een der twee lichten, waarmede het geheel tegenwoordig voorzien is, weggenomen. Deze lichten, of vensters, zijn zeer klein, en zoo hoog, dat men, voor dezelve zittende, geen uitzigt heeft op de rivier en omliggende, anderzins niet onbevallige, landstreek. Inderdaad, dit gebrek aan licht en uitzigt moet voor onzen hugo en zijn gezin eene wezenlijke plaag geweest zijn. In de gevangenkamer zelve vindt men niets dan een' zwaren, zeer ouden schoorsteen, en in den muur des kasteels een geheim gemak gemetseld; en zie daar
alles!
Wij hadden het voordeel van den voormiddag en een' helderen hemel; dan, wat moet dit verblijf zijn geduren-
{==23==} {>>pagina-aanduiding<<}
de herfst- en wintermaanden? wat moet het zijn voor hem, die de aangenaamheden des levens kent, en dezelve hier moet ontberen? wat moet het zijn voor hem, die dit oord als kerker binnentreedt, en - een traan schiet er mij bij in de oogen - zijn lijden eerst zal zien eindigen bij de nadering van hetgeen den mensch altoos ontzet, de komst van den dood? (*)
Het is waar, twee Eeuwen zijn vervlogen, en het slot is, sedert die tijden, over het geheel, vervallen; dan, de gevangenen moesten toch, even gelijk thans, genoegzaam licht en lucht derven; hierin is niets veranderd: in deze opzigten is het voormalig verblijf der Predikanten een waar kerkerhol.
De gedenkdag, waarop wij Loevestein bezochten, - de dag van de groot's verlossing - gaf ons, ondanks al het akelige en sombere, vele aangename herinneringen; en ik kan het niet ontveinzen, dat ik met zeker genoegen aanschouwde, dat de kerker der genoemde Leeraren thans door uilen en vledermuizen werd bewoond: zulke duisterlingen voegen dáár, waar eenmaal de boeijen weêrklonken van hen, die dwalen konden in hun oordeel, maar te edel van hart waren, om gevoelens te huichelen, die, hoezeer overeenkomstig met den geest dier

{==24==} {>>pagina-aanduiding<<}
donkere tijden, hunne overtuiging niet konden doen wankelen!
Ten laatste moesten wij dit oord vaarwel zeggen: nog eenmaal begaven wij ons naar het venster, van waar reigersbergen den veerman, en elsje aan boord, met den doek wuivende, moet hebben nageöogd; - en nu ging het den gemetselden steenen wenteltrap, waarop de kist zeer onzacht moet gestooten hebben, nederwaarts: ruim veertig trappen moet men afdalen, alvorens beneden te zijn, en hierbij gaat men door een aantal deuren. Neen, geen beleid van menschen alleen; neen, de hand der Voorzienigheid zelve heeft de ontkoming van de groot uit zulk eene gevangenis en op zoodanig eene wijze bestuurd en begunstigd!
Wij verlieten Loevestein met gemengde aandoeningen: dan, nu was de vaart korter, en ons gesprek, ook met onzen ouden schipper, levendiger. Ik verbeeldde mij nu elsje, beurtelings op het verlaten slot en het wachtend Gorcum starende, en, als 't ware, pogende, met haren adem en hare wenschen, het vaartuig voort te stuwen en den overtogt te verhaasten; ik verbeeldde mij haar in al dat zorgelijk bedrijf, hetwelk de geschiedenis haar toeschrijft, en een tweetal Eeuwen waren voor mij als eene enkele gedachte!
Alles werkte mede, om de illusie meer volkomen te maken: het was ook nu marktdag in Goroum, en door eene menigte van buitenlieden traden wij naar de voormalige woning van den edelen daatselaar. De tegenwoordige bewoner van dat huis vergunde ons, ondanks de drukte van den dag, de bezigtiging van het bezienswaardigste, bestaande in een drietal zeer fraai geschilderde en zeer goed bewaarde vensterglazen, met de bijzonder gelijkende afbeeldsels van de groot, erpenius en hogerbeets versierd. Het gebouw zelve is anderzins, over het geheel, hernieuwd; ofschoon de gelegenheid van den gang, die, achter het huis, op de markt uitkomt, en waardoor de kist, met de groot,

{==25==} {>>pagina-aanduiding<<}
is binnengebragt, onveranderd is gebleven. - Hier ter plaatse verbood de bescheidenheid ons een lang verblijf, voor onszelven innig tevreden, dat onze voeten de plaats hadden mogen drukken, waar de edele hugo, in het vol gevoel van de waardij zijner herworvene vrijheid, nederknielde, om zijnen Redder te danken! Of is het niet de teedere, alhoewel mannelijke, godsvrucht onzer groote Vaderen, die onze bewondering en vereerend aandenken dubbel waardig is?
Deze dag was ons een aangename dag, rijk in gewigtige herinneringen en reine genietingen; soortgelijke zijn zeldzaam in de geschiedenis van het leven, maar daardoor des te schooner, te belangrijker, te gedenkwaardiger. Het is zoo, Loevesteins kerkerwanden prediken nog de treurigste waarheden; dan, dáár ook vinden wij de aangenaamste herinneringen aan de zachtste en bevalligste, maar ook tevens aan de meest schitterende deugden; en zoo wordt dan de lichte zijde des tafereels, door menige donkere partij, versterkt en verhoogd. De fierheid der edele reigersbergen, de hartelijke trouw van elsje, en de standvastige verkleefdheid van daatselaar, moesten in Loevesteins kerker gewekt, gesterkt en behoorlijk geleid worden, zouden wij, thans, na een tweetal Eeuwen, nog op dezelve met eerbied en bewondering staren. Ja, waarheid is het, en blijft het voor immer, dat de weg des lijdens, den vriend der deugd beschoren, ook het pad is, van waar hij ter zegepraal geleid wordt!
Op den middag was ons vertrek naar Utrecht, met de gewone Diligence, bepaald. Wij verlieten Gorcum; dan, zoo lang mogelijk, vestigden wij onze blikken op de torens van Loevestein.





{==26==} {>>pagina-aanduiding<<}

Iets, aangaande Dirk Rafelszoon Kamphuysen.

In een der kleine stukjes (*), geschreven ter gelegenheid van eenen twist tusschen de Remonstranten en de Collegianten te Rotterdam, in den jare 1672, wordt het volgende aangaande dezen beminnelijken Godgeleerde en vromen Dichter gemeld: ‘Immers, hoe kamphuysen zich te Vleuten heeft gedragen, daarvan hebben wij eene zeer aanmerkelijke getuigenis uit den mond van een' Roomschkatholijk' gehoord, hetgeen tot lof des mans, om de bijzonderheid, wel verdient hier bij geschreven te worden, en dusdanig is: “Dat kamphuysen geweest was een zeer vriendelijk en goedaardig man, die door zijne vriendelijke aanspraak de Roomschgezinden, die daar den grootsten hoop maakten, overtuigde om bij hem in het gehoor te komen, niet omdat hij ze er eigenlijk toe noodigde, maar hij deed het in dezer voege. Hij ging bij de huislieden op het veld, wanneer ze in het koornland (hetwelk aldaar veel is) bezig waren, om een praatje; ook bij de ambachtslieden aan hunne huizen. Hij vermaande hen dan tot een deugdzaam, vroom leven, toonde hun de goedheid Gods tot het menschelijk geslacht, en hoe dat de mensch hierdoor behoorde opgewekt te worden, om God met een dankbaar hart in ware gehoorzaamheid te dienen. Dit wrocht bij die lieden eene groote verandering, zoodat zij overtuigd zijnde, wanneer kamphuysen van hen was, tegen malkanderen zeiden: Deze man is niet als andere Predikanten; hij scheldt onze Papen niet voor verleiders en afgodendienaars;

{==27==} {>>pagina-aanduiding<<}
wij moeten hem hooren preeken, enz. Hem gehoord hebbende, waren zij nog meer overtuigd, omdat hij in zijne predikatiën geene gezindheden overhaalde, maar alleen zijne toehoorders vermaande, hoe zij hier moesten leven, om na dit leven van den eeuwigen dood bevrijd te wezen; zoodat de Roomschkatholijken verklaarden, dat ze van kamphuysen beter geleerd werden, dan van hunne eigene Priesters, en de kerk te klein werd om de toehoorders plaats te geven, welke, nadat hij verstooten was, wederom meer dan de helft ledig bleef, omdat de Predikant, die na kamphuysen aldaar kwam, de Katholijken door zijn schelden uit de kerk preekte. Zij verklaarden, dat, indien kamphuysen aldaar had mogen blijven, er te Vleuten geene Roomschgezinden zouden zijn gebleven, maar dat hij ze in de kerk zoude gepreekt hebben, zoo veel vermogt aldaar zijn vrome, vriendelijke omgang; ja, wat meer is, de jonge lieden werden beschaamd, wanneer ze, in het kaatsen zijnde, hem zagen aankomen, zoodat zij het terstond nalieten, omdat hij bij gelegenheid met zoete woorden had getoond, wat krakeelen en onheilen aan dat werk vast waren.” Dusverre de getuigenis.’




Merkwaardige trek uit het testament van keizer Karel den V.

(Uit lorente's Oordeelkundige Geschiedenis der Spaansche Inquisitie.)

In het Testament, door Keizer karelden V, kort vóór zijnen dood, in het klooster te St. Just opgesteld, treft men de volgende merkwaardige woorden aan, die niet alleen over zijne toenmalige, maar ook over zijne vroegere denkwijze een belangrijk licht verspreiden.
Ik wensch, zegt hij, dat de Inquisiteurs alle hunne magt mogen gebruiken, om de ketters uit te roeijen en te verbranden, nadat zij alle middelen zullen beproefd hebben, om, vóór hunne teregtstelling, hen tot Christenen te maken; dewijl ik overtuigd ben, dat deze lieden toch nooit opregte Katholijken zullen worden, daar zij door eene woedende drift, om nieuwe leerstellingen voor den dag te brengen, geheel be-
{==28==} {>>pagina-aanduiding<<}
heerscht worden. Ik zie thans in, dat het kwalijk gedaan is, hun den brandstapel te laten ontgaan; gelijk ik dan ook tot eenen zwaren misstap vervallen ben, door luther vrij te laten heengaan; hoezeer ik hem alleen heb laten vertrekken uit hoofde van het vrijgeleide, dat ik hem had toegezegd op een tijdstip, toen ik geloofde in staat te zijn, de ketters ook langs eenen anderen weg te zullen onderdrukken; Ik beken hierin slecht te hebben gehandeld, omdat ik niet verpligt was, aan eenen ketter mijn woord te houden, die eenen veel grooteren, dan ik was, ja God zelven beleedigd had. Ik had mij aan deze belofte niet moeten houden, maar de beleediging, Gode aangedaan, moeten wreken. Wanneer luther niemand dan mij beleedigd had, dan had ik mijn gegeven woord aan hem mogen houden; maar, daar ik heb verzuimd hem uit den weg te ruimen, is de ketterij zoo groot en magtig geworden, terwijl ik nogtans dezelve in hare geboorte had kunnen verstikken, gelijk ik thans hiervan zeker overtuigd ben.

Karaktertrek der Engelschen.

(Uittreksel uit het Dagboek van den Amerikaan, jonathan kentucky.)

Welk een geheel ander wezen is toch de Engelschman buitenslands, dan te huis! In het eerste geval zal hij geenen voetstap doen, zonder op elk voorwerp, dat hij ziet, op elken persoon, dien hij ontmoet, te schimpen, terwijl hij ter eere van zijn oud-Engeland onophoudelijk lofliederen aanheft; maar naauwelijks is hij in zijn vaderland teruggekeerd, of hij laat zich met gelijke onbescheidenheid over deszelfs gebruiken en inrigtingen hooren. Is hij te huis, dan is hij een vriend der vrijheid, en van de gelijke regten van den mensch; maar is hij buitenslands, dan handelt hij gelijk weleer de Romeinsche Proconsuls in hunne wingewesten, behandelende het grootste gedeelte des menschdoms, alsof hetzelve alleen om zijnentwille aanwezig ware en zijner wenschen alleen ten dienste moest staan. Die zelfde tegenstrijdigheid is bij hem in zaken van minder belang even zigtbaar. Terwijl hij in vreemde streken een onvermoeide beschouwer is, zoodat hij in het geringste stadje alles zien moet, wat hem zijn

{==29==} {>>pagina-aanduiding<<}
wegwijzer slechts weet op te noemen, verliest hij daarentegen, zoo het schijnt, dezen weetlust, zoodra hij de Engelsche lucht weder inademt; zoodat er velen onder dit volk zijn, die meer dan de helft van hun leven in Londen doorgebragt hebben, en van de merkwaardigheden dier stad echter veel minder weten, dan van die, welke te Rome, te Thebe of te Athene aan te treffen zijn. Juist toen ik dezen morgen wilde uitgaan, om mijne dagelijksche wandeling, tot het beschouwen der merkwaardigheden van Engelands hoofdstad, te hervatten, kwam een mijner Engelsche vrienden mij bezoeken, een man, die drie werelddeelen had doorreisd; ik verzocht hem dus, mij in de keuze der bijzonderheden, welke ik zien moest, behulpzaam te zijn; doch hij moest mij bekennen, behalve de Abdij van Westmunster, den Tower en het Britsche Museum, die hem reeds als kind aangewezen waren, in geheel Londen nog niets te hebben gezien. Ik nam hem dus op mijne wandeling met mij; en nu bezag hij voor de eerste maal in zijn leven de St. Paulskerk met die oplettendheid, welke zoodanig gebouw vereischt, dat in Europa alleen aan de St. Pieterskerk, te Rome, den voorrang afstaat, en deze evenwel nog daarin overtreft, dat, terwijl aan het Roomsche gebouw 12 bouwkundigen, onder 19 Paussen, 145 jaren lang bouwden, de Londensche kerk, daarentegen, onder éénen Bisschop, Dr. compton, en door éénen Bouwmeester, Sir christoph wren, in 35 jaren volbouwd is; want, daar deze, in 1675, den eersten steen van dezelve leide, zag hij den laatsten, in 1710, aan de lantaren, door zijnen zoon leggen.

Vreemde soort van gedwongene ligting.

In het Koningrijk Cabenda, in de nabijheid van Congo, in Afrika, gebieden de Prinsessen van het koninklijke huis met eene wreede willekeur, en schijnen geheelenal van die kieschheid en zachtaardigheid vervreemd, welke elders het schoonste sieraad harer sekse is. Zij genieten aldaar het zonderlinge voorregt, van iederen man in het Koningrijk, die eenen minderen rang dan dien van Prins bekleedt, tot een huwelijk met haar te kunnen dwingen, en hem te verpligten, om harentwille zijne vrouw en kinderen te verlaten. De rijkste kooplieden zijn dus meestal de prooi dezer roofzieke vrijsters.

{==30==} {>>pagina-aanduiding<<}
Hebben zij eenen zoodanigen genoegzaam uitgeplonderd, en een ander offer van haren wellust en haar willekeurig gezag in zijne plaats doen treden, dan kan hij tot de zijnen terugkeeren, en ter vergoeding den titel van Prins medenemen, welken men hem uit beleefdheid toestaat. In den tijd zijner luisterrijke slavernij mag hij, op levensstraf, zich aan geene andere vrouw vertoonen; welke straf aan die vrouwen almede ten deel valt, welke hem mogten ontmoeten. Om dusdanige ongelukken te voorkomen, wordt hij niet alleen door eene eerewacht overal vergezeld, maar er gaan altoos, wanneer hij een bezoek aflegt, of eene reis doet, eenige mannen, op aanmerkelijken afstand, vooruit, die de Tsingonaja (een' halven cirkelboog, met eene schel aan ieder einde) slaan, welker bekende toon alle vrouwen verjaagt, die zich dan zoo lang verbergen, tot dat deze vreesselijke man voorbijgetrokken is. Niet zelden doen deze Vorstinnen zulke rooftogten door het geheele land; en, opdat zij dan haren buit te gemakkelijker kunnen vinden, plaatsen zij zich op eene verhevenheid, en laten vervolgens geheele scharen van mannen voor hare voeten heentrekken.
De Engelsche reiziger maxwell, die in het jaar 1790 zich te Congo en Coango onthield, heeft verscheidene kooplieden gekend, die, door deze gedwongene huwelijken met Prinsessen, den hoogsten adel verkregen hadden.




Zeldzame en hagchelijke ontmoeting uit den laatsten oorlog in Spanje.

Massena had de stad Badajoz, die, aan haren voormaligen Koning getrouw, en door de Engelschen ondersteund, zich hardnekkig verdedigde, met zijn leger ingesloten. Deze Generaal was echter alles behalve een vader zijner soldaten te noemen; want zij moesten dikwerf aan het noodig onderhoud gebrek lijden, ten ware zij zich zelve wisten te helpen en in hunne behoeften te voorzien, welk laatste hij dan ook niet ongaarne zag. Geheel anders was het met soult, en vooral met den edelen suchet gelegen; want, terwijl deze brave krijgsbevelhebbers voor lakens, hemden, schoenen enz. der soldaten zorgden, was massena slechts daarop uit, om zijne eigene kas met klinkende specie te vullen.

{==31==} {>>pagina-aanduiding<<}

Zijn korps, dat bij Badajoz en Ciudad-Real stond, had eene menigte van vermoeijenissen uit te staan, en leed aan alles gebrek. Kleine detachementen moesten dus zeer verre achter den rug der armee en ter wederzijde gaan fourageren, of, zoo zij ten minste zich met beschimmelde scheepsbeschuit niet wilden tevreden stellen, het benoodigde, volgens het geliefde stelsel van massena, requireren.
Zoodanige reis had dan ook eens een Kapitein der Infanterie, een jong, moedig en vrolijk man, aanvaard; maar vond de hem aangewezene landstreek zeer schraal bezet, en reeds geheel uitgezogen. Hierover mismoedig, ging hij, zonder verder. na te denken, buiten zijn terrein, en geraakte in het gebergte, dat van Estremadura naar Algarvië leidt, verdwaald.
Op zekeren avond ontdekte hij in de Veja Valverda, op den top eener rots, een aanzienlijk klooster. Het gezigt hiervan deed bij hem de gedachte aan eene vette keuken en gevulden kelder onmiddellijk geboren worden, en de tamboer geleidde met eenen vrolijken marsch deze gewapende pelgrims tot voor de poort van het klooster. De Prior ontving den Kapitein met ongemeene beleefdheid, en weldra werden de soldaten, die op het voorplein op hunne ransels gelegerd waren, door gevulde bekers en manden met brood rijkelijk verkwikt. Zij hadden het in langen tijd zoo goed niet gehad. Men maakte voor den Kapitein een nachtverblijf gereed in eene zuivere cel, en in het Refectorium wachtte hem een verkwikkende drank, ja zelfs, na eenigen tijd, eene rijkelijk bezette tafel. De vrolijke Kapitein, wien het aan de beste kruiderij der spijzen, den honger, niet faalde, liet zich niet ter tweede male noodigen. Onder het vrolijk tafelgesprek, dat door den voortreffelijken wijn steeds openhartiger was geworden, wist de slimme Prior hem den voorslag aannemelijk te maken, dat hij de heilige muren van het klooster toch verschoonen zou van het nachtverblijf zijner soldaten, en dezelve in het nabijgelegen dorp, naauwelijks een snaphaanschot van hetzelve verwijderd en op de helling van de berg gelegen, inkwartieren, waardoor hij dan de boeren en de benoodigde voertuigen terstond bij de hand hebben kon. Tevreden over zijnen welvolbragten togt, en reeds bij voorraad rekenende op de goedkeuring zijner Opperhoofden wegens zijnen betoonden ijver, stemde hij daarin toe, zonder de zaak behoorlijk te overwegen, en gaf dadelijk aan zijnen Serjant-
{==32==} {>>pagina-aanduiding<<}
majoor de noodige bevelen. Deze echter, een ervaren krijgsman, schudde hierover bedenkelijk het hoofd, en wilde eenige bedenkingen daartegen inbrengen; maar de van den wijn verhitte Kapitein wees hem kortaf op zijnen pligt. Hierop werd de
Prior nog vriendelijker, de monniken nog vrolijker, en de Gardiaan deed den beker nog meermalen rondgaan. Men scheidde eerst laat in den nacht, waarna de Kapitein door eenen monnik naar zijne cel gebragt werd. Een eng bed, eene tafel, een stoel, benevens eene groote kast, waren het éénige huisraad, dat hij aldaar aantrof. De monnik wenschte hem eenen goeden nacht, en ging met het licht heen. Nu, daar hij eenzaam zich bevond in deze cel, die alleen door het maanlicht, dat tusschen de ijzeren traliën doordrong, verlicht werd, miste hij, altijd gewoon te midden zijner krijgsmakkers te slapen, zijnen Ordonnans, om hem te helpen ontkleeden; en, toen hij naar denzelven wilde vragen, verhinderde hem een grendel, die van buiten voor de deur geschoven was. Hij klopte, en riep luidkeels om dezen zijnen bediende; maar zijn geroep klonk onbeantwoord door den ledigen kruisgang. Thans begon hij zijne onvoorzigtigheid in te zien; zijn hart klopte nog heviger, hoezeer het bloed, door den wijn verhit, reeds snellijk vloeide. Hij onderzocht de kast, maar vond die ledig; en, toen hij, uit het tralievenster ziende, het vrolijk gejuich van zijn volk in het dorp hoorde, lachte hij om zijne eigene vrees; hij leide zijne met scherp geladene zakpistolen, benevens zijn' degen, op de voor het bedde geplaatste tafel, en wierp zich op de matras, met het vaste voornemen echter van niet te willen slapen. Langen tijd volhardde hij ook bij dit besluit; maar, toen eindelijk de doodsche stilte van den nacht, het zachte schemerlicht der door de maan slaauwelijk verlichte cel, en de kracht des wijns op het punt waren hem te doen insluimeren, wekte een dof gedruisch zijne matte levensgeesten weder op. Het scheen alsof de groote kast zich bewoog en dieper in zijne cel kwame; hij kon naauwelijks zijne oogen gelooven. Zich heimelijk oprigtende, vatte hij eene der pistolen, sloop zachtjes, op zijne teenen, derwaarts, en ontdekte
reeds, tot zijne verbazing, eene breede opening tusschen den muur en de kast. Zonder zich lang te bedenken, schoot hij door deze opening eene zijner pistolen af. Een luide kreet van: Jezus Maria! gevolgd van een verward gemompel, deed zich hooren, en nog lang ont-
{==33==} {>>pagina-aanduiding<<}
waarde men den weerklank van dit schot in den langen gang. Toen, dacht hem, hoorde hij ook in het dorp de trommel roeren. Haastig en met inspanning van alle krachten schoof hij de kast weder aan den muur, bragt de tafel tegen dezelve, plaatste zich zoodanig, dat hij deze met de voeten daar tegen aan drukte, en in dien stand wachtte hij, met den degen in de eene en de pistool in de andere hand, het aanbreken van den dag af. Zoodra de eerste zonnestralen het dal genoegzaam verlichtten, trad hij aan het venster, en ontdekte eenige van zijne soldaten tusschen de woningen van het dorp; hij schoot dus zijne tweede pistool in de lucht af, en wuifde en wenkte hen. Het duurde echter nog omtrent een half uur, eer zij bij hem kwamen; eindelijk hoorde hij voetstappen in den kruisgang, bonsde toen met beide handen hevig tegen de deur der cel, en ontdekte daardoor aan de rondzwervende makkers zijne verblijfplaats.
‘Gode zij dank, dat wij u nog in het leven vinden!’ riep de Serjant-majoor bij het binnentreden: ‘Poort en deuren waren gesloten; wij moesten over den muur klimmen, en de deuren openbreken. In het klooster is noch Prior, noch monnik, geene levende ziel, te hooren of te zien.’ - De Kapitein verhaalde hun nu zijn avontuur in den verloopen nacht; waarop de oude krijgsman antwoordde: ‘Ik verwachtte gisteravond reeds niets goeds; want, sedert mijnen veldtogt in Napels en Kalabrië, vertrouw ik de monniken niet meer. Toen ik, zelfs nog na middernacht, ontdekte, dat men den soldaten meer dan gewoon wijn schonk, en dat alle kloosterlingen daarin nog wakker medededen, vertrouwde ik de zaak niet, liet appel slaan, en verzamelde de geheele manschap in mijn kwartier. Dit beviel den boeren in 't geheel niet. En had ik zulks niet gedaan, en niet gedurende den geheelen nacht veelvuldig laten patrouilleren, God weet, of wij niet allen heden morgen om koud waren geweest!’ Nu kwamen de soldaten met kaarsen en lampen daarbij; men schoof de kast ter zijde, en begon het onderzoek in den kronkelenden gang, in welken het bloedig spoor naar een' wenteltrap geleidde, die in een' grooten kelder eindigde. De soldaten doorzochten hier alles, maar vonden niets. Een zijtrap voerde naar de opene en geheel ledige keuken. Het scheen dus, dat alle monniken gevlugt waren.
Men wilde reeds verder gaan, toen een der nog in den

{==34==} {>>pagina-aanduiding<<}
kelder achtergeblevene Granadiers, achter twee zeer hooge steenen wijnkruiken, eene kleine deur, met ijzer beslagen, ontdekte. Eenige fnaphaanschoten deden het slot openspringen; en ziet! daar vond men de geheele Klerezij, op de kniën liggende en om genade smeekende; terwijl zij het lijk van den Prior, dat door een' kogel in de borst getroffen was, in hun midden hadden.
Het viel den Kapitein ten uiterste moeijelijk, te beslissen, wat hij in dit geval doen moest. De monniken te laten ombrengen op eigen gezag, durfde hij niet wagen; ze gevankelijk weg te voeren, was voor hem en zijne handvol volks even gevaarlijk, want hij moest vreezen, onder weg, door de verbitterde boeren aangevallen en van kant gemaakt te zullen worden; het rijke klooster onverlet en onbewaard achter te laten, durfde hij ook niet, als beducht voor den toorn van den even wraakzuchtigen als gierigen Maarschalk. In deze onzekerheid kwam hem een soldaat, een Piemontees van geboorte, zeer te stade. Deze verstond de Spaansche taal volkomen, en bood aan, om, op een' der muilezels van het klooster, in het gewaad van eenen boer uit Estremadura, rapport te brengen aan het Hoofdkwartier. Dit werd dan bewerkstelligd. Intusschen bragt men stroo in den kelder, de tegenwoordige gevangenis der monniken, die men van tijd tot tijd van de noodwendigste levensmiddelen voorzag, terwijl men schildwachten zette aan de geslotene deur. Zoo veranderde dus het klooster in eene soort van Citadel. De wachten stonden aan de poort en op den muur; de provisiekamer en kelder werden rijkelijk nagezien, en, wat ontbrak, moesten de boeren op staanden voet leveren; de Granadiers werden koks, kookten, en draaiden het spit; aan de tafel was de Kapitein Prior en de soldaten monniken; terwijl het Refectorium in de eetkamer eener kazerne veranderd werd. Vrolijk en welgemoed wachtte men aldus berigt uit het Hoofdkwartier af. Na verloop van eenige dagen kwam een Aide-de-camp van den Maarschalk, benevens een Krijgskommissaris met een bataljon soldaten, aan. Al de schatten en goederen des kloosters (ten minste alles, wat in het oog van zulk eenen man niet balk-, muur- en nagelvast is) werden op wagens gepakt, en de monniken bij paren aaneengekoppeld; en aldus ging
de trein naar het Hoofdkwartier. Wat er voorts van de monniken geworden zij, hebben de omstandigheden des tijds mij belet na te gaan.

{==35==} {>>pagina-aanduiding<<}

De nooitverzadigde massena (want de spreuk: ‘van de dooden niet dan goeds,’ kan niet altijd plaats vinden) bragt deze rijke vangst in zijne eigene schatkist veilig binnen, en de Kapitein werd ter belooning, hetzij dan voor den buit, of voor zijnen uitgestanen doodsangst, tot Chef de Bataillon verheven.

Heldhaftige dood eener nieuw-Grieksche vrouwe.

Toen de pogingen der Grieken, om zich aan het barbaarsche juk der Turken te onttrekken, in 1770, op Morea, mislukt waren, en het volk op nieuws de prooi geworden was der wreedheden van Turken en van Albanezen, in den uitersten nood ter hulpe geroepen, zagen de Arkadiërs geene andere uitkomst, om zich aan de afwisselende verwoestingen dier beide volken te onttrekken, dan zich in die bergachtige streken met hunne kudden te begeven, welke zij voor ontoegankelijk hielden. Velen huuner werden echter ook van daar verdreven, en er schoot ten laatste niets over, dan hun vaderland geheel te verlaten. Hunne voormalige huisgoden dus vaarwel zeggende, scheepten zij zich met vrouwen, kinderen en bloedverwanten in, en zochten in andere, vreedzamer en veiliger oorden een beter vaderland op. In dit gevaarvol tijdsgewricht, in hetwelk Turken en Albanezen met elkander wedijverden in het plegen van tallooze gruwelen, vielen er, van den anderen kant, heldendaden voor, den ouden Grieken waardig, en derzelver meest geroemde daden nabijkomende. Van dien aard was het volgende geval.
Eene jonge Arkadische vrouw, moeder van een nog zeer jong kind, woonde in een dorp, in hetwelk een hoop Albanezen viel, om hetzelve te plunderen. Toen hare hut door de roovers in brand gestoken werd, nam zij, in het eerste oogenblik van schrik, de vlugt. Weldra, echter, herinnerde zij zich, dat haar kind in de wieg achtergelaten, en misschien op dat tijdstip eene prooi der vlammen werd! Moedig keert zij thans naar hare woning terug, vindt haar kind, en ontkomt ter tweedemale, met haren zuigeling in de armen, gelukkig aan de bloedgierige handen dezer roovers. Van angst schier bezweken, vlugt zij in het gebergte; doch ook hier vervolgde men haar. Nadat zij de vervolging een' tijdlang ontgaan was, komt zij eindelijk op eene vlakte, rondom door

{==36==} {>>pagina-aanduiding<<}
steile rotsen ingesloten; er was aan deze plaats slechts één uitweg te vinden, maar - deze leidde naar eenen onafzienbaren afgrond. Het terugkeeren was haar niet mogelijk, naardien zij overal door hare vervolgers omringd werd. De handen dus ten hemel heffende, deed zij een kort, maar hartgrondig gebed, en wierp zich toen, in het oogenblik, dat de booswichten haar grijpen wilden, met haar kind in den asgrond neder! - Men rigtte naderhand te dier plaatse een kruis op, 't welk nog in 1797 den reiziger a.l. castellan werd aangewezen.
‘Welke moeder kan dat kruis zonder ijzing, welk gevoelig mensch zonder aandoening beschouwen!’ roept deze reiziger diepgetroffen uit: ‘Dit zwakke, broze kruis zal vergaan; maar het rotsgevaarte zal blijven, en tot een altijddurend en onverdelgbaar gedenkteeken van moederlijke liefde en geestdrift voor de vrijheid verstrekken.




Verhaal van de noodlottige schipbreuk der Engelsche paketboot, graaf Moira, op den 8sten augustus 1821.

De dagbladen vermeldden ons, dat, bij het verblijf des Konings van Engeland te Dublin, eene paketboot, bijkans geheel met reizigers opgevuld, door nieuwsgierigheid, om de feesten te Dublin bij te wonen, naar Ierland gelokt, op die kust verongelukte. Ziet hier eenige bijzonderheden dezes ontzettenden voorvals.
Deze paketboot had, de Kapitein medegerekend, zeven of acht man scheepsvolk aan boord; het getal der passagiers bedroeg, overeenkomstig alle bescheiden, ten minste honderd-en-tien personen. Den 8sten Augustus, des avonds half zeven, stak dezelve, met een' sterken oost-noordoostenwind, van Liverpool in zee. Reeds bij de zandbank Burbo stiet dezelve, door eene verkeerde wending, aan den grond; en de reizigers, die zich op het dek bevonden, bemerkten, dat de Kapitein zoo beschonken was, dat hij niet op zijne beenen staan kon. Naardien de hemel aan de Iersche kusten storm aankondigde, vorderden zij, dat het schip, gelijk de Kapitein der paketboot Newry had gedaan, naar Liverpool zoude terugkeeren. De Kapitein weigerde zulks. Ten tien ure strandde het vaartuig, terwijl het zou wenden, op de

{==37==} {>>pagina-aanduiding<<}
zandbank Mock-Beggar, anderhalve mijl van den oever. Het scheepsvolk verzekerde den passagiers, dat er geen gevaar was, dewijl de vloed het schip weder vlot zou maken. Een deel derzelven stelde zich diensvolgens gerust, en begaf zich in de kajuit. Inderdaad werd ook het vaartuig met den vloed, ten twee ure des nachts, opgeheven, doch stiet tevens bij de eerste beweging weder op de bank: het groote zeil, hetwelk, ten einde het in het vlot worden behulpzaam te zijn, was in top gehaald, werd nu zeer schadelijk, daar het bijdroeg om het schip te dieper in den grond te graven. Ten half drie werd het achterdeel, zonder dat de pompen konden werken, met water gevuld, en het roer, door het oprigten van het vaartuig of eenige andere oorzaak, onklaar. In het ruim bevonden zich twee voortreffelijke rijpaarden; men hijschte dezelve op het dek. De stalknecht wilde het eene bestijgen, om met hetzelve naar land te zwemmen; doch men verhinderde zulks, en de paarden werden overboord geworpen: het eene zwom de hooge zee in; het andere naar den oever van Cheshire, waar het behouden aan land kwam.
Intusschen bleef de Kapitein het gevaar volstandig loochenen: de bede der reizigers, om de noodvlag op te hijschen, had hij afgeslagen; een van hen, een Boekdrukker, deed zulks evenwel; maar de ongehoorde ongevoeligheid der strandbewoners bleef lang ongeroerd. Het water klom hooger in het schip; de goederen dreven in zee, en hoe hooger de vloed rees, des te meer werd het op zijde geslagen. Weldra sloegen de golven de sloep en al wat zich op het dek bevond weg, met twee passagiers, die echter met moeite nog gered werden. De manschap klom het eerst in het want; de reizigers volgden hen; men klemde zich vast aan al wat men grijpen of vangen konde, want de mast en een gedeelte van het scheepsboord stak nu nog alleen boven de golven uit. Mannen, vrouwen, kinderen hingen alzoo over den afgrond, zoolang hunne krachten nog toereikten, tot dat zij, door den golfslag uitgeput, in denzelven nederstortten! Eene enkele baar rukte vijftien dezer ongelukkigen met zich, en van toen af scheen elke derzelve haar offer te hebben uitverkoren. Drie moedige mannen ontkleedden zich, sprongen in zee, en poogden, door middel van een' roeiriem, balk of kist, het strand te bereiken.
Zoo nabij, dat het geluid van den roephoorn hen konde bereiken, vischten twee mannen in eene boot. Zij nader-
{==38==} {>>pagina-aanduiding<<}
den; wierpen, zoo bedaard, alsof zij de paketboot voor anker zagen liggen, hun vischtuig uit; trokken eenige koffers en valiezen, die de golven hun toevoerden, in hunne schuit, en antwoordden den roependen, terwijl zij op 25 roeden afstands van het schip bleven, dat de zee te onstuimig was, om hetzelve te naderen! Een touw, aan een groot stuk kurkhout bevestigd, hetgeen men hun van het schip toewierp, en met behulp van hetwelk zij ongetwijfeld hetzelve hadden kunnen bereiken, weigerden deze onmenschen op te vangen, en roeiden in het oogenblik, dat de lijken rondom hunne boot dreven, naar Liverpool terug (*)!
De Kapitein was een der eerste, die omkwam. Zijne dronkenschap hield aan; hij riep: ‘Wij zijn verloren!’ toen een golfslag, zijne borst treffende, hem achterover in zee wierp. - De afzonderlijke jammertooneelen, welke thans volgden, verscheuren bij de vermelding het hart. Eene enkele vinde hier plaats. Eene moeder hield een tweejarig kind benevens haren zuigeling in de armen geklemd, en kampte zoo een' geruimen tijd met de golven: lang werden de kinderen door haar beschermd en bedekt.... zij verdronken.... de moeder hield ze vast, en bemerkte het niet.... toen de baar terugweek, zag zij hare kinderen dood.... liet het houvast, dat haar tot dusverre ondersteund had, los, en zonk met een' schreeuw van vertwijfeling in de diepte der zee!
Verscheidene visscherskanen, Engelsche en Amerikaansche vaartuigen, twee stoom-paketbooten, getuigen van de ontzettende ramp, en die in staat waren hulpe te bieden, zeilden, zonder zich op te houden, voorbij (§). Eindelijk, tusschen zeven en acht ure des morgens, kwam de reddingsboot van Hoylake opdagen. Dertig der schipbreukelingen wierpen zich in dezelve; naauwelijks kon zij dien last dragen, en uit vreeze, dat de boot door een nog grooter getal mogt zinken, was de Kapitein, wiens gedrag allen lof verdient, verpligt, in zee

{==39==} {>>pagina-aanduiding<<}
te steken. Al de geredden waren van afmatting uitgeput, velen stervende. Eene van Liverpool komende sloep borg acht anderen. Eer eene derde verscheen, werd het schip door de golven verbrijzeld, de mast weggeslagen, en verscheidene vrouwen met denzelven in den afgrond geslingerd. Twaalf passagiers werden door dit derde vaartuig opgenomen, en vijftien, die nog overig waren, voor en na door andere barken geborgen. Twintig menschen werden in de tweede en derde sloep, ieder voor twintig guinjes, gered (*). Men huivert bij het denkbeeld, dat andere passagiers, buiten staat deze som te betalen, niet gered zijn geworden! Engelsche dagbladen zeggen: ‘De schippers dezer sloepen maken een' geregelden handel (regular trade) van de redding van schipbreukelingen.’ Is dit zoo, dan mogen wij gerust aannemen, dat de beperkte ruimte hunner barken alleen hun verhinderde, een grooter getal dezer ongelukkigen te redden.
De passagiers waren (gelukkig voorwaar!!!) meest allen lieden van vermogen, verscheidene van aanzienlijke familiën, en allen hadden pakgoederen, deels van groote waarde, bij zich. Zij, die gered werden, waren allen naakt en bloot, en droegen er niets dan het leven van af. Doch, wie kan daaraan denken? - Het geheele ongeluk is niet zoo zeer aan de magt der elementen toe te schrijven, als aan de onmatigheid des Kapiteins en van het meerendeel des scheepsvolks. Behalve drie van hen, die hunnen pligt deden, waren al de overigen beschonken. Latere berigten melden, dat de Kapitein, volgens getuigenis van al zijne bekenden, geenszins aan den drank verslaafd was; maar dat, zijne vrouw op dien rampspoedigen dag hem een' zoon gebaard hebbende, hij, in den tuimel der vreugde over deze gebeurtenis, zijne gewone maat overschreden had. - Het getal der geredden en dat der verongelukten, bij de schipbreuk van de Moira, schijnt nagenoeg gelijk te staan.






{==40==} {>>pagina-aanduiding<<}

[Aan de Grieken, in 1821.]

Aan den Redacteur der Vaderlandsche Letteroefeningen.

Mijn Heer!

De tegenwoordige worsteling der achtingwaardige Grieksche Natie voor Vrijheid en Vaderland tegen eene bende roovers en moordenaars, die zich de Verhevene Ottomannische Porte noemt; de onbegrijpelijke houding van eenige Mogendheden, die, in plaats van ten minste onzijdig te blijven, met allen ijver werkzaam zijn, om den Turken tijd en gelegenheid te laten, ten einde onze geloofsgenooten en de afstammelingen onzer eerste beschavers en verlichters op hun gemak te vermoorden en dood te martelen, (niet meer bij enkele personen, maar nu in massa bij eilanden en steden) dit wekte mijne verontwaardiging op, en het werd mij behoefte, die in de volgende regelen lucht te geven, waarvan ik wel weet, dat zij geene dichterlijke waarde hebben, maar waarvoor ik, in naam van het gevoel, dat negenennegentig-honderdste onzer Landgenooten, ja der Europeanen bezielt, inschikkelijkheid verzoeke. Keurt gij dezelve een plaatsje waardig, zoo bied ik ze u voor uw geacht Mengelwerk aan, en noem mij met achting
Uwen dienstv. Dienaar
n.g. van kampen.

	Aan de Grieken, in 1821.
Wat zie ik !rijst de Feniks weder, 
Na twintig Eeuwen, uit het niet, 
En neemt, met uitgespreide veder, 
Zijn vlugt tot in het verst verschiet? 
 
Ja! 'k zie der Grieken Feniks nadren; 
Hij baadt zich in den zonnegloed, 
En, waardig zijner groote Vadren, 
Stroomt ook in hem hun heilig bloed. 
 
De kruisbanier is opgeheven - 
De Halvemaan verbleekt van schrik; 
Het veld des doods verrijst tot leven, 
Veranderd in een oogenblik. 

{==41==} {>>pagina-aanduiding<<}

De Egesche zee rolt voor Barbaren 
Niet meer langs Paradijzen heen; 
Hier zie ik vrije broederscharen, 
In zin en in bedoeling één. 
 
Wat is dat doel? 't Is, vrij te leven, 
Gelijk hun Vadren, dus ook zij; 
Of, vrij van 't schandlijkst juk, te sneven: 
Niets vreezen zij, dan slavernij. 
 
Hier, waar de bloem der menschheid bloeide, 
Door wetenschap en kunst versierd, 
Waar elk voor 't Vaderland ontgloeide, 
Het Vaderland, zoo hoog gevierd; 
 
Hier (*) gaf een halfman, slaaf der slaven, 
De wachter van een' vrouwenstoet, 
Op Perikles en Solons graven, 
De wet aan Aristides bloed. 
 
Hier durfden woeste en wreede horden, 
Nooit door beschaafdheid zacht gestreeld, 
Der groote Natie beulen worden, 
Het eerst met menschlijkheid bedeeld. 
 
Waar Paulus aan verrukte scharen 
Eens leerde 't zalig heilverbond, 
Daar noemt een Landvoogd van Tartaren 
Den Christen, die om regt vraagt, - hond! 
 
Maar 't is gedaan! de schandëeuw vlugtte; 
De dageraad des heils brak door, 
En waar een Volk van knechten zuchtte, 
Treft nu een zegelied mijn oor. 
 
Ik zie weêr houten muren stichten, 
Gelijk in schooner heldentijd; 
't Gebroed der onderdrukkers zwichten 
In Lesbos fieren waterstrijd. 

{==42==} {>>pagina-aanduiding<<}

De vlam rijst op uit hunne kielen; 
Zij schittert tot den Hellespont; 
Achilles en Patroklus zielen 
Verheffen zich, waar Troje stond. 
 
Maar, o! welk schouwspel treft mijne oogen! 
De hel breekt los in Stambouls wal; 
Het graauw koelt, zonder mededoogen, 
In 't schuldloos Christenbloed zijn gal. 
 
Geen stand, geen jaren zijn er veilig; 
Het kind, de grijsaard sneven zaam; 
Geen priesterschap, geen tempel heilig; 
Men vloekt en schendt des Heilands naam. 
 
En zou ik u geen tranen plengen, 
Onnoozle, droeve Maagdenstoet! 
God! kan uw heilig oog gehengen 
Dien gruwel van Tartaarsch gebroed? 
 
En vliegt Europa niet te wapen, 
Daar zij deez' reeks van gruwlen hoort? 
Zij ziet den muil des afgronds gapen, 
En wenscht dien afgrond niet gesmoord? 
 
Zij wenscht dit; maar, helaas! haar handen 
Houdt fnoode Staatkunde eng bekneld: 
De Staatkunst wenscht der Grieken banden; 
Zij, bondgenoote van 't geweld. 
 
Neen, Rijk van list, bedrog en logen! 
Vergeefs ontkent gij 't gruwelfeit. 
Wend naar het Donau-strand uwe oogen, 
Met bloed bedekt, in puin geleid! 
 
Europa weet dit; zal het wreken. 
God hoort den eisch der menschlijkheid. 
Eens zal het licht uit duister breken, 
Wordt aan 't geweld zijn eisch ontzeid. 
 
Geeft, Grieken! niet uw zaak verloren; 
Zij is de zaak van God en 't Regt. 
Wat lot uw poging zij beschoren, 
Wat ook de laster van u zegt; 
 
Die laster zal niet eeuwig duren; 
Eens breekt de zon der waarheid door; 
Eens zal het nakroost op u turen, 
En volgt met kracht uw heerlijk spoor. 

{==43==} {>>pagina-aanduiding<<}

Ja, eens - eens zal de dag verrijzen, 
Die 't vrije Griekenland bestraalt, 
Als 't kroost der Helden en der Wijzen 
Op eigen' grond weêr ademhaalt. 
 
Dan wordt Thessalje weêr een Eden, 
Arkaadje 't schoone herdersland, 
En Kreta's honderd vrije steden 
Vereent een trouwe broederband. 
 
De Atheensche graanvloot zeilt in vrede 
Voorbij Byzantium daarheen; 
Geen Turk hoort meer de laffe bede, 
Dat hij een vrije vaart verleen'. 
 
Ik zie den Hellespont weêr open, 
Den handel vrij van elken band; 
Bij hen, die in deez' wedstrijd loopen, 
Zijt gij ook, dierbaar Vaderland! 
 
Ja, God der Vrijheid! dezen zegen 
Verbant geen Britsche handelsnijd. 
Want Regt en Waarheid zijn Uw wegen. 
Gij redt - maar redt op Uwen tijd. 





Maria. (*)


Daar zat nu Maria in jammer en rouw; 
Geen vreugd kon haar langer bekoren; 
En wat ook het leven voor haar nog bevat, 
Hare onschuld... (nu voelt zij den prijs van dien schat!) 
Ach! zij heeft dat kleinood verloren. 
 
‘Niet lang meer ontwijk ik den smaad, die mij toeft; 
Niet lang blijft mijn schande verborgen; 
En als mij dan ieder veracht en begeeft, 
En naakt dan de stond, waar mijn boezem voor beeft, 
Wie zal voor mijn wichtje dan zorgen?’ 
 
Zoo kreet zij, de droeve! zij zuchtte zoo diep, 
En scheen in haar' adem te stikken: 
Verlaten van hem, die haar snood had verleid, 
Gevoelt zij, o wee haar! wat lot haar verbeidt, 
En moet er voor beven en schrikken. 

{==44==} {>>pagina-aanduiding<<}

Maar, wat haar den boezem zoo angstig beknelt, 
En 't bloed haar in de aders doet jagen, 
Blijft zij maar van smaad en van schande bevrijd, 
Dan troost zij zich willig, de smart, die zij lijdt, 
Ja duizendvoud meer nog, te dragen. 
 
Dan schept zij weêr moed en weêr hoop, en zij waant 
Haar toestand bleef ieder verholen: 
Zij denkt het... hoe worden haar zorgen verligt! 
Slaat eenmaal haar uurtje... o! dan zij haar wicht 
Aan zorgende vrienden bevolen. 
 
Maar schaamte weêrhoudt haar; zij zwijgt, en haar hoop, 
Haar uitzigt en troost zijn verdwenen. 
Nu zoekt zij naar rust, maar zij vindt ze niet meer; 
Dan doet haar het hoofd en het harte zoo zeer, 
En 't oog kan geen tranen meer weenen. 
 
Zoo vlieden de dagen in kommer voorbij, 
De nachten in waken en schromen; 
Maar eindlijk... het wordt haar zoo bang en zoo zuur; 
Maar eindlijk... zij voelt het... daar slaat het, haar uur... 
O wee haar! het uur is gekomen. 
 
En, hemel! daar vindt zij zich eenzaam in 't veld; 
Verlaatne! wat is u beschoren? 
Zij voelt het, en siddert en beeft voor haar lot, 
En keert zich, met tranen en smeeken, tot God, 
Of haar nog de hemel wou hooren. 
 
Hoe klimmen haar angsten; hoe prangt haar de nood; 
Hoe schokt haar, hoe krimpt haar het harte!... 
Daar ziet zij een' akker, en 't golvende graan... 
O! 't is haar, als biedt het een schuilplaats haar aan; 
Dáár is zij alleen met haar smarte! 
 
Zij ziet het, zij denkt het, beslist, en op ééns 
Bedekt haar het rijpende koren. 
Daar kampt zij, daar strijdt zij, daar torscht zij het leed; 
In, eer zij 't nog wachtte, daar mag zij den kreet 
Van 't levende schepseltje hooren! 
 
Die kreet, voor een moeder zoo zalig, zoo zoet, 
Vermeêrt nog haar' angst en haar lijden. 
Maria! begeeft u de kracht in dit uur, 
En zwijgt in uw' boezem de stem der natuur, 
En komt u de wanhoop bestrijden!... 

{==45==} {>>pagina-aanduiding<<}

Rampzaliget ik sidder.... Maar neen, zij volhardt; 
Zijzelv' schijnt geen smarte te voelen; 
Zij torscht het, dat lijden, met geestkracht en moed; 
Het uiterst' bestaat zij, en niets kan den gloed 
Der teederste liefde verkoelen. 
 
Nu schikt zij een deel van haarschamel gewaad, 
Om 't wichtje tot koestring te strekken; 
En (alles is haar in dat jammer van nut) 
Nu buigt zij de halmen te zaam tot een hut, 
Die 't pand van haar liefde zal dekken. 
 
Zoo zorgt zij, en doet het zoo hartlijk en trouw, 
En zwicht niet in liefdebetooning; 
En keert nu in 't eind, want het scheiden wordt pligt, 
(Zij toch had, als moeder, zoo veel reeds verrigt) 
En keert nu terug naar haar woning. 
 
Daar spijst men, en eindlijk zoekt ieder de rust; 
Maria alleen blijft meer wakker; 
En als zij nu nergens geritsel meer hoort, 
Dan spoedt zij, vol zorgende liefde, zich voort, 
En snelt naar den dierbaren akker. 
 
Dan komt zij, dan drukt zij het kind aan haar hart, 
En kust het, met tranen in de oogen; 
Dan stilt zij, zoo teeder, zijn' krijtenden dorst; 
En, hoog met haar kind aan haar' boezem getorscht, 
Schijnt lijden en kommer vervlogen! 
 
En als nu haar zuigling, gelaafd en verkwikt, 
En vreedzaam en zorgloos mag slapen, 
Dan buigt zij zich op hem en vlijt zich ter neêr, 
En hoedt zoo haar lieve voor wind en voor weêr, 
En strekt hem ten schild en ten wapen. 
 
Maar schemert, in 't oosten, de komst van den dag, 
En daagt het in velden en wegen, 
En wordt dan Maria de morgen gewaar, 
Dan moet zij weêr scheiden, en spoedt zich van daar, 
En snelt dan haar dagwerk weêr tegen. 
 
Maar als nu haar de arbeid verpoozing vergunt, 
Dan volgt zij de stem van haar harte; 
Zij doet het, en telkens herhaalt zij het weêr, 
En voedstert en koestert haar lievling zoo teêr, 
En troost zich ontbering en smarte. 

{==46==} {>>pagina-aanduiding<<}

Zij sluipt dan, als had zij een misdrijf gepleegd, 
Door heggen en struiken, daar henen: 
Maar niemand vermoedt iets van 't geen zij bestaat, 
Zoo zorglijk verbergt zij den weg, dien zij gaat, 
En is in een' oogwenk verdwenen. 
 
De week heeft reeds tweemaal haar ronde volbragt, 
En nachten en dagen vervlogen; 
En valt het Maria zoo bang en zoo zuur, 
Toch spreekt in haar' boezem de stem der natuur, 
En liefde bezaligt haar pogen. 
 
Treed nader, barbaar! die haar jeugd hebt verleid, 
Hare eer hebt verschopt en versmeten; 
Aanschouw uw verleide, en beef voor haar lot; 
Neen, beef voor uzelven, kniel neder voor God, 
Bezit gij nog deugd en geweten!... 
 
Maar, trouwe verzorgster! de toekomst voorspelt 
Weêr nieuwe gevaren en nooden. 
Haast blinkt, in de velden, de sikkel door 't graan; 
Dan biedt u deze akker geen wijkplaats meer aan... 
Maria! waarheen dan gevloden? 
 
Zij zegt het, herhaalt het, en weet niet waarheen, 
En peinst weêr, en aarzelt te kiezen: 
Het lot van haar telgje weegt zwaar op haar hart; 
Maar wordt het, rondom haar, ook duister en zwart, 
Niets doet haar de liefde verliezen. 
 
Maar hooger beschikking voorziet in haar lot: 
Haast nadert het eind van haar zorgen. 
Daar vindt men, toevallig, in d' akker een spoor, 
En ginder een tweede, - vermoedt iets, - dringt door, 
En vindt er een wichtje verborgen. 
 
Men vindt het met halmen, zoo zorglijk, bedekt, 
In lompen, zoo armlijk, gewonden; 
Men vindt het en neemt het, en kort houdt men raad, 
En snelt naar den regter, en meldt hem de daad, 
En waar men het kind heeft gevonden. 
 
Daar staat nu de regter, en hoort het, en vraagt.... 
Wien zal hij van misdrijf verklagen? 
Maar naauwlijks verspreidt zich het vreemde gerucht, 
Of, waar het gehoord wordt, in dorp en gehucht, 
Is 't oog op Maria geslagen. 

{==47==} {>>pagina-aanduiding<<}

De regter verneemt het, en doet, voor zijn' stoel, 
De schuldige moeder verschijnen. 
‘O! deed toch Maria (dit zegt hem zijn hart) 
Den schijn van een misdrijf, zoo gruwlijk en zwart, 
Van zich toch, voor immer, verdwijnen!’ 
 
Daar staat zij, en, boeit soms de schaamte haar tong, 
Zij schroomt niet de waarheid te spreken; 
Opregtheid bestuurt haar in al wat zij zegt, 
En nimmer was de onschuld, voor vierschaar of regt, 
Zoo klaar en zoo krachtig gebleken. 
 
Toen voelde de regter al 't edle der daad; 
Toen trad hij zoo plegtig haar nader; 
Toen zag hij zoo vrolijk op allen ter neêr, 
Toen schonk hij Maria - wat blijdschap, wat eer! - 
Zijn' lof en zijn vrijspraak te gader. 
 
Toen drukte Maria haar kind aan haar hart, 
Met tranen van wellust in de oogen; 
Zij doet het, en telkens herhaalt zij het weêr, 
En voedstert en koestert haar lievling zoo teêr, 
En voelt nu haar lijden vervlogen. - 
 
O moeders! vereert hare liefde en haar trouw! 
Houdt, meisjes! haar voorbeeld voor oogen, 
En schuwt den verleider, of 't pestvuur hem blaakt! 
Nooit, jongling! de stem van 't geweten verzaakt, 
De onnoozelheid nimmer bedrogen! 
 
w.h. warnsinck, bz. 


Aan het einde des jaars.


Mijn God! is 't waar? 
Alweêr een jaar 
In 't ongemeten ruim der eeuwigheid verdwenen! 
Zoo snelt de vlug bewiekte tijd, 
Met arendsvleuglen uitgebreid, 
Zoo ijlt met rassche vaart ons lieve leven henen! 
 
Wèl hem gewis, 
Wien 't altoos is, 
Als kon elk levensuur voor hem het laatste wezen; 
En die, gezet op zijnen pligt, 
Zijne aardsche taak getrouw verrigt! 
Hij heeft, o snelle Tijd! uw' invloed nooit te vreezen. 

{==48==} {>>pagina-aanduiding<<}

Maar dwaas de mensch, 
Die zijnen wensch 
Steeds uitstrekt naar den tijd, die nog niet is geboren, 
En hunkerend de toekomst beidt, 
Of zorgend steeds zijn dagen slijt; - 
Helaas! hoe menig uur gaat niet voor hem verloren! 
 
Wie 't heden smaakt, 
Geen zuchten slaakt 
Om 't snel verloop des tijds; maar 't rein genot van 't leven 
In elken levensstond geniet, 
En hopend op de toekomst ziet, - 
Dien hebt ge, o vlugge Tijd! nooit stof tot smart gegeven. 
 
't Is waar, ge ontrukt, 
Daar 't alles bukt, 
Wat ge in uw vaart ontmoet, voor uw geduchte krachten, 
Den mensch zoo vaak het zaligst lot, 
En wisselt zegenrijk genot 
Niet zelden ijlings af door moedelooze klagten. 
 
Maar wen de smart 
't Gevoelig hart 
Doet bloeden, en door 't leed de vreugde wordt verslonden, 
Dan strekt ge uw hand ook zeegnend uit, 
Daar gij de kracht des rampspoeds stuit, 
En zachten balsem giet, zelfs in de diepste wonden. 
 
Spoed vrij dan voort, 
Door niets gestoord, 
En kluister vreugde en sinart aan uwen zegewagen! 
Spoed voort! Eens valt uw slagboom neêr. 
Dan hebt ge, o Tijd! geen aanzijn meer, 
En zal een eeuwig licht uit uwen nevel dagen. 
 
Eens toch, in 't end, 
Zult ge, afgerend 
En in uw vaart gestuit, voor hooger invloed bukken, 
Wen de eeuwigheid 't heelal vervult, 
En ons, hier door een floers omhuld, 
Voor altoos aan uw magt en wissling zal ontrukken. 
 
Gij toch, o God! 
Die 's menschen lot 
Met wijsheid hebt, op aarde, aan ruimte en tijd verbonden, 
Gij schiept ons tot een hooger doel, 
En eens, na 't nietig tijdsgewoel, 
Wordt, Eeuwge! slechts in U ons hoogst geluk gevonden. 
 
Dat vrij de tijd 
Dan uitgebreid 
Met arendsvleuglen spoede, en bare ons ramp of zegen; 
Met ieder uur, hier doorgezweefd, 
Met elken jaarkring, hier beleefd, 
Voert hij den mensch het doel van zijn bestemming tegen. 
 
L.W.d.G.D. 






{==49==} {>>pagina-aanduiding<<}

Mengelwerk.

Verhandeling over den invloed der kruistogten op den handel van Europa.

Door G.F. Sartorius, Leeraar der Evangelisch-Luthersche Gemeente te Amsterdam. (*)

Het is eene algemeen bekende en even algemeen aangenomene spreuk, dat de wereld eene leerschool is, in welke wij alles, wat wij hier en voor een volgend leven te weten en te doen hebben, kunnen leeren en oefenen. Ik wage het, bij deze gegronde spreuk nog eene tweede te voegen; namelijk deze: de geschiedenis is eerste leermeester op deze school der wereld. Wat immers de leermeester voor zijne kinderen is, dat is de geschiedenis voor de menschheid. Gelijk hij hun, uit den schat zijns nadenkens en der ondervinding, aanwijst, wat zij te weten en te doen hebben, om in 't vervolg braaf en nuttig te worden, zoo wijst de geschiedenis der menschheid in de gevolgen der menschelijke daden aan, waarnaar wij te

{==50==} {>>pagina-aanduiding<<}
streven en wat wij te vermijden hebben, om hier welgemoed, tevreden en gelukkig te leven. En gelijk de kinderen die kunsten en wetenschappen, welke de uitvindingen van vele jaren zijn, in weinig tijds door dit onderwijs deelachtig worden, zoo doet de menschheid voordeel met de ondervinding van alle vroegere eeuwen, en verkrijgt aldus op eene gemakkelijke wijze den opgelegden schat van duizende jaren en duizende personen.
Deze genoemde leermeester op de wereldschool bedient zich nu ook, bij zijn onderrigt, van de nieuwe en verbeterde leerwijze, onder ons met zoo veel vruchts ingevoerd. Stok en plak, dat is, de harde dwangmiddelen der ondervinding, zijn uit zijne school ten eenemale verbannen; hij leert alleen door voorbeelden. Wel is waar, dat hij hierdoor bij onoplettende en weêrspannige leerlingen weinig zal uitrigten; maar deze verwijdert hij ook van zijne school, en geeft hen aan de strenge tuchtmeesteresse der eigene ondervinding over, die hen dan, door de rampzalige gevolgen hunner onbedachte daden, dikwerf al zeer gevoelig kastijdt. Gelijk nu de leermeester onder ons wel eens met voordacht een opstel vol fouten ter nederschrijft, ten einde de leerlingen hunne krachten zouden beproeven, om die fouten aan te wijzen, en toe te zien, hoedanig de meester ze verbetert; dus stelt de geschiedenis ons ook vele voorbeelden van afdwalingen, dwaasheden en misslagen voor, door de menschheid begaan, en eischt van ons, dat wij zullen overwegen, hoedanig zij had behooren te handelen; maar maant ons ook aan, om te zien, hoe die verkeerdheden, door den tijd en een hooger bestuur, weder verbeterd en te regt gebragt zijn.
Zulk een leerzaam opstel vol fouten, door de geschiedenis in de leerschool der wereld voorgesteld, is de gebeurtenis der kruistogten. Hier zijn fouten van het begin tot het einde. Doel, drijfveer, middelen en uitvoering, alles is hier verkeerd; en hier hebben wij dus gelegenheid, om onze denkkracht te oefenen in het aanwijzen dier fouten. Doch wij voor ons willen terstond op

{==51==} {>>pagina-aanduiding<<}
de verbeteringen des onderwijzers letten, en zien, wat goeds dan toch uit die verkeerdheden is voortgekomen. En daar ons vaderland, en dus ook wij het meeste belang hebben bij den handel, zoo zullen wij heden onze opmerkzaamheid bepalen bij den invloed der kruistogten op den koophandel van Europa.

I.Ik zal u eerst met deze togten iets nader dienen bekend te maken.

II.Dan op den staat des handels, vóór zij eenen aanvang namen, moeten wijzen.

III.En eindelijk de veranderingen doen opmerken, welke door dezelve in den handel zijn ontstaan.


I. Het was op het einde der elfde eeuw, dat eene nieuwe soort van togten eenen aanvang nam, onder den naam van kruistogten bekend, die wel oorspronkelijk heilige bedevaarten zijn moesten, maar weldra in allesverwoestende krijgstogten veranderden. Het was, namelijk, sedert de vierde eeuw, meer en meer gewoonte geworden, dat godvruchtige lieden zich naar Palestina begaven, om aldaar bij het graf van den Zaligmaker hun gebed te verrigten, en, door het aanschouwen der heilige overblijfselen zijner tegenwoordigheid, hunne godsdienstige aandacht te vermeerderen. Allengs begon men echter te gelooven, dat God het gebed, aldaar gedaan, waar eertijds zijn tempel stond, liever hoorde en zekerder vervulde. Nu togen jaarlijks duizenden derwaarts, of uit vrome godsdienstigheid, of ter strafdragende boetedoening, en verwierven daardoor aflaat van alle kerkelijke straffen. Sedert evenwel de Seldsjukische Turken, een Noordäziatische volksstam, Palestina veroverd, en het heilige graf in bezit genomen hadden, waren deze togten met de uiterste gevaren vergezeld. De roofzieke Arabieren oordeelden dezen pelgrims geenen geringen dienst te doen, zoo zij hen, door plundering, van hunne belemmerende bagaadje ontlastten; en de Turken mishandelden, uit godsdiensthaat, hen op het wreedaardigst. Dus kwamen er van 7000, die in het jaar 1065, onder aanvoering van

{==52==} {>>pagina-aanduiding<<}
siegfried, Aartsbisschop van Meintz, dezen togt deden, en onder welke ook willem, Bisschop van Utrecht, was, niet meer dan 2000 terug. Dit maakte natuurlijk de gedachte levendig, om het heilige land met zijne dierbare overblijfselen uit de handen der Turken te redden. Het zou misschien bij dezen geheimen wensch voor altijd gebleven zijn, zoo niet een der allerzonderlingste menschen, namelijk pieter van Amiens, gewoonlijk pieter de Kluizenaar genaamd, 't zij dat zijn naam werkelijk l'hermite was, of dat hij dien als bijnaam ontving, sedert hij zijne vrouw verliet en in de eenzaamheid ging wonen, hierin verandering had gewrocht. Bij het aanschouwen der heilige plaatsen, en harer ontwijding door den baldadigen Muzelman, begeeft hij voldoende is, om de verbeelding van dezen zeldzamen man tot de vurigste geestdrift te verhitten. Hij gaat terug naar het heilige graf, en bidt aldaar, met het levendigste vuur, den geheelen dag. Afgemat door deze overspanning, valt hij in eene sluimering, in welke hij waant, dat de Heiland zelf hem verschijnt, en beveelt, de ellende zijns volks overal bekend te maken, en de Christenen op te wekken, zijne heiligdommen te redden. Hem zou ook een getuigschrift te dien einde uit de wolken toegezonden zijn. Wat hiervan zij, hij kwam inderdaad met zoodanig getuigschrift en met brieven van den Patriarch naar Europa terug, haastte zich naar den Paus, dien hij al spoedig, door de aanwijzing, hoe veel voordeels uit de onderwerping van het Oosten voor diens stoel te trekken zij, van zijne goddelijke zending overtuigde, en ontving den last, om het kruis overal, maar inzonderheid in Frankrijk, te prediken. In zijn haren pelgrimskleed, blootsvoets, verzeld door zijnen ezel en pelgrimsstaf, trok hij geheel
Europa door, en hitste,

{==53==} {>>pagina-aanduiding<<}
door zijne geestdrijvende redenen, en schilderingen van den jammer der Christenen aldaar, het volk en de grooten tot eenen krijgstogt tegen de Turken op. De kansel zoo wel als het theater, ja elke verhevene plaats, was het tooneel zijner welsprekendheid, die het heilige graf, den stal te Bethlehem, en Golgotha, liet zuchten en weenen, en de dochter van Sion deed klagen over de verkrachting, welke zij van Turksche ongeloovigen moest lijden. Weldra achtte urbanus II de harten genoegzaam voorbereid, om met het voorstel van eenen krijgstogt naar het heilige land, ter verlossing van hetzelve, ingang te vinden. Eene kerkvergadering, in 1095 te dien einde uitgeschreven, telde meer dan 20,000 raadplegers; en, toen de Paus zijne weldoordachte en kunstmatige rede geeindigd had, steeg de kreet van algemeene geestdrift uit aller mond ten hemel: ‘Het is Gods wil, dat wij onder het kruis gaan!’ dat heette, zich een rood kruis op den regter schouder te laten hechten, ten teeken dat zij nu soldaten van christus waren. Godfried van bouillon, Hertog van Nederlotharingen, en broeder des Konings van Frankrijk, werd tot algemeen legerhoofd en aanvoerder van den togt benoemd; en van alle oorden kwamen er duizenden, die aanboden, het kruis op zich te nemen, en den togt mede te doen; zoodat in den jare 1097 reeds meer dan een millioen menschen dit teeken had aangenomen. Geestelijken en monniken, nonnen zelfs en geestelijke zusters in krijgsmansgewaad, Ridders, Edellieden en landbouwers, vrouwen en kinderen, ja het geboefte zelfs der tuchthuizen, begeerde aan dezen togt deel te nemen; en geen wonder! want een algemeene aflaat, of schuldvergiffenis, was met denzelven verbonden. De taal van bernhard, Abt van Clairvaux, den
welsprekendsten man van zijnen tijd, doet ons de toenmalige denkwijze genoegzaam kennen: ‘Bedenkt,’ zegt hij in eene zijner redevoeringen, ‘welk zonderling middel God ter uwer verlossing bezigt, en aanbidt! Of is het niet een allerzeldzaamst middel, dat God uitgekozen heeft en ook alleen uit-
{==54==} {>>pagina-aanduiding<<}
vinden kon, dat Hij roovers, moordenaars, meinëedigen en echtbrekers, even alsof het een deugdzaam volk ware, tot zijne dienaren heeft uitgekozen? De Almagtige wil uw schuldenaar worden, opdat Hij aan u, zijne soldaten, de soldij van de vergeving der zonde en de eeuwige heerlijkheid zou kunnen uitbetalen.’ Was het wonder, dat op die wijze het heer der kruisvaarders talloos vermeerderde? Godfried zond, nadat hij zijn leger gemonsterd had, het grootste gedeelte, uit de heffe des volks bestaande, onder het geleide van pieter, en zekeren wouter van Pexeio, wegens zijne armoede wouter zonder goed genaamd, door Duitschland en Hongarijen naar Konstantinopel vooruit, waar slechts een klein deel hunner aankwam, dewijl zij door de Hongaren, wegens gepleegde wreedheden, meestal werden omgebragt. Hij zelf, met de kern des legers, uit 80,000 uitgelezene helden bestaande, had het geluk, na het doorstaan van ontelbare gevaren, in Palestina aan te komen, en Jeruzalem zelve op den 15 Julij 1099 in bezit te nemen. Hier rigtte hij een Christelijk koningrijk op, dat, onder veelvuldigen lotwissel, omtrent tweehonderd jaren bestond, maar 't geen jaarlijks door nieuwe bezendingen en ten koste van tallooze stroomen bloeds moest behouden worden. En, toen in 1291 het laatste overschot van Christelijke heerschappij in het Oosten verloren ging, was deze razernij Europa op meer dan zeven millioenen menschen komen te staan! -
Dit zal genoeg zijn, om den aard dier togten te doen kennen.

II. Wanneer wij dan nu over den invloed dezer kruistogten op den handel van Europa met grond willen oordeelen, dienen wij wel eerst den staat des handels vóór den aanvang dier togten te kennen, om daarna te kunnen opmerken, welke voor- of nadeelige veranderingen door dezelve daarin zijn te weeg gebragt. En hier zouden wij nu de bijzondere trekken uit de geschiedenis moeten verzamelen, die ons over den toestand des koophandels in dat tijdvak konden doen oordeelen. Doch inderdaad ont-
{==55==} {>>pagina-aanduiding<<}
breekt het ons aan genoegzame berigten te dien aanzien; niet alsof er gebrek ware aan geschiedschrijvers van dien tijd, (zoo men, namelijk, aan enkel kronijkschrijvers dezen naam geven mag) maar hunne berigten zijn meestal van dien aard, dat er tot ons oogmerk niets dienstigs in is aan te treffen. Wij zullen derhalve eenen anderen weg moeten inslaan, om tot ons doel te geraken; van, namelijk, de vereischten van den handel in 't algemeen, of de omstandigheden te leeren kennen, door welke deszelfs bloei het meest bevorderd of verhinderd wordt, en zonder welke hij niet bestaan kan. En naar mate wij deze aantreffen, zal ook ons oordeel over den staat des handels in dat tijdvak zijn. - Maar, vraagt gij misschien, zijn dan deze vereischten in de jaarboeken van dien tijd aan te treffen? - Ik geloof ja! Immers de koophandel staat, mijns inziens, in een naauw verband met de algemeene beschaving van eenig tijdvak; zoodat deze genoegzaam als maatstaf van genen kan worden aangezien. Hoe meer zich de kundigheid van eenig tijdvak uitbreidt, hoe meer voorwerpen gekend worden, die de begeerte wekken, of die men bezigen kan ter voldoening aan eenige behoefte, en hoe meer voorwerpen des handels dus aanwezig zijn. Hoe meer kunsten en wetenschappen worden gekweekt, beoefend en bloeijen, hoe meer kunstgewrochten er ontstaan, die door de weelde worden begeerd; terwijl deze al wederom door het verfijnd gevoel der beschaving wordt vermeerderd en vergroot. Neemt dus
de beschaving werkelijk toe, zoo zal ook de handel moeten vooruitgaan, zoowel door meerdere waren als gretiger koopers. En zien wij nu op de vereischten des handels, dan beweer ik, dat, zonder vrijheid en veiligheid, of zonder zekere mate van weelde, de handel niet kan bestaan: want, mag de mensch niet dat gebruik maken van zijne krachten, wat hij verkiest; is hij gebonden aan eenen bepaalden werkkring, of is hij niet vrij in de vruchten zijns arbeids of zijnen eigendom over te doen aan wien hij wil, zoo moet noodzakelijk de handel kwijnen; gelijk hij ook dáár ophoudt, waar de koopman geene veiligheid

{==56==} {>>pagina-aanduiding<<}
meer voor zichzelven, of voor het vervoer zijner waren, heeft. En bepaalt zich de handel enkel tot waarachtige en natuurlijke behoeften, zonder dat de weelde die door kunstbehoeften heeft vermeerderd, hoe bekrompen moet dan de omvang van zulk eenen handel zijn! Uit den toestand dezer vereischten zal men dus met grond tot den toestand des handels mogen besluiten.
En hoedanig was het dan nu met die vereischten destijds gesteld? Alles wijst ons daarop, dat het er ten aanzien derzelve zeer treurig uitzag. Overal toch heerschte in Europa de onderscheiding van vrijen en lijfeigenen. De eersten, meestal Ridders en Edellieden, oordeelden het te gering, zich met den handel of eenige kunstwerken te bemoeijen. Neen! gevaarlijke togten, roof en strooppartijen waren de bezigheden, waarin zij hunnen adellijken moed en arm oefenden, en de steek- of tournooispelen de verrigtingen des vredes, die zij hunnen stand waardig keurden. Van hen had dus de koophandel niets te wachten. Zelfs hunne weelde, die meestal in wapenen gesteld werd, had ook weinig, wat denzelven kon aanmoedigen. Het andere gedeelte, uit lijfeigenen bestaande, was of als knapen aan de krijgsverrigtingen der Heeren en hun gevolg verbonden, of als landbouwers de bewerkers van vreemden grond. Deze laatsten dus, genoegzaam geen' eigendom hebbende, moesten de voortbrengselen van hunne vlijt deneigenaren brengen. Beiden waren alzoo voor den handel als verloren. De steden waren dan eeniglijk de voedsters van kunsten en nijverheid, en de eenige wijkplaatsen des handels. Doch, behalve dat deze steden nog weinig in getal waren, en dus die handel nog niet veel beteekende, zoo moesten zij veelal bestaan van het klein vertier der omringende landbewoners, of van de markten, die aldaar bij hooge kerkmissen, tot welke alsdan duizende menschen van wijd en zijd henenstroomden, gehouden werden. Bovendien ontbrak het den stedelingen zelve nog aan genoegzame veiligheid, zoo voor zich als voor hunne goederen, om den handel tot eenige aanmerkelijke hoogte te brengen. On-
{==57==} {>>pagina-aanduiding<<}
der de bescherming van den eenen of anderen adellijken Heer, of van het een of ander geestelijk gesticht staande, werden zij gedurig mede betrokken in al die kleine oorlogen, welke het vuistregt, waarbij ieder beleedigde zichzelven door zijn zwaard voldoening verschafte, bijna
dagelijks deed ontstaan; terwijl de woestheid dier tijden al de bezittingen van 's vijands onderdanen tot eenen regtmatigen buit voor den overwinnaar deed zijn. Had dus eenige stad een' geruimen tijd in vrede geleefd, zoodat hare welvaart begon toe te nemen, dan wekte juist deze welvaart de hebzucht der naburige grooten, en dikwerf zelfs van den eigen' stadvoogd, tot plundering en knevelarij op. De vrees hiervoor moest natuurlijk van groote ondernemingen terughouden, die zulke gewelddadigheden het meest uitlokken konden. Was men al dit gevaar ontweken, hoe weinig veiligheids was er dan nog bij het vervoer der goederen, daar de vele ridderlijke kasteelen, meestal aan de rivieren en groote wegen gebouwd, voor veiligheid en vrijgeleide overdrevene schattingen eischten, of zelfs door plundering zich het kostbaarste toeëigenden. - Is het te verwonderen, M.H., dat, bij zulke bezwaren en bijna onoverkomelijke hindernissen, de handel van Europa nog in zijne kindschheid was, en dat zijn spoedige wasdom onder zulke ongunstige invloeden onmogelijk gedijen kon?
Dit zelfde, wat wij nu uit eene algemeene beschouwing van den geest des toenmaligen tijds opmaakten, zal ons nog nader blijken, wanneer wij kortelijk het oog vestigen op de gesteldheid der voornaamste landen van ons werelddeel. - 't Is waar, karel de Groote, die bijna geheel Europa onder zijnen schepter boog, had wel alles aangewend, wat hij vermogt, om beschaving, welvaart en handel te doen bloeijen; hij had, door het bouwen van vele steden, en door den altijd waakzamen heerban, voor de uiterlijke veiligheid zijner onderdanen krachtdadig gezorgd, en zijne magt was groot genoeg, om de inwendige tegen de knevelarij en het geweld zijner magtige Vasallen te beschermen. Maar onder de ongelukkige en

{==58==} {>>pagina-aanduiding<<}
woelzieke regering zijns zwakken opvolgers, lodewijk den Vromen, en diens weerbarstige zonen, gingen al deze goede inrigtingen weder ten eenemale te loor. En onmiddellijk vóór de kruistogten was de verwarring in het Duitsche rijk, door de hevige en veeljarige twisten van hendrik IV met Paus gregorius VII, ten hoogsten top gestegen. Keizers en Tegenkeizers betwistten elkander den troon. Zamenzweringen, veldslagen, en plunderingen van elkanders onderdanen, steden en landgoederen, allen tot het rijk behoorende, volgden elkander op. En hoe was het mogelijk, dat onder zulk gewoel de kunsten des vredes bloeijen of de handel zich aldaar vestigen kon?
In Frankrijk was het sedert de regering van karel den Eenvoudigen, dat is, sedert den aanvang der tiende eeuw, niet beter gesteld: want, behalve dat Keizer otto II, wegens eene verongelijking, hem door Koning lotharius aangedaan, geheel Frankrijk, tot aan Parijs toe, door plundering verwoestte, zoo zagen de Koningen van dit tijdvak zich genoodzaakt, gedurig tegen hunne magtige onderdanen krijg te voeren, waarbij dus natuurlijk vrijheid en veiligheid moesten verloren gaan, en met deze kweeksters verliet de handel alzoo tevens dezen woeligen grond.
Engeland was toen aan de gedurige invallen van Deensche overweldigers, van eenen willem den Veroveraar en den verdreven' troonopvolger, blootgesteld, die elkander het rijk zochten te ontweldigen, en altijd zeker een gedeelte daarvan verwoestten. Kon ook dáár de handel wel het hoofd opbeuren?
Met Spanje en Portugal waren de betrekkingen voor het overig gedeelte van Europa als vernietigd, daar deze landen reeds geruimen tijd onder Arabische opperheerschappij stonden. En ons vaderland begon onder het gebied der Graven eerst tot eenig bestaan te komen.
Italië bleef dus het eenige land, waarin de handel nog eenigermate eene schuilplaats vinden kon; hoezeer deszelfs noordelijk gedeelte door de twisten der Keizers met

{==59==} {>>pagina-aanduiding<<}
de Paussen, en het zuidelijk gedeelte door de Sarracenen telkens uitgeplunderd en verwoest werd. In het midden van dat gezegend land hadden zich eenige steden, gelijk Pisa, Venetië en Genua, van de opperheerschappij dergenen, die om het bezit van Italië twistten, weten onafhankelijk te maken, burgerlijke vrijheid en eene gemeenebestregering ingevoerd, den handel gekweekt en beschermd; en zoo ontwikkelde zich aldaar de kiem van eenen zegenrijken boom, die zijne takken wijd en zijd over ons werelddeel verspreidde, en onder wiens schaduwe ook ons vaderland zich zoo wèl bevond.
Zouden wij, M.H., uit de opgegevene omstandigheden nu niet wel met regt besluiten mogen, dat de handel van Europa vóór den tijd der kruistogten nog weinig te beteekenen had, en, door krijgsrumoer en burgerlijke wanorde, als in eene bedwelmende sluimering lag, waaruit hij door den kreet der kruistogten het eerst weder gewekt werd? En dit leidt ons natuurlijk tot het onderzoek van datgene, wat deze togten hebben gedaan, om den handel op te wekken, te bevorderen en uit te breiden; waarbij het ons blijken zal, dat zij juist in al die zaken, welke denzelven voortijds verhinderden, eene gunstige verandering hebben te weeg gebragt.
III. 1. De kruistogten immers, hoe avontuurlijk dan ook op zichzelve, bragten het meeste toe, om het ellendige vuistregt af te schaffen, en daardoor orde en veiligheid aan de burgerlijke maatschappij te verzekeren. Het regt tot wraak, aan iederen vrijen mensch vergund, moest natuurlijk de beleedigingen en vergeldingen zoodanig vermenigvuldigen, dat men bestendig over eenige verongelijking te klagen en zich te wreken had. Maar dit kwaad, huisvestende bij de grooten en magtigen, was ten uiterste moeijelijk af te schaffen. Er kon alleen van de geestelijkheid, in die dagen tot den hoogsten luister van magt gestegen, eenige hulp komen. Deze bragt dan ook eene beperking ter bane, het Goddelijk bestand of den Godsvrede genaamd, volgens welke zij oordeelde, dat van woensdag avond tot maandag morgen het gebruik der wa-
{==60==} {>>pagina-aanduiding<<}
penen tot eigene wraak ongeoorloofd was, omdat die dagen, aan de herdenking van jezus laatste lijden gewijd, eenen Goddelijken vrede eischten, met zulk eene wraakoefening onbestaanbaar. Maar de woeste Riddergeest liet zich moeijelijk daardoor beperken; hij verdroeg althans dezen dwang met weêrzin, en stelde zich op de vrije dagen door des te grootere woestheid voor dezelve schadeloos. - Doch thans kwamen de kruistogten op, en de strijdzuchtige Ridders vonden hier eene allerwenschelijkste loopbaan. Door niets beperkt, konden zij hier naar willekeur, en dat wel ter eere Gods, en in 't vooruitzigt op hoogere belooning, rooven en moorden, en lieten dus het Goddelijk bestand onaangevochten; ja de hoogste kerkelijke magt vond goed, die verbodene tijden nog met andere te vermeerderen, en de straffe des bans op de overtreding te stellen. Hierdoor kozen nu de woeligste en magtigste der grooten den togt naar het Oosten; terwijl zij, die terugbleven, zich aan al de beperkingen van orde en wetten moesten onderwerpen, waaruit nu meer veiligheid voor de steden en den burgerstand, den eenigen handeldrijvenden,
ontstond, waardoor de koopman op die gestelde dagen voor mishandeling en plundering veilig, ja onder de bescherming van het geestelijk regt stond. - Moest nu dit alles, M.H., niet ten sterkste op de bevordering van ijver en kunstvlijt werken? Konden nu de handelsondernemingen niet met zekerder uitzigt op een gelukkig gevolg ondernomen worden? En gaven dus deze togten niet, als 't ware, den eersten stoot tot het openen van den slagboom, die den voortgang des koophandels in Europa belemmerde?
2. Maar ook nog van eene andere zijde werkten deze kruistogten mede ter bevordering van vrijheid en veiligheid. Heerschten toch, gelijk wij deden opmerken, in alle landen van Europa de uiterste verwarring en onrust, uit de al te groote magt der Leenmannen oorspronkelijk, die of geene wetten van hunne Leenheeren, de Vorsten, meer eerbiedigden, of zich openlijk tegen hen aankantten; deze verwarring nam sedert, de kruistogten

{==61==} {>>pagina-aanduiding<<}
een einde, en moest door dezelve een einde nemen, omdat de magt dier ondergeschikten gefnuikt, en het gezag der Opperheeren in de verschillende landen daardoor vergroot werd. Ondernam eenig voornaam Heer den togt naar het heilige land, dan moest hij met een voegzaam gevolg van strijders verschijnen. Deze kwamen, in wapenen, kleeding en onderhoud, te zijnen laste; want dezen togt kon men alleen op eigene kosten bijwonen. Hierdoor waren zij meestal genoodzaakt, een groot deel hunner bezittingen te verkoopen of te verpanden; welke goederen, bij het ongelukkig uitvallen dezer togten, in de handen der geldschieters, Vorsten of geestelijken, kwamen, die hierdoor des te grootere magt verkregen, meer in staat waren hunne onderdanen te beschermen, vrijheid en wetten te doen eerbiedigen, en de welvaart der steden, met welke beider belang ten naauwste verbonden was, te vergrooten. Door deze rust en veiligheid ontwaakte de zucht naar eigendom met nieuwe kracht, het onderling verkeer der steden nam toe, en dus vermeerderde de Europesche handel zelf.
3. Gelijk dus de inwendige rust en veiligheid der irwoneren van elk land door de kruistogten bevorderd werd, zoo waren zij ook vooral dienstig, om de onveiligheid van buiten door den inval der Sarraceensche roovers, die goederen en menschen tevens, de laatsten in slavernije, wegvoerden, te doen ophouden. Niet slechts de kusten van het naburige Grieksche Keizerrijk, maar Italië en alle aan de Middellandsche Zee gelegene steden, werden genoegzaam jaarlijks door hunnen inval bedreigd, en, bij gebrek aan staande krijgsmagt, meestal eene wisse prooi van hunne hebzucht. Door de kruistogten, echter, werd de oorlog tegen de Turken niet alleen naar Azië overgebragt, en de aanvallers op hunne beurt de aangevallenen, maar ook de bijna jaarlijks op nieuws zich tot eenen kruistogt toebereidende Europeanen, die in latere tijden meestal den overtogt naar Palestina ter zee deden, werden nu, in de aan zee gelegene plaatsen, de beschermers tegen die geweldenarij, en de bewoner dezer voor

{==62==} {>>pagina-aanduiding<<}
den handel meest geschikte steden zag zich dus van alle vrees bevrijd, en kon zijne waren thans te land en ter zee gerustelijk verzenden of van elders afhalen; eene bijzonderheid, die niet weinig tot den wasdom des handels moest bijdragen.
4. Doch niet enkel middellijk, op deze genoemde wijzen, maar onmiddellijk waren de kruistogten den handel voordeelig, doordien zij aan de Europeanen den toegang tot de groote marktplaatsen van het Oosten openden, en hen met eene menigte van voorwerpen bekend maakten, die te voren niet in omloop waren. De voornaamste handel toch dier dagen bestond in de aanvoering van Oostersche en vooral Indische waren, van zijden stoffen, edele metalen, gesteenten en specerijen. Deze goederen werden uit Indië en Perzië over de Roode Zee tot aan de landengte van Suez, vandaar over land tot aan de kusten der Middellandsche Zee, en alzoo verder over dezelve tot aan de handelsteden van Italië gevoerd. Sedert de bouwing van Bagdad door Kalif al mansour, in de negende eeuw, begon zich de handel langzamerhand vandaar naar deze streken te verleggen; en sedert de Turken meesters van deze hoofdstad waren, trokken zij alle goederen, als tot eene algemeene marktplaats, derwaarts, terwijl zij verder, over land tot aan de Zwarte Zee gebragt, vandaar naar Europa kwamen. Juist naar Syrië en de streken van den Tiger en Euphraat, waar de meeste handel was, rigtten zich de togten der kruisvaarders; zoodat zij de bronnen des handels nabij kwamen. En daar er, na het veroveren van Jeruzalem, ruim 20,000 hunner naar Europa terugkeerden, die hunne gelofte daardoor achtten vervuld te hebben, zoo bragten zij de kennis der aldaar geziene voorwerpen mede terug, en openden hierdoor eenen tak van handel, die inderdaad op de latere kruistogten niet weinig invloeds had; want deze werden, hoezeer dan ook met een godsdienstig oogmerk aanvaard, toch ook vooral tot
handelspeculatiën gebezigd. En toen, sedert de vestiging van Kairo, in Egypte, de handel weder over die stad langs den Nijl naar Italië

{==63==} {>>pagina-aanduiding<<}
ging, zoo zocht de handelsgeest ook de kruistogten over Egypte naar Palestina te leiden, en de schepen der Venetianen, Pisanen en Genuézen bragten de kruisvaarders derwaarts, en de Oostersche goederen weder terug. Ook velen dier teruggekeerde bedevaartgangers, nu met de voorwerpen der Aziatische weelde meer van nabij bekend, begeerden deze goederen, die hun tot behoeften geworden waren, meer en meer, en het vertier derzelve in het Westen moest evenzeer, als de gelegenheid om ze te verkrijgen, door deze togten vermeerderd worden. - Zulk een' aanmerkelijken invloed hadden dus deze woeste, onbedachte togten op den reeds bestaanden handel, om dien een wijder veld en gebaander weg te bereiden. En al hadden zij ook niets meer dan dit te weeg gebragt, zoo zou derzelver aanbelang reeds groot, en de uitwerking voor de volgende eeuwen zegenrijk geweest zijn. Doch,
5. Zij knoopten ook eene verbindtenis aan tusschen de onderscheidene volken van het Westen, die voor den Europeschen handel zelven van veel gewigts moest zijn. Franschen en Engelschen, Duitschers en Italianen, Deenen en Hollanders togen te zamen in hetzelfde leger ten strijd naar Palestina; verbindtenis tusschen deze volken moest natuurlijk hieruit ontstaan, die niet anders dan voordeelig konde zijn voor de gemeenschap der Europesche natiën onder elkander, en de onderlinge mededeeling hunner kunstgewrochten. Alle zeevarende natiën werden opgeroepen tot het overvoeren der duizenden, welke tot den togt behoorden, en deze kwamen hierdoor naauwer met elkander in aanraking; waaruit dan wederom handelsverbindtenissen ontstaan moesten. Zoodat de kruistogten kunnen aangezien worden als de kweeksters van dien handel, welke nu ook bij de verschillende volken van Europa onderling begon geboren te worden.
Slaan wij, na deze overweging, eenen blik op de geschiedenis, dan bevinden wij, dat het tijdvak der kruistogten voor de meergenoemde handeldrijvende steden van Italië werkelijk het tijdvak van luister, aanzien en magt

{==64==} {>>pagina-aanduiding<<}
geweest is. Van dat tijdstip af toch dagteekent zich haar wasdom, en op het einde der kruistogten, in de dertiende eeuw, waren deze steden reeds zoo magtig, dat zij niet alleen Konstantinopel en het Grieksche Keizerrijk innamen (1204), maar dat de Paus zelf geenen kruistogt waagde aan te kondigen, zonder van hare hulp vooraf verzekerd te zijn, om welke hij dan zelfs, in sommige gevallen, persoonlijk ging verzoeken.
Uit al deze bijzonderheden zal het nu wel geenen twijfel meer onderworpen zijn, dat de kruistogten den voordeeligsten invloed hadden op den handel, zoowel met het Oosten, als van Europa zelve; en moeten wij deze uitspruitsels van dweepzucht, woestheid en onberaden ijver als werkzame middelen aanzien ter beschaving van een groot deel der menschheid. En wanneer de wijsgeer hierin den gang der Voorzienigheid wedervindt, die steeds de menschelijke verkeerdheden ten beste leidt, dan zal het ons tot de troostvolle waarneming brengen, dat gebeurtenissen, die bij den eersten opslag voor den handel doodelijk schenen, denzelven op de krachtdadigste wijze bevorderd hebben; en de hoop doen kweeken, dat ook deszelfs tegenwoordige stremming en stilstand niet dan een verpoozen zijn zal, om daarna met te meer krachts zich werkzaam te betoonen. Het is met de uitboezeming van dezen opregten wensch, dat ik eindige.

Gedachten over de oorzaken der verschillende denkwijze onder de geneesheeren.

Door H. Dühring, Med. Doct. te Amsterdam.

In het oog der meeste menschen, die, vreemdelingen in het vak der Geneeskunst zijnde, dikwijls zeer verkeerd en onjuist over deze wetenschap oordeelen, heeft dezelve voorzeker door niets meer van hare verdiende achting verloren, dan door de verschillende denkwijze

{==65==} {>>pagina-aanduiding<<}
der Geneesheeren. Wanneer iemand door onderscheidene Artsen de meest uiteenloopende gevoelens over hetzelfde voorwerp hoort uiten, waarbij elk zich op zijne talrijke ondervindingen beroept, dan kan het niet anders, of deze worden door de meesten, niet ten onregte, in twijfel getrokken. Men stelle zich eenen lijder voor, omgeven van zulke verschillend denkende Geneesheeren, waarvan elk eene bijzondere manier van behandelen aanprijst, bij iederen Arts, gelijk hij ten minste voorgeeft, op eene menigvuldige ondervinding berustende, dan is waarlijk die toestand zeer betreurenswaardig voor hem, die reeds zwak van geest en ligchaam nederligt, en zijne laatste hoop op deze over hem zoo verschillend denkende mannen stelt, bij welke hij hulp en behoud meent te zullen vinden. Kan dan een lijder zulk eene kunst hoogschatten, en met vertrouwen zijne redding daarvan verwachten, wanneer diegenen, welke haar uitoefenen, zoo verschillend daarover denken? Bij de overweging, welke toch wel de redenen dezer verschillende gevoelens onder de Geneesheeren mogten zijn, kwam ik op de gedachten, welke ik voornemens ben hier mede te deelen. Indien dezelve de inzigten van anderen hieromtrent eenigzins ophelderden, en die uitwerking hadden, dat men eene wetenschap niet gering achtte, omdat zij niet altijd ware beoefenaars vindt, dan zou ik mijn doel volkomen achten bereikt te hebben.
Zeer beroemde mannen, van vroegeren en lateren tijd, hebben hunne gevoelens over hetzelfde onderwerp reeds geuit, onder welke inzonderheid de bekende zimmermann verdient genoemd te worden, wegens zijn met regt geprezen werk: over de ondervinding in de Geneeskunde. Meer dan te veel reden heb ik derhalve, de toegevendheid mijner lezeren te vragen, dat ik het wage, ook mijne denkbeelden over het bedoelde onderwerp bij die dezer beroemde mannen te voegen. Het belang, dat daarbij eene zoo verhevene wetenschap en alle onze medemenschen hebben, doet mij hopen, dat ook deze gedachten over het bedoelde onderwerp, die hoegenaamd

{==66==} {>>pagina-aanduiding<<}
geene aanspraak op eene geleerde verhandeling zullen en kunnen maken, voor sommige lezers niet zonder eenig nut zullen zijn.
Het is eene algemeen bekende waarheid, waarvan zich iedereen dagelijks kan overtuigen, dat andere oogen ook een ander gezigtpunt hebben. De gevoelens en oordeelvellingen der menschen zijn de uitwerkselen der meer- of minder beschaafde krachten van hunnen geest, en der opvoeding, welke zij van kindsbeen af hebben genoten. De opvoeding en beschaving der menschen toonen ons overal, in alle menschelijke bezigheden, zoo ook in de uitoefening der Geneeskunde, haren grooten invloed. Menschen, welke eene zeer middelmatige kennis bezitten, zullen ook maar voor zeer middelmatige inzigten vatbaar zijn; hoe uitgestrekter, daarentegen, hunne kennis is, des te grooter en juister zullen ook hunne inzigten zijn, en des te beter en met een' zoo veel te gelukkigeren uitslag zullen zij ook kunnen te werk gaan. Artsen, die alleen bespiegelend zijn onderwezen, en zelfs naderhand, voor het grootste gedeelte, op hunne studeerkamers uitgebreidere kennis in de wetenschap der Geneeskunde trachten te verkrijgen, zullen, ten aanzien hunner ondervindingen, niet altijd met zulke Artsen kunnen overeenstemmen, welke meer bij uitsluiting door oefening hunne kundigheden hebben verworven.
In de onderscheidene manier van onderwijs, hetwelk zij in hunnen jeugdigen leeftijd genoten hebben, is reeds eene van de hoofdbronnen hunner strijdige gevoelens te zoeken. Dezulken, welke meer bespiegelend of theoretisch zijn onderwezen, gelooven wel eens tot den hoogsten trap van wijsheid gekomen te zijn, hoewel zij den regten weg derwaarts nog geenszins hebben ingeslagen. De verborgenste en voor den grootsten geest somtijds duistere verschijnselen der natuur meenen zij te kunnen doorzien, en weten dezelve ons ook zeer gemakkelijk te verklaren, doordien zich alles aan hunne denkwijze moet onderwerpen. Voor de moeijelijkste oplossingen denken zij berekend te zijn, en reikhalzen dikwijls reeds naar

{==67==} {>>pagina-aanduiding<<}
het bovennatuurlijke, schoon zij nog geene poging hebben aangewend, om het aardsche, hetwelk zij als gemeen en hunner aandacht onwaardig beschouwen, te leeren kennen. Zulke Geneesheeren, daarentegen, die, behalve dat zij bespiegelend onderwezen zijn, ook op de studie der natuur zich hebben toegelegd, zullen zich altijd meer beschouwen als dienaren van dezelve, en hoofdzakelijk zich bevlijtigen, deze in hare oneindige uitgestrektheid nader te leeren kennen, en pogen, hare algemeene grondwetten, welke door de ondervindingen der menschen voor ons zijn vastgesteld, op haar toepasselijk te maken, en de toepassing daarvan naar de bijzondere omstandigheden van ieder voorwerp te bepalen; maar geenszins, zulke wetten aan de natuur op te dringen.
Velen, welken het aan gelegenheid tot een beoefenend of praktisch onderwijs ontbroken heeft, en welke daarom minder zich hebben kunnen toeleggen op de studie van het volkomenste aller boeken, het boek der natuur, blijven dikwijls aan geliefkoosde stelsels hangen, en maken meer ondervindingen in hunne verbeelding, dan in de natuur zelve. Ook hetgeen in het algemeen onder natuursilozofie wordt begrepen, heeft, voornamelijk in onzen leeftijd, onder de Geneesheeren vele aanhangers en groote vereerders gevonden. Men waande daardoor den sleutel, voor al hetgeen tot nu toe voor ons onverklaarbaar was geweest, gevonden te hebben. Mijn gevoelen daaromtrent is, dat allen, welke te veel vertrouwen in dezelve stellen, zich als 't ware een dwaallicht tot het doel maken, hetwelk hen tot aanhoudende navorsching uitlokt, maar tot welks bereiking nog geen van allen, die het wenschten te bereiken, in staat was. Even als het dwaallicht ons niet zelden in een moeras leidt, verdwijnt, en ons beschaamd laat staan, zoo leidt ons het te groote streven naar de natuurfilozofie in eene donkere en als 't ware eindelooze grot, waarvan het einde zich hoe langer hoe meer van ons gezigt verwijdert, hoe dieper wij gelooven in dezelve te zijn doorgedrongen.
Wanneer vele Geneesheeren zich meer met de natuur

{==68==} {>>pagina-aanduiding<<}
bezig hielden, in stede van zich onder het stof van vele geschriften onzer vaderen en voorvaderen te begraven, dan zouden zij meer tot de mogelijke volkomenheid in de leer van de kenteekenen der ziekten geraken, waardoor de uiteenloopende gevoelens der Geneesheeren zeer veel zouden verminderen. Het lezen of het studeren alleen vormt den grooten Geneesheer niet. Ontelbare verbindingen der ziekten zijn mogelijk. Hetgeen het sijsteem van elkander heeft afgezonderd, zien wij dikwijls vereenigd in de natuur. Wij zien de ziekte, zoo als de natuur ons dezelve naar de bijzondere omstandigheden vertoont (individualiseert); maar niet, zoo als het sijsteem ons haar in het algemeen doet beschouwen (generaliseert). Alles te waarderen en behoorlijk te kunnen beoordeelen, is eene bekwaamheid, welke eene uitgestrektheid van kennis, eene gezonde, door geene vooroordeelen belemmerde oordeelskracht, en veel nadenken en oefening vereischt. Niet door het zien van eene ontelbare menigte van lijders, noch door het onafgebroken bestuderen van geneeskundige boeken, kunnen wij deze bekwaamheid verkrijgen; maar door den aard en de wijze, hoe wij dat zien en begrijpen, wat wij zien of lezen. Voortreffelijk zegt daarom de genoemde zimmermann, in zijn reeds geprezen werk: ‘De wijsheid kan niet de belooning zijn van zeventig geesteloos doorgebragte jaren.’
Men besluite echter, uit hetgeen ik hier gezegd heb, niet, dat ik het zoogenoemde empirismus wilde verdedigen. Alleen door oefening verkregene kennis, zonder dat een doelmatig theoretisch onderwijs is voorafgegaan, heeft dien zelfden slechten invloed op de uitoefening der Geneeskunde, welken de bij uitsluiting theoretische studie heeft. Wij leeren dan de denkwijze van andere deskundigen niet kennen, en maken ons tot slaven onzer eigene denkbeelden. Iedere nieuwe geneeswijze wordt dan dikwijls, uit onkunde, als niet voldoende verworpen, omdat men niet meer tijds genoeg en geenen lust heeft, zich door en door daarmede bekend te maken, en men zich ook den schijn niet wil geven, als ware men daar-
{==69==} {>>pagina-aanduiding<<}
mede niet bekend. Door de vereeniging van beide wegen, dat is te zeggen, door het bestuderen der beroemde oude en nieuwe schriften, verbonden met eigene ondervindingen in de natuur, zal men in korten tijd oneindig meer aan kennis en inzigten winnen, dan door eigene ondervindingen alleen. Welk Geneesheer zou zich durven beroemen, alle ziekten, waarvan het menschdom wordt aangetast, zelf gezien te hebben? Geen mensch, al hadde hij ook den verhevensten geest, zou alleen zoo vele ondervindingen kunnen maken, en de Geneeskunde op dien trap van volkomenheid brengen, waarvoor zij vatbaar is. Ten einde, derhalve, al de vorderingen, welke anderen in deze wetenschap maken, te leeren kennen, is het bestuderen hunner schriften noodzakelijk.
Degenen, welke slechts éénen, het zij den theoretischen of praktischen, weg gaan, verliezen zich maar al te zeer op dien, welken zij gekozen hebben, en beminnen hem eindelijk zoo zeer, dat zij den anderen miskennen en zelfs verachten, alleen die ondervindingen en inzigten als waar aanprijzen, welke zij op hunnen weg verkregen hebben, en alle andere verwerpen.
Zulke eens opgevatte dwalingen schieten maar al te ligt diepe wortelen; men blijft daaraan gehecht uit eigenliefde; men zou den schijn niet willen hebben, als ware men van gevoelens veranderd; en omdat men zich niet bij tijds heeft willen bekeeren, blijft men onverbeterlijk. Vandaar die ongelukkige haat, die nog zoo dikwijls onder de schrijvers plaats heeft; vandaar die trotsche en verachtingwaardige eigenwaan, die zich boven alle zwakheden verheven acht, en alleen in het bezit van alle wijsheid meent te zijn. Het is inderdaad beklagelijk, menschen te vinden, welke uit stijfhoofdigheid anderen tegenspreken, alsof zij alleen in de wereld bevoegd waren alles te beslissen en aan hun gezag te onderwerpen. Ontzettend is het ook, hoe veel schade de goede zaak door eene trotsche, de eigenliefde der menschen beleedigende, voordragt onzer denkwijze lijdt. Kwam het nadeel daarvan alleen op onszelven terug, dan zou het minder noo-
{==70==} {>>pagina-aanduiding<<}
dig zijn daartegen te ijveren; maar de goede zaak lijdt daaronder. Overal, waar onze driften op ons oordeel haren invloed uitoefenen, belemmeren zij hetzelve, gelijk iedere vrije beproeving.
De mensch, al te zeer voor eene zaak ingenomen, en daardoor van zijne eigene vrije overtuiging, ten aanzien derzelve, beroofd zijnde, kan, helaas! niet altijd zijne inbeeldingen van zijne juiste waarnemingen onderscheiden. Daarom is het met zoo veel zwarigheids verbonden, zulk eenen mensch te overtuigen, dat, hetgeen hij volgens zijn gevoel voor waar houdt, valsch is. Bijzonder moeijelijk is het, iemand van bespiegelende dwalingen te overtuigen; want de verbeelding en manier van denken is zoo onderscheiden als de mensch zelf; en hoe kan men met hem hierover in het strijdperk treden, daar het dikwerf moeijelijk valt te beslissen, wie het regt aan zijne zijde heeft?
‘Menig schrijver,’ zegt wieland, ‘bemint zijn stelsel als zijn eigen vleesch en bloed. Hij heeft het uit zichzelven geschept; het is hem in plaats van vrouw en kind, in plaats van alle goederen, eer en vreugden der wereld; het is hem alles! Ieder onderzoek, dat hij daarmede begint, hoewel met het voornemen van opregt te zijn, bevestigt hem in zijne dwaling. Zijne eigenliefde doet hem van de waarheid zijns stelsels evenzeer overtuigd zijn als van zijn eigen bestaan.’ Ook reil zegt zeer toepasselijk: ‘Het zelfbedrog in de gevoelens is al vrij gemeen. Ieder ziet, wat hij zien wil; de verzamelaar van zeldzaamheden uit de natuur, in eenen Florentijner steen, steden; de schijnvrome, in gevlakt marmer, de lijdensgeschiedenis; eene vrouw, door eenen kijker, in de maan, de schaduw van twee beminden, en een Dominé, in dezelve, de schaduw van twee kerktorens.’
Eene zeer gewigtige oorzaak der strijdige gevoelens onder de Geneesheeren is ook daarin gelegen, dat zij elkander gelijkende ziekten niet zoo onderscheiden als zij behoorden te doen, en bij hunne beschrijvingen van dezelve, gelijk bij andere medegedeelde waarnemingen, niet

{==71==} {>>pagina-aanduiding<<}
met die stiptheid en opregtheid te werk gaan, welke men toch met regt van hen kan eischen. Het zij partijdigheid of onkunde daarvan de oorzaak is, zoo geeft het altijd aanleiding tot verschillende denkwijzen. Om nu deze genoemde redenen tot twist te vermijden, is het voor iedereen, die zich geroepen voelt zijne geneeskundige waarnemingen mede te deelen, de eerste pligt, naauwkeurig en opregt te zijn, en zijne beschrijving vrij te houden van alle eigene onderstellingen, of deze ten minste eerst te laten volgen na de naauwkeurige en opregte beschrijving. Ieder verstandig Geneesheer zal dan, in dergelijke gevallen, van dusdanige vreemde waarnemingen, met de noodige wijziging naar plaatselijke omstandigheden, het beste kunnen gebruiken. Maar, helaas! een groot gedeelte der schrijvers ziet men hiertegen zondigen.
Sommigen gelooven, uit te groote liefde voor een stelsel, of voor eene bespiegeling, in alles, wat zij zien, niets dan bewijzen daarvoor te vinden, en, hunne onderstellingen overal bijvoegende, zijn hunne schriften meer bewijzen van hunne bespiegelingen, dan getrouwe waarnemingen uit de natuur. Daarom is het goede, zoo als zimmermann zegt, door de vooroordeelen der menschen, in eene zoo ondoordringbare duisternis gehuld, dat de lezer zoo veel meer verstand noodig heeft, omdat het in zoo vele geneeskundige boeken daaraan ontbreekt. De Geneesheeren gelijken hier aan de geschiedschrijvers. Gelijk deze, uit partijdigheid of eigenbelang, eene gebeurtenis wel eens niet zoo beschrijven, als zij inderdaad is voorgevallen, zoo beschrijven de Artsen eene ziekte ook dikwijls zoo, als zij die met hunne vooringenomene oogen zien, om des te meer bewijzen te hebben voor hunne bespiegelingen. Ook de bijzondere voorkeur, met welke iemand misschien een gedeelte der Geneeskunde heeft bestudeerd, heeft hierbij eenen grooten invloed. Diegene, welke zich in het bijzonder op de ontleedkunde heeft toegelegd, zal, bij de nasporing over de oorzaken van ziekten, altijd meer de anatomia pathologica in het

{==72==} {>>pagina-aanduiding<<}
oog houden, en de kennis daarvan, als van bijzonder gewigt voor de Geneeskunde, aanprijzen; de scheikundige, daarentegen, zal meer op deze wetenschap zien, en voornamelijk de zoogenoemde scheikundige veranderingen in het ligchaam als hoofdoorzaken van de storingen der ligchamelijke werkingen aanzien, en zoo voorts.
Zoo onderscheiden de menschen op zichzelven zijn, zoo onderscheiden is ook hunne denk- en handelwijze. Velen reikhalzen begeerig naar altijd nieuwe onderstellingen, zonder de oude nog behoorlijk doordacht en beproefd te hebben. Anderen kiezen meer den weg der stillere ondervinding. Men lette slechts in het algemeen op de menschen; hoe verschillend zijn niet de indrukken, welke de beschouwing van merkwaardige voorwerpen op hen maakt! Sommigen, door den indruk, dien het eene of andere voorwerp op hen gehad heeft, als 't ware verbaasd, zonder hun gevoel in woorden te kunnen uitdrukken, staan sprakeloos en verrukt; anderen verklaren dat gevoel met geestdrift en luide vreugde; maar anderen blijven, zelfs bij het zien van de schoonste voorwerpen, koud en gevoelloos. Verborgene oorzaken of schoonheden, welke de een dadelijk vat, worden van den anderen in het geheel niet opgemerkt. De geest der waarneming, en het talent, om in alle gevallen het ware te zien, en van het valsche te onderscheiden, zijn niet aan alle menschen op eene gelijke wijze geschonken. Men kan dezelve door vlijt verbeteren, maar niet scheppen. Waar de maatstaf, derhalve, waarmede gemeten wordt, verschilt, gelijk het gezigtpunt der menschen, daar kan de maat niet overeenstemmen.
Ook het streven, om in eenen duisteren en zoogenoemd verhevenen stijl zijne gevoelens te uiten; ook de zucht, om allen te boven te gaan in verhevenheid van beschouwingen en denkwijzen, mag den minder kundigen als regt geleerd voorkomen; de verstandige zal de nietigheid daarvan levendig beseffen. Het gebeurt wel eens, dat men op die wijze gemaakte beschrijvingen van ziekten

{==73==} {>>pagina-aanduiding<<}
leest, welke meer raadselachtig zijn, dan een klaar en duidelijk begrip van dezelve geven.
Bij beschrijvingen van ziekten, waartegen men eene bijzondere geneeswijze met goeden uitslag heeft gebruikt, en welke strekken zullen tot aanprijzing dezer geneeswijze, is naauwkeurigheid, is getrouwheid aan de natuur een der eerste pligten voor den schrijver. Hoe kan hij vorderen, dat anderen zijne ondervindingen zullen bekrachtigen, wanneer zij ontwaren, dat, hetgeen hij heeft bekend gemaakt, valsch is, en zij die uitwerkingen der aangeprezene geneeswijze, welke hij gevonden heeft, niet zien? Vele schrijvers stellen wel alle verschijnselen eener ziekte zeer breedvoerig ten papiere; maar zij vergeten de hoofdzaak; zij zeggen ons niet, welke de hoofdkenteekenen zijn, die enkel en alleen bij dezelve voorkomen, en waardoor men het geval van dergelijke kan onderscheiden.
Zeer vele Geneesheeren gaan gewoonlijk ook te ver in de lofspraak hunner aangeprezene geneeswijze. Hunne gehechtheid aan dezelve maakt, dat zij die overal gebruiken, waar zij maar gelooven het geringste nut daarvan te kunnen trekken. Zonder op andere medewerkende omstandigheden te letten, wordt somtijds eene slechts schijnbare goede werking als echt en goed bekend gemaakt, alleen om meer bewijsstukken te hebben voor hunne denkwijze. Velen geven ook, bij de aanprijzing eens geneesmiddels, de grenzen niet op, binnen welke deszelfs gebruik van nut is. De zucht, om met iets nieuws voor den dag te komen, spoort ook velen aan tot eene voorbarige bekendmaking. Het is zeer natuurlijk, dat men een middel, waarvan men in vele gevallen het nut heeft gezien, ook in zulke gevallen beproeft, waarin het vroeger misschien nog niet gebruikt was; maar men moet zich wachten, eene schijnbaar goede werking dadelijk, als wezenlijk zoo zijnde, uit eene te groote vooringenomenheid aan te prijzen, zonder eerst meerdere proeven daarvan genomen, en zich van de waarheid der zaak nog meer overtuigd te hebben. Eene al te groote en te algemeene aanprijzing eens middels is, in de oogen van deskundigen, somtijds de slechtste. Zoo iemand, uit liefde voor zeker stelsel, als de eenige oorzaak b.v. der jicht, verzwakkende inwerkingen aanneemt, en niets dan prikkelende en versterkende middelen en diëet in deze ziekte voorschrijft; maar een ander, met de overtuiging, dat alleen die geneeswijze de beste zijn kan,

{==74==} {>>pagina-aanduiding<<}
welke zich naar de onderscheidene omstandigheden van eene ziekte regelt, meer daarbij den toestand des lij ders in het oog houdt, meer dien weg, welken de in het oneindige verschillende natuur der menschen ons vertoont, dan eenzijdige en valsche onderstellingen, de uitwerkselen van een onvolkomen stelsel, zoekt te volgen, dan moeten de gevoelens dezer mannen natuurlijk verschillen. Het is onmogelijk, dat er, ten aanzien van dezelfde ziekte, bepaalde geneesregelen kunnen worden vastgesteld; maar wel algemeene, die de deskundige Geneesheer bij ieder bijzonder geval moet veranderen en bepalen.
Dezelfde middelen helpen ook niet overal. Somtijds beletten vele onverwachte omstandigheden en toevallen de werking eens geneesmiddels, welke het onder andere omstandigheden zou gehad hebben. Hoe dikwijls ontkent men ook niet, uit onkunde, de werkingen van een middel, die sedert eeuwen buiten allen twijfel zijn! Zoo hoort men van velen al de goede werkingen, die iemand na het gebruik der baden ondervindt, niet aan de baden, maar alleen aan de daarmede verbonden zijnde verstrooijingen, aan eene andere leefwijze, de verandering der lucht enz. toeschrijven. Dat al het genoemde van groot nut is, en veel tot des lijders herstelling bijdraagt, zal geen verstandig man ontkennen; maar zoo men daarom aan de baden of de mineraalwateren zelve al het nut wil ontzeggen, legt men de grootste onkunde aan den dag. Diegenen, welke de sterke werkingen der baden, b.v. van Carlsbad, Töplitz, Bourbonne-les-Bains, Aix, Pisa enz. kennen, zullen ommogelijk kunnen zeggen, dat het nietsbeduidende geneesmiddelen zijn. Wat mag dan toch wel de reden zijn, dat men b.v. te Bourbon-l'Archambault het water met eene warmte van 48-50o Reaumur kan drinken, zonder daarvan in den mond eenen onaangenamen indruk te gevoelen? Waarom koken er versche eijeren niet in, welke, om in gewoon water te koken, eene zoo groote warmte niet noodig hebben? Zijn wateren, met zulke, ons nog onverklaarbare eigenschappen, zoo onverschillige, nietsbeduidende middelen?

(Het vervolg en slot hierna.)


{==75==} {>>pagina-aanduiding<<}

Invallende gedachten, over de politie der letterkundige wereld. (*)

Geen staat kan bestaan zonder eene goede politie, en geene volkrijke stad, ja zelfs geen dorp, kan op kermissen en marktdagen in orde gehouden worden zonder een behoorlijk aantal van dienaren der geregtigheid en van stille wachts. Zij, die zich het meest over derzelver bestaan beklagen, die het hardst tegen dezelve schreeuwen, zijn meestal landloopers of beurzensnijders. Moge er al eens een enkele op ongegronde verdenking gegrepen, en, onder behoorlijk geleide en de uitjouwingen der straatjongens, naar het getraliede paleis der chevaliers d'industrie gebragt worden, de uitspraak des regters bevrijdt hem spoedig van de aangewrevene blaam, en herstelt hem in zijne eer. Zoo is het ook in de letterkundige wereld, in de overbevolkte republiek der geleerde en ongeleerde schrijvers. In dezelve heeft men windbrekers, beurzensnijders, bedriegers, ja zelfs giftmengers van even zoo vele formaten als de vruchten van hunne ledige of bedorvene hersenen, van folio af tot sedecimo toe; en daar deze snaken geweldig bang zijn voor de beleefdste huisvisitatie en de onschuldigste zakkenparade, wel wetende dat alsdan de corpora delicti terstond zonder genade voor den dag komen, zoo schreeuwen zij reeds lang voordat zij geslagen worden, om te beproeven, of zij zich de recensenten, die stille wachts, welke naauwelijks eenige orde in dezen roerigen staat kunnen bewaren, met schelden van het lijf kunnen houden; en zoo dit niet niet mogt gelukken, en deze echter handvast toetasten, of zij dan derzelver processen-verbaal niet verdacht kunnen maken bij de regtbank van eersten aanleg, het publiek; want om het hoog geregtshof, dat eerst na hunnen dood het onherroepelijk vonnis uitspreekt, de nakomelingschap, denken zij even weinig, als dat denken of letten zal op de rapporten der alsdan lang vergetene politiebeambten, welke hun thans zulke doornen in het vleesch zijn.
Waartoe toch dat eeuwige schelden, o broodbejagers en beunhazen in het schrijversgilde! op die ongelukkige voor-
{==76==} {>>pagina-aanduiding<<}
proevers uwer waterachtige en dikwijls vergiftigde geregten? De brave, die aangeklaagd wordt, wikkelt zich in den mantel zijner onschuld; hij scheldt niet; hij dreigt niet, maar spreekt en verdedigt zich deftig en bedaard; en de regter, die wel weet, dat de officieren van justitie door hun handwerk een weinig crimineel worden, en soms ook wel eens een ongelijk betalen en een' goeden dienst vergelden willen, schrapt, na het zien van de stukken van den processe, en na het aanhooren der verdediging, zelfs tegen de conclusiën van het officie, de aanklagt van de geregtsrol af, en spreekt u vrij van alle verdere vervolging.
Doch zoo zeker als ik den genen, die in zijne voorrede de recensenten uitjouwt en schreeuwt voordat hij geslagen is, voor een' beurzensnijder of een' iets op zijn geweten hebbenden beunhaas houde, even zoo weinig achte ik alle de genen, welke door deze stille wachts bij de ooren getrokken en voor het publiek met allerlei zuikerzoete benamingen betiteld worden, des doods of der straffe schuldig. Neen. ‘De heeren recensenten,’ zegt d'alembert (*), ‘zijn al dikwijls gelijk aan die slechtbezoldigde kommiezen van het oktrooi, welke wij zien staan aan de poorten der groote steden, die het gemeen strengelijk doorzoeken, de groote heeren met zeer vele strijkaadjen en onbezien doorlaten, het smokkelen van hunne vrienden door de vingers zien, en er zelfs dikwijls een broodje mede trachten te verdienen; maar daarentegen dat dikwijls als smokkelwaar aanhalen, wat er niet naar gelijkt, wanneer het door onvrienden wordt ingevoerd.’ Doch zoo gaat het in alle menschelijke zaken, juist omdat zij door menschen worden verrigt. Er loopt dikwijls iets onder, dat niet door den beugel kan; doch het is toch immers zóó nog beter, dan dat er in het geheel geene kommiezen waren, zoo lang er namelijk contrabande bestaat; en dat deze noch in den gewonen, noch in den letterkundigen handel immer op zal houden, daarvoor staat ons de speoulatiegeest en de winzucht onzer dierbare natuurgenooten borg. Wordt er een onschuldige aangehaald, wel nu! de regter spreekt hem vrij, en veroordeelt de voorbarige tollenaars in de kosten; en waarlijk, deze zijn voor de regtbank van het publiek niet minder dan bij die, welke in het correctionele vonnis spreken; want de tollenaar, die te dikwijls mistast, verliest er vertrouwen en achting.

{==77==} {>>pagina-aanduiding<<}

Maar het is schandelijk, roept men, dat deze rust- en ordebewaarders der letterkundige wereld zoo geheel op zijn Venetiaansch gekleed zijn, namelijk in lange onkenbare mantels en met maskers voor het aangezigt. Hoe beleefd men er hen om verzoeke, zij ontmaskeren zich nooit, dan in het zeldzame geval, dat zij u als een goed burger of een' onvergelijkelijken letterheld bij de hooge overheid hebben aangegeven. Zelfs wanneer zij hun geding verloren hebben, van laster overtuigd en in de kosten veroordeeld zijn, trekken zij den breedgeranden hoed nog dieper over de vermomde gelaatstrekken, staan bedaard op, wandelen weg, en verdwijnen eensklaps onder den drom hunner eveneens gekleede spitsbroeders, waar de sijnstgeneusde spoorhond vergeefsche moeite doet om hen uit te vinden. - Ik beken het, dit is ergerlijk: maar, denkt slechts een weinig na, is het niet beter, stille wachts te hebben, dan in het geheel geene politie? Wij zijn hier niet in Engeland, waar de Edenburgsche voorproevers van het publiek honderd welgerande guinjes opsteken voor elk geregt, over welks smaak zij hun hoogwijs oordeel aan de geletterde wereld mededeelen; daar is het nog der moeite waardig, een zuur gezigt van den kok, die zijne pastei heeft laten aanbranden, te verdragen; maar hier, waar men niets dan het misdruk, dat men doorgewroet heeft, ten loon erlangt, en hetzelve naauwelijks voor een' stuiver per pond, oud gewigt, aan de komenijswinkels kan verkoopen; hier, in een miniatuur-land, waar zoo veel koks zijn, die op verre na alle geene lange messen dragen, en die u om de bekrompenheid der ruimte dagelijks op het lijf loopen; hier, bij het oordeel over iedere slechtbeflagene inlandsche pannekoek, of iedere vernederduitschte en naar den rook smakenke moffrikaansche braadworst, zijnen naam tevens op een briefje te geven; neen! dat is van geen christenmensch te vorderen. Er zijn er nog wel, die aan eene broodelooze, doch nuttige, liefhebberij tijd en moeite willen besteden; doch, voor al zijn
zwoegen, van het ligtgeraakte schrijversgilde voeral onaangenaamheden, altijd ondank, en soms een pak slagen te beloopen, dat is zulk eene schoone jaarwedde, dat er elk met een' onderdanigen dienaar voor bedankt.
De recensenten zullen hier dus wel bal masqué blijven spelen tot in lengte van dagen; het publiek verliest er niets bij, en de schrijvers zouden er ook niets bij verliezen, indien zij uit weerwraak en baloorigheid allen insgelijks blin-
{==78==} {>>pagina-aanduiding<<}
demannetje begonnen te spelen; dan stonden de partijen volmaakt gelijk; geen van beiden had den ander dan iets te verwijten. Doch ik twijfel er aan, of dit laatste wel immer algemeen zal worden: want men is nog liever gegeeseld dan vergeten.
B.

De medeminnares van zichzelve.

(Een Verhaal van guntram.)

Alles wachtte te Weenen op den klokslag van middernacht. De geheele stad was in beweging, en vermaak het éénige en algemeene doel; want het was Donderdagävond, de eerste namelijk der vier Vastenävondsdagen.
Victor van k., een jeugdig Officier der Ulanen, betrad de zaal der Redoute. Hij zwierf daar, zonder eenig gezelschap, meer dan een nur rond; want hij kende niemand. Eenige maskers sluisterden hem, in het voorbijgaan, eenige ligtzinnige boerterijen in het oor; zij hadden echter op hem geen vat. Door het stof bijkans verstikt, en vermoeid van de hitte en het langdurig rondzwerven onder die menigte bonte gedaanten, vraagde hij zichzelven, of dit nu inderdaad vermaak en vreugde kon genoemd worden, en verliet, meer verdrietig dan opgeruimd, de zaal.
Op dat tijdstip traden twee gemaskerde Dames van eene uitstekend schoone houding, ongemeene voegzaamheid van bewegingen, en in even schitterende als kostbare costumes, in de zaal. Een man van middelbaren leeftijd en deftige houding vergezelde haar. Weldra vernam men rondom haar het gefluister der bewondering. Geheele scharen van gemaskerden volgden haar, en beproefden scherts en geestigheid, om met haar in gesprek te komen. Ook victor vergat nu heen te gaan, en mengde zich op nieuws onder het gewoel.
Deze troep werd van de andere zijde door eenen optogt van karakteristieke gemaskerden ontmoet, die evenzeer door eene menigte nieuwsgierigen omringd waren; en hierdoor werd het gedrang daar ter plaatse zoo sterk, dat eene dier beide Dames, zoo het scheen de jongste, zich op eenmaal van haar gezelschap verwijderd zag. Angstig rondziende, viel haar oog op victor van k., die kort bij haar stond ‘Masker!’ zeide zij daarop, haastig, maar zacht, in het

{==79==} {>>pagina-aanduiding<<}
Fransch, terwijl zij zijnen arm greep, ‘mag ik u verzoeken, u over mij te ontfermen, en mij te helpen, die vrierden weder op te zoeken, van welke ik door het gedrang verwijderd ben?’
‘Gij hebt slechts te bevelen, schoone vermomde! gij kunt u geheel aan mij vertrouwen,’ antwoordde hij haastig, en bood haar zijnen regter arm aan, terwijl hij met den linker haar eenen weg poogde te banen. Zij zochten eene wijle tijds deze vrienden; doch te vergeefs. Vermoeid van dit rondzwerven in de groote Redoute-zaal, begaven zij zich in een der naastgelegene vertrekken, zoo wel om een weinig luchts te scheppen, als om ook daar de verlorenen op te zoeken.
Victor bood hier zijner Dame eene plaats op de kanapé en eenige ververschingen aan. Zij weigerde deze, en betuigde: ‘Ik ben toch niet zoo zeer vermoeid als ik mij verbeeldde, en schaam mij bijna over de vrees, die ik heb doen blijken.’ - ‘En ik,’ hervatte victor, met eene onder de mannen zeer gewone vleijerij, ‘ik zegen deze vrees, die mij het geluk heeft aangebragt van u, mijne schoone vermomde, te mogen vergezellen.’ - ‘Ik ben u,’ antwoordde zij, ‘daarvoor wel zeer verpligt, en sta in twijfel, u te verzoeken, mij niet weder te verlaten, voordat ik mijn gezelschap heb wedergevonden. Laat ons nog eens weder in de zaal gaan, om hen te zoeken.’ - ‘Hoe! zoudt ge mij dan nu hier reeds weder willen verlaten? Gun mij ten minste nog eenige oogenblikken uw bijzijn, al ware het dan ook slechts ter belooning.’ - ‘Nu dan, ter belooning!’ antwoordde zij, en nam weder plaats. Hierop ontstond tusschen hen beiden een aangenaam gesprek, dat met geest en bevalligheid werd gevoerd. De schoone gemaskerde sprak echter weldra wederom van het verloren gezelschap in de zaal te gaan opzoeken. ‘Maar,’ sprak victor, ‘wie zijn dan toch wel die gelukkige vrienden? Eene moeder, eene zuster, of misschien wel een echtgenoot?’ - ‘Een echtgenoot?... God dank, neen!’ - ‘God dank, neen! ... Gij zijt dus niet gehuwd?’ - ‘Neen; maar was het weleer.’ - ‘Hoe! nog in den eersten bloei der jeugd, en reeds weduwe? Dat is wel te beklagen!’ - ‘Wie zegt u, Mijnheer, dat ik te beklagen ben? Zijn dan alle echtgenooten even goed, even teeder? Zijn er misschien in 't geheel wel zulke, dat eene vrouw wegens hun gemis zou te beklagen

{==80==} {>>pagina-aanduiding<<}
zijn?’ - ‘Welk eene harde uitspraak doet gij daar! Hoe gelukkig zou zich de man moeten schatten, die het geluk had van billijker en zachter aandoeningen in uw gemoed te verwekken!’ - ‘En dat jegens eenen man?... Daarvoor zal, hoop ik, God mij bewaren!’ - ‘Dan zal zeker de menigte uwer aanbidders, die buiten twijfel...’ - ‘Die heb ik niet,’ viel zij victor terstond in de rede: ‘Ik kom uit eene geheel andere wereld. Geen mensch kent mij hier.’ - ‘Geen mensch? Dat is toch niet juist, schoone gemaskerde! Ik zelf rangschikke mij daaronder, en beloof dus, als de eerste dezer gelukkigen, ook de onderdanigste en getrouwste te zullen zijn.’ - ‘Getrouw? De mannen getrouw? Goede God!... Mijnheer! ik verlaat u op het oogenblik, zoo gij op dezen toon blijft voortgaan.’ - ‘Hoe!’ zeide victor, ‘de getrouwheid...’ - ‘Die getrouwheid,’ dus viel zij hem in de rede, ‘is niets dan eene kluister, die de mannen voorgeven te dragen, om ze aan de vrouw op te leggen. Ik ben vrij, inderdaad vrij; ik wil het blijven, en geen man zal mij aan mijne gelofte trouweloos doen worden.’ - ‘Neem dan, schoone gemaskerde! nog mijne vrijheid daarbij; ik gevoel toch, dat zij weg is. Ik beklaag mij echter daarover niet; maar gij kunt mij niet beletten, u te beminnen, en te hopen.’ - ‘Neen, Mijnheer! ik begeer ook niet dat men mij beminne, even min dat men mij zulks zegge, en nog minder dat men iets hope.’ - ‘Maar, wat wilt gij dan, wreede gemaskerde? Wat moet men doen, om ten minste uwe belangstelling of uw medelijden te verwekken?’ - ‘Men moet even min een zot als een bedrieger zijn; geene overmaat van gevoelens huichelen, die men ter naauwernood bij name kent; niet wanen, dat men, door eenige romanspreuken en eene kunstig aangenomene
zachtzinnigheid, vaste voornemens en besluiten uit de ziel eener verstandige vrouw kunne verbannen. Men moet met onderwerping, stilzwijgendheid en geduld afwachten, of zich deze denkbeelden bij ons onveranderlijk gevestigd hebben, of dat misschien...’ - ‘Of dat misschien?’ riep victor haastig uit: ‘o, Ik bid u, ga voort! Mijne geheele aardsche zaligheid hangt van dit dierbare misschien af. Ik zal gehoorzamen. Ik wil stilzwijgendheid, onderwerping, geduld, alles, alles beloven.’ Zoo sprekende, vestigden zich de blikken van victor, in welke hevige liefde en hoop schitterden, op het hem zoo onaangename masker, uit hetwelk de

{==81==} {>>pagina-aanduiding<<}
schoone zwarte oogen der Dame hem, zoo het scheen, met gevestigde en bedachtzame opmerkzaamheid gadesloegen.
Zonder op dezen hartstogtelijken toon van victor te hechten, vervolgde zij, hoewel eenigzins bedeesd, het gesprek, en zeide op bedaarden toon: ‘Dit ordesteeken wijst op dapperheid, en toont, dat gij gediend hebt. Zijt gij nog in dienst?’ - Victor, door deze koelheid als buiten zichzelven, antwoordde hierop, slechts door eene buiging met het hoofd, bevestigend. - ‘Bij welk Regement?’ - ‘Als Kapitein bij de Ulanen,’ zeide hij, een weinig gemelijk. - ‘Gij zijt dus zekerlijk een Oostenrijker?’ vroeg zij. ‘Hebt gij ook nog bloedverwanten?’ - ‘Neen,’ zeide victor, wien nu zijn gevoel weder begon te overweldigen. ‘Mijn geslacht woont in Hongarijën. Ik ben eerst sedert eenige dagen hier, en ken genoegzaam niemand. Ik was geheel vrij, zonder eenige verbindtenis of genegenheid, tot dat het toeval mij herwaarts bragt, om mij mijn hart, mijne vrijheid en mijne rust te doen verliezen, en...’ - ‘En,’ viel hem de schoone onbekende in de rede, ‘is het niet zoo, Mijnheer van k., om hier eene wreede en ondankbare vrouw aan te treffen? Dit zijn ten minste zoo de gewone spreekwijzen der trotsche mannen. Doch neen,’ voer zij voort, ‘ik begin gunstiger over onze toevallige ontmoeting te denken; ik begin te gelooven, dat ik reden heb, haar te danken; want het zou mogelijk kunnen zijn, dat zij mij dat geluk aanbragt, wat ik alsnog in mijn leven ontbere.’ - ‘Ach! mogt ik aan uwe kniën u betuigen, dat deze bekentenis...’ - ‘Bekentenis, zegt gij? Ik heb er geene gedaan. Daaraan ziet men terstond, hoeveel zich de mannen aanmatigen!’ - ‘Mag men zich dan niet een weinig met die hoop vleijen, naar welke het hart zoo vurig verlangt? En mag ik dan die toovergodin, die mij in haar
liefelijk net gevangen heeft, niet eens van aangezigt tot aangezigt aanschouwen? Het zij mij vergund, dat nijdige masker, hetgeen mij uwe gelaatstrekken verbergt, te verwijderen! Mogt ik dezelve slechts één oogenblik aanschouwen; mogt ik daarin lezen...’ - ‘Kunt gij dan niet in mijne oogen lezen?’ vroeg zij. - ‘'t Is waar, die zijn betooverend; maar een zachte glimlach...’ - ‘Neen!’ zeide nu de gemaskerde Dame op een' meer koelen en vasten toon; ‘gij zult mij niet zien, niet leeren kennen, zelfs niet weten, wie ik ben, noch ook iets omtrent mij kunnen gewaar worden.’ - ‘Welke onbegrijpelijke

{==82==} {>>pagina-aanduiding<<}
grilligheid is dit!’ Zij viel hem in de rede, met te zeggen: ‘Uw naam is victor van k., Kapitein bij het Regement Ulanen? Gij blijft zekerlijk nog wel eenigen tijd in Weenen?’ - ‘Welk belang kan dit voor u hebben, daar gij toch schijnt mij niet te willen wederzien?’ - ‘Wie heeft u gezegd, dat ik u niet zou willen wederzien? Hoe weinig is er toch noodig, om de mannen, die zich laten voorstaan zoo verstandig en doorziende te zijn, in de war te brengen! Ik wil u wel wederzien; maar...’
‘Wel, mijn hemel! waar zijt ge dan toch al dien tijd geweest?’ riep op dat oogenblik eene vrouwelijke stem achter haar. ‘Reeds een geheel uur hebben wij door het gedrang heengeworsteld, om u te zoeken.’
Het was de geleideres onzer schoone gemaskerde met haren Cavalier. Men voegt zich bijeen, praat, schertst, en merkt eindelijk aan, dat het tijd is, de Redoute te verlaten. Victor vraagt verlof, haar tot aan het rijtuig te geleiden; zij vat zijnen arm, en volgt de andere personen van het gezelschap.
‘Wilt gij, schoone gemaskerde! uwe afgebrokene uitspraak niet vervolgen?... Gij zijt immers niet meer toornig?’ fluisterde victor haar in het Fransch toe, van welke taal zij zich bij hun vorig gesprek meermalen bediend hadden, vooral victor, wanneer hij meende, zijne gewaarwordingen in dezelve sierlijker of vleijender te kunnen uitdrukken. - ‘Ik wilde zeggen,’ gaf zij ten antwoord, ‘dat het mogelijk is, dat ik ook op de laatste Redoute kome.’ - ‘In dien tijd sterf ik van ongeduld en tijdverveling!’ - ‘Dat zou tegen mijn ontwerp zijn.’ - ‘Tegen uw ontwerp?’... En nu was men tot aan de buitendeur genaderd. De koets reed voor. Men kon echter, bij het donkere van den nacht, zoo min de kleur van het rijtuig als het wapen herkennen. Een Moor stond aan het portier. ‘Naar het hotel!’ riep hij tegen den koetsier, en als een pijl uit den boog vlogen de paarden heen.
Het oog van victor volgde het rijtuig, dat hem zijne schoone ontvoerde. Wat zou hij thans langer op het Bal doen? In zijn kwartier vond hij echter ook de rust niet weder, welke hij heden op de Redoute verloren had. ‘Wie mag zij toch zijn, die tooveresse? Hare edele en fiere houding, haar rijkversierde geest, hare trotschheid en gebiedende manieren verwijderen elke gedachte van lage bedoelingen.

{==83==} {>>pagina-aanduiding<<}
Maar, wat wil zij dan toch? waarom wekt zij in het eene oogenblik verwachtingen, die zij in het volgende weder vernietigt? Zij heeft zekere ontwerpen, bedoelingen, en doet onderzoek naar mijne betrekkingen. De kennismaking met mij, betuigde zij, dat voor haar tot geluk kon verstrekken. En evenwel mag ik haar noch zien, noch leeren kennen! Misschien wilde zij mij slechts wat op de mouw spelden, en zag mij voor een' der tegenwoordige modeheertjes aan. Of ik mij dan ook aan haar zou wreken! Maar, aan wie? wie is zij dan? Zoo zij eens aanstaanden Dingsdag niet op de Redoute kwame. Misschien heb ik wel voor altijd haar spoor gemist. Zoo wreed zal toch het noodlot mij niet vervolgen. Welke heerlijke gestalte! welke bevalligheid in hare bewegingen! hoe vurig blonk dat oog! welke welluidendheid, in weerwil van alle vermomming, in hare stem! hoeveel geest, vernuft, scherts, gevoel en verbeelding vereenigden zich bij haar! welke aanvalligheid spreidde zij over alles, wat van hare lippen vloeide!... Deze vijf dagen zullen mij eene eenwigheid zijn!’
Naauwelijks schemerde de morgen, of victor dacht reeds op middelen om de onbekende Dame op te sporen. Hoe doorkruiste hij, van nu aan, alle straten der stad en der voorsteden! hoe werd naar alle ramen gegluurd, alle modewinkels, die de schooen sekse uit verveling of gewoonte bezoekt, nagespoord, alle schouwburgen bezocht, geen Concert overgeslagen, alle schoone vrouwelijke gedaanten, die met zijne onbekende slechts eenige overeenkomst hadden, op den voet gevolgd! Maar alles te vergeefs. Reeds wanhoopte hij, gelijk het den verliefden gaat, om ooit eenig berigt van zijne schoone te zullen inwinnen, toen, des morgens van den langgewenschten dag, zijn Jockey hem een ontvangen biljet overhandigde, in hetwelk hij las: ‘De Heer van k. zal zich herinneren, dat hij heden op de Redoute verwacht wordt.’ Nu baadde victor zich in al de verrukking der zaligste hope!
Reeds een uur lang had hij, in groote gemoedsbeweging, de groote zaal der Redoute van het eene tot het andere einde doorgezworven, eer hem de bekende witte gedaante verscheen; zijne onbekende gaf hem een teeken, en nu, zich minder haastende, geraakte zij al spoedig van haar gezelschap af, en - aan zijnen arm. Spoedig trachtte men het gewoel te ontwijken, om in de naastgelegene zaal zich vrijer in een

{==84==} {>>pagina-aanduiding<<}
gesprek te kunnen inlaten. Geheel verrukt van zijne geliefde te hebben wedergevonden, en in haar aanschouwen als verzonken, met een hart vol van wenschen en geene mindere verwachtingen, schetste hij in vurige taal, wat hij al gedurende dien tijd geleden had, zijne vergeefsche navorschingen, zijne angstige onverduldigheid, enz. ‘Dan ben ik van mijne zijde veel gelukkiger geweest,’ gaf zij hem ten antwoord; ‘want ik heb alles vernomen, wat ik omtrent u, Mijnheer van k., wenschte te weten.’ - ‘Omtrent mij, hoe zoo?’- ‘Ja; ik moet bekennen, gij hebt mij destijds niets anders dan waarheid gezegd; maar ik weet nu nog bovendien, dat gij de liefde uwer kameraden en de achting van uwe Chefs bezit; dat gij een man van eer zijt, zoo groot, dat gij zelfs in staat zoudt zijn, omtrent eene vrouw - en dat is van eenen man veel, zeer veel gezegd - uw woord niet te breken.’ - ‘Dit zou toch immers niets meer dan mijn pligt zijn. Maar laat ons over mijn tegenwoordig geluk spreken. Gij hebt dan waarlijk u gedurende dien tijd met mij bezig gehouden? Gij neemt dus zoo veel deel in mijn lot, om te wenschen, dat ik uwer achting mogt waardig zijn, en berigten omtrent mij in te winnen?’ - ‘Voorzeker! dit behoorde mede tot mijn ontwerp.’ - ‘Ach! dat ontwerp... wanneer zal ik dat toch eens leeren kennen? Leg, bid ik u, alle wantrouwen af; het kost u slechts één woord, om mij tot den gelukkigsten der stervelingen te maken, en mij voor eeuwig aan u te verbinden.’ - ‘Het zou mij van harte leed zijn, wanneer ik zulks deed; want alsdan zoude ik trouweloos jegens mijzelve handelen,’ zeide zij met drift. Victor verstomde. Evenwel herstelde hij zich weldra. ‘Houd toch op, zoo wreedaardig met mij te spotten! Waarom wilt gij mij op den duur solteren met de afwisseling van zoo veel goedheid en zoo veel
hardheid tevens? De tegenwoordige Redoute is de laatste,’ voegde hij er met geestdrift bij: ‘heden zult gij mij niet ontsnappen; ik zal u overal vervolgen, tot dat ik zeker zal zijn van u te zullen wedervinden, en mijne geloften en mijn hart aan uwe voeten te kunnen openbaren.’ - ‘Neen, neen, Mijnheer van k.! Ik moet vooraf vna uwe onderwerping en van uwe voorzigtigheid overtuigd zijn. Ik zal u voorwaarden voorschrijven, uw woord van eer daarop eischen, en dat zelfs schriftelijk.’ - ‘Mijn woord van eer? en dat wel schriftelijk?’ riep victor, geheel van zijn stuk gebragt door deze welberekende

{==85==} {>>pagina-aanduiding<<}
voorzigtigheid bij eene overeenkomst, die op de Redoute van den laatsten Vastenävondsdag zou gemaakt worden. Hij zag nu zijne onbekende scherp aan. Hare houding scheen verlegen, en zijzelve in gedachten verdiept. Zij was in eene blijkbare gemoedsbeweging. Hij meende zelfs te bemerken, dat zij onder haar masker bloosde. Zij sloeg echter van haren kant victor niet minder gade, hoewel haar blik meer weifelde, en zij met zichzelve in tweestrijd scheen te zijn.
Victor hield het daarvoor, dat thans het beslissend oogenblik gekomen was, en werd dus nog dringender. Met de vurigste uitdrukking der liefde zeide hij tot haar: ‘Dierbaar, maar onbegrijpelijk wezen! ik stem in alwat gij begeert, en herhaal mijne belofte van onderwerping en stilzwijgendheid; ik neem, reeds bij voorraad, alle voorwaarden aan, die gij mij zult willen opleggen, zoo ik de hoop slechts mag koesteren van u weder te zien en u eindelijk te bezitten.’ - ‘Zou dat noodig zijn?’ antwoordde zij eenigzins verstrooid. Victor ging voort: ‘Kom, beminnelijk wezen! laat ons dit hinderend gewoel vaarwel zeggen, en veroorloof mij, dat hatelijk masker weg te nemen, om uwe bevelen te ontvangen, en u met meer vrijheid mijne eeden en de verzekeringen mijner liefde te herhalen!’ Op deze hartstogtelijke rede van victor antwoordde de onbekende, met eene haar geheel eigene fiere houding, en op eenen vasten en beslissenden toon: ‘Gij vergist u niet weinig, Mijnheer van k.! Uw hartstogtelijke aandrang en ijdele betuigingen kwetsen, ja beleedigen mij: ik ben degene niet, waarvoor gij u vermeet mij te houden; en ik heb regt, meer kieschheid, voorzigtigheid en eerbied van u te eischen. Ik kan het echter eenigzins verschoonen, daar mijn gedrag te uwen aanzien buiten twijfel vreemd is. Doch gij moet mij gehoorzaam zijn, u onderwerpen aan hetgeen ik begeeren zal, of gij kunt staat maken, dat ik u nooit wederzie. Morgen zult gij berigt van mij ontvangen. Dan zal ik u mijne voorwaarden doen kennen. Tot dien tijd toe - geduld en stilzwijgendheid!’ Bij deze woorden verdween zij onder het gewoel der gemaskerden.
Men kan zich ligtelijk voorstellen, met hoe veel ongedulds de volgende morgen werd te gemoet gezien. Het werd middag, en nog geen brief; reeds begon de avond te vallen, en victor zijne hoop op te geven, toen hem eindelijk een verzegeld couvert werd ter hand gesteld, en hij, in de Fran-
{==86==} {>>pagina-aanduiding<<}
sche taal, het volgende las: ‘De Heer van k. scheen gisteren zeer vurig te verlangen, de Dame weder te ontmoeten, met welke hij nu twee malen op de Redoute gesproken heeft; hij beloofde destijds, zich aan alles te zullen onderwerpen, wat van hem zou worden begeerd. Ziehier de voorwaarden, onder welke hij hopen kan, dat aan zijne begeerte zal worden voldaan. - Morgen, omstreeks middernacht, zal er een rijtuig voor het verblijf van den Heer van k. stilhouden. Iemand, die het volkomenste vertrouwen der Dame bezit, zal hem naar de plaats zijner bestemming geleiden. De Heer van k. moet het zich echter laten welgevallen, dat hem een blinddoek voor de oogen worde gebonden. Hij mag aan zijnen geleider niets vragen; hem ook niet trachten om te koopen, (hoewel ook deze poging vruchteloos zou zijn.) Hij moet beloven, zich te zullen stilhouden, geenen twist te maken, zich niet over de duisterheid beklagen, noch ook van de Dame, welke hij ontmoeten zal, vergen, dat zij de stilzwijgendheid afbreke, waartoe zij zich bepaald heeft. Dezelfde geleider zal hem op dezelfde wijze ook weder terugbrengen. Hij zal zich dus moeten getroosten, dat dezelfde maatregelen van voorzigtigheid bij het heengaan worden gebezigd, als bij het komen zijn in acht genomen. De Heer van k. moet beloven, niets te willen uitvorschen, wat men vooralsnog voor hem wenscht verborgen te houden. Daarentegen belooft men hem, te zijnen tijde, eene nadere opheldering te zullen mededeelen; doch dezen tijd moet hij ook geduldig afwachten. Wanneer nu de Heer
van k. bereid is, zich aan deze voorwaarden te onderwerpen, zoo zal hij dezelve eigenhandig moeten onderteekenen, en ze verzegeld weder aan den portier ter hand stellen, bij welken het papier zal worden afgehaald.’
Victor was, bij het lezen dezer voorwaarden, van verbazing als buiten zichzelven, en de verschillendste gewaarwordingen zoo wel, als de tegenstrijdigste bedenkingen, drongen zich aan zijnen geest op. Hoe toch waren de zorgvuldige maatregelen van voorzigtigheid, bij dit traktaat geëischt, overeen te brengen met de verzekering van aanstaande opheldering? Hoe strookte die stoute en gewaagde stap met den fieren, edelen en welvoegelijken toon, dien zijne onbekende tot hiertoe bestendig tegen hem gevoerd had? Hij kwam steeds terug op hetgeen wijsheid en voorzigtigheid hem voorhiel-
{==87==} {>>pagina-aanduiding<<}
den; dat het, namelijk, ten hoogste dwaas en onvoorzigtig zou zijn, deze voorwaarden te onderteekenen, en zich met een zoo gewaagd avontuur in te laten. Intusschen stelde hem zijne verbeelding de onbekende als eene hemelsche schoonheid voor oogen; hij herdacht de aangename en geestige gesprekken, met haar gevoerd; en zelfs dit contrast van trotschheid en zwakheid, en het zonderlinge van den voorslag, wekte zijne nieuwsgierigheid; ja het romaneske, dat in de geheele zaak gelegen was, verbonden met zekere vleijende inboezemingen zijner eigenliefde, als de eenig uitgekozene te zijn, overmeesterde alle andere bedenkingen; hij ging zitten, en schreef: ‘Ik neem alle voorwaarden aan; blijf echter van mijne zijde op deze enkele staan, dat ik mijne sabel niet zal behoeven af te leggen.’
Aldus werd het biljet, verzegeld, den portier weder overhandigd. Het was weldra afgehaald, maar ook even spoedig het antwoord terug: ‘De voorwaarde van de sabel wordt toegestaan; hoewel de Heer van k. in 't algemeen voor zijne eer noch veiligheid iets te duchten hebbe.’
Reeds had victor, den volgenden dag, geheel gekleed, twee uren lang zijne kamer op en neêr gewandeld, toen, met den klokslag van twaalf, een rijtuig voor zijne woning stilhield. Hij gevoelde zich op dat tijdstip hevig aangedaan. Hij grijpt naar zijne sabel, en binnen weinige seconden zit hij in het rijtuig, hetwelk de welbekende Moor voor hem opent. Deze verzoekt hem op het eerbiedigst, dat hij hem een' doek voor de oogen mogt doen. Men rijdt bijna een half uur lang op een' sterken draf. Hierop houdt het rijtuig stil, en men verzoekt victor uit te stijgen. De Moor geleidt hem. Zij treden in een gebouw, in hetwelk victor langs een' hollen trap geleid wordt, en verder door eene reeks van kamers tot in een donker vertrekje. Hier wordt hem de blinddoek weder afgedaan. De welriekendste geuren wasemen hem tegen. Eene half geopende deur verleent hem den toegang tot een kabinet, door eene albasteren lamp slechts slaauw verlicht. De Moor, in de eene hand zijne handlantaren houdende, wijst hem met de andere naar deze deur, zegt op een' eerbiedigen, doch plegtigen toon: ‘Honneur et silence!’ en verdwijnt.
Victor legt nu zijne sabel af, en ijlt in het vertrek, waar hij eene Dame in een eenvoudig negligé ontwaart, met een' sluijer bedekt, en op eene sopha rustende. Het was zijne onbekende. Hij werpt zich aan hare voeten, en roept

{==88==} {>>pagina-aanduiding<<}
uit: ‘Hoe gelukkig maakt ge mij thans!... Maar hoe! nog altijd onttrekt ge mij uw hemelsch gelaat? Thans moet er tusschen ons geene geheimenis meer zijn.’... Bij deze woorden tracht hij den sluijer op te heffen; hij vindt ook geenen wederstand; maar, op datzelfde oogenblik, gaat, als door den slag eener tooverroede, de lamp uit; en nu...!
Doch ook wij willen de spreuk: Eer en stilzwijgendheid! met welke victor werd ingeleid, niet ontwijden, en alleen zeggen, dat de morgenstond, bij zijne schemering, den gelukkigen nog, in eene zachte sluimering, daar ter plaatse aantrof; dat toen eene geheime deur zich opende, de onbeken de zich onbemerkt verwijderde, en victor, ontwakende, zich alleen bevond. In hetzelfde tijdstip was echter de Moor ook weder aanwezig, en verzocht victor op het nederigst, dat hij hem volgen, en veroorloven zou, zich te laten blinddoeken. ‘Neen, neen!’ riep deze als in wanhoop uit; ‘ik ga niet, voordat ik het hemelsch wezen...’ - ‘Honneur et silence!’ liet zich daarop eene vrouwestem hooren; ‘Honneur et silence!’ herhaalde othello (dus was de naam van den Moor) met eene vaste stem, en victor volgde hem, op gelijke wijze als hij gekomen was. (*)




Frans Naerebout.


Wie in geboorte, of weidschen rang, 
Alleen den adel ziet; 
Niet vraagt, eer hij naar schijn besluit, 
Of de adel uit de ziel ontspruit, 
Die kent den adel niet. 
 
Niet immer volgt hij star of band, 
Noch wijkt hij van 't schavot: 
Wie d' adelbrief ook toonen kan, 
De deugd alleen maakt d' edelman; 
Ze is de adelbrief van God. 

{==89==} {>>pagina-aanduiding<<}

Ja, deugd! gij, adel van de ziel, 
Bepaald aan pracht noch goud; 
Gij, schutsvrouw van ons voorgeslacht! 
Ik zing uw' invloed en uw magt 
Op d' edlen Naerebout. 
 
Daar zit hij in zijne enge stulp, 
En boet het visschersnet; 
Een knaapje dartelt op zijn' schoot; 
Het deelt met vader 't avondbrood, 
En gaat gerust naar bed. 
 
Daar zet zich 't lief, aanvallig wijf, 
Al koutend, naast zijn zij'; 
Het gonzend spinrad bromt en snort, 
En 't avonduurtje wordt verkort 
Door zoete jokkernij. 
 
Doch eensklaps wordt die vreugd gestoord, 
En somber hun gelaat: 
Want schriklijk breekt de stormwind door, 
En schudt en teistert bind en schoor, 
En loeit langs vloed en straat. 
 
En eensklaps trilt en schokt de lucht, 
En voert een noodsein aan; 
En eensklaps snelt, van mond tot mond, 
De treurmare overal in 't rond: 
‘De Woestduin moet vergaan!’ 
 
‘De Woestduin, God! (roept Naerebout) 
Vergaan, bij Vlissings reê? 
Moet zoo veel volks, voor 't Zeeuwsche strand, 
Dat welkom juichte in 't vaderland, 
Nu smoren in de zee? 
 
Neen, neen! dit denkbeeld moordt mijn rust, 
En knaagt mij aan de ziel. 
God help mij, vrouw! 't bare u verdriet; 
Maar, hoe de zee ook schuime en zied', 
Ik waag het met mijn kiel. 
 
Ja, 't moet er uit! ik moet er heen! 
En niets zet mij hier pal: 
Want honderd zielen zijn in nood, 
En honderd zielen toeft de dood 
Voor Zeelands groenen wal. 

{==90==} {>>pagina-aanduiding<<}

Weêrhoud mij, lief! weêrhoud mij niet! 
'k Ben roekeloos noch stout; 
Maar menschen redden, waar hij kan, 
Is pligt voor elk regtschapen man, 
Is pligt voor Naerebout. 
 
o! Wijs niet op uw' zwangren schoot; 
Laat af, ik moet er heen! 
Elk noodschot, dat gij knallen hoort, 
Is vlam en vuur, dat mij vermoordt, 
En dringt door merg en been. 
 
Vaarwel dan, lief! zorg voor ons kind! 
Vaarwel! 'k ga naar mijn schuit. 
Schep moed! de Hemel schenkt mij kracht. 
Ik keer, zoo God wil, rijk bevracht 
Met kostelijken buit.’ 
 
Hij zegt, en kust zijn kind en vrouw: 
Zij drukt hem aan haar hart; 
Hij ligt weêr in haar' arm gekneld, 
Doch wringt zich los met zacht geweld, 
En overwint zijn smart. 
 
De stormwind loeit; de donder kraakt; 
Het davert in de stulp. 
't Is vreeslijk nacht; het duister zwicht 
Alleen voor 't flikkrend bliksemlicht; 
Maar - 't noodschot roept om hulp. 
 
Hij grijpt de deur, en stuift er uit, 
En ijlt langs gracht en straat; 
Hij vindt aan 't hoofd reeds menigeen, 
En ziet er jammer en geween; 
Doch geen, die redden gaat. 
 
‘Wie klaagt, wie kermt en jammert hier, 
En zucht om gade en kroost? 
Gij, vrouwen! 't zeegevaar te zwak; 
En is uw man, uw kind op 't wrak, 
En vindt gij nergens troost? 
 
Waartoe die mannen onder u? 
Zijn zij voor tranen koud? 
Of hebben zij geen hart in 't lijf? 
En 't smeeken van 't wanhopend wijf 
Maakt dat hen nog niet stout? 

{==91==} {>>pagina-aanduiding<<}

Of jaagt de storm hun schrik in 'thart 
Voor 't woelende element? 
En vreest gij, mannen! 't schuimend nat, 
Dat meer dan eens u heeft bespat? 
Zijt gij de zee ontwend? 
 
Of zijn er dan geen mannen meer, 
Die 't wagen op den stroom? 
Waar is nu de oude moed, o Zeeuw! 
Waar is de fiere waterleeuw, 
Die breidel kent noch toom? 
 
Of zijn er dan geen Zeeuwen meer, 
Die 't wagen op den vloed? - 
Denkt, honderd zielen zijn in nood, 
En honderd zijn er morgen dood, 
Zoo ge u ter hulp niet spoedt! 
 
Ja denkt, o mannen! denkt het na: 
't Gevaar is ook aan wal: 
De donder rolt langs zee en aard': 
Wien God bewaart, is wèl bewaard, 
En God is overal. 
 
Voor 't laatst: het noodschot klinkt niet meer 
Van de afgebeukte kiel; 
Wie blijven wil, hij blijve; ik ga! 
Maar denkt, o mannen! denkt het na; 
Hun dood brandt op uw ziel.’ 
 
Hij zegt, en springt van 't hoofd in 't want 
Der slingerende schuit; 
En ijlings spoedt zijn broeder aan; 
Hij hoort; doch laat hem zoo niet gaan, 
Maar wil er met hem uit. 
 
‘Gooi los maar!’ roept nu Naerebout, 
‘Gooi los maar tros en touw!’ 
Doch naauwlijks wordt die roep gehoord, 
Of zeven knapen gaan aan boord, 
En geven woord en trouw. 
 
En naauwlijks zijn die wakkren scheep, 
Of 't gaat er reeds op los: 
Hij wijst aan elk, wat werk hem past, 
En sjort zich aan de roerpen vast, 
En los springt touw en tros. 

{==92==} {>>pagina-aanduiding<<}

De vuurstraal gloeit; de donder kraakt; 
't Is schriklijk nacht voor 't oog; 
De stormwind scheurt de zee vaneen, 
En wringt zich langs den afgrond heen, 
En zweept de golf omhoog; 
 
Hij jaagt de welbestuurde boot, 
Verwoed, naar 't ruime sop, 
En dringt haar in de diepten neêr, 
En brengt haar op de baren weêr, 
En snort langs touw en top. 
 
Maar, schoon men top noch takel ziet, 
Toch houdt men 't regte spoor; 
En hoe 't ook om het vaartuig spook', 
En hoe de branding schuime en kook', 
Het moet er midden door; 
 
Het moet er in; het snijdt er door, 
En Naerebout houdt vol: 
De branding rijst; de stortzee wast; 
Zij komt; zij rolt; elk grijpt zich vast: 
Het water stroomt door 't hol. 
 
De moed bezwijkt, - de moed ontvlamt; 
Want Naerebout is daar! 
Hij spreekt; zijn taal dringt in de ziel; 
En zij, wien 't eerst de moed ontviel, 
Zijn helden in 't gevaar. 
 
Men tast naar bak en muts en hoed, 
En hooft het water uit; 
Men steekt de handen uit de mouw, 
En zwoegt en zweet aan pomp en touw, 
En lens is weêr de schuit. - 
 
De zee blijft hol; maar, hoe zij woelt, 
De hoop op 't redden klimt: 
De donder zwijgt; de bange nacht 
Is spoedig aan het eind gebragt, 
Want de eerste lichtstraal glimt. 
 
Het daagt; en, God! men ziet den romp, 
En houdt er spoedig heen: 
Men nadert; maar het kranke wrak, 
Den golfslag en den stoot te zwak, 
Barst voor hun oog uiteen. 

{==93==} {>>pagina-aanduiding<<}

De noodkreet gilt: het angstig volk, 
Door 't zeenat overplast, 
Maakt zich het grootste brok ten nut, 
En grijpt naar bind en balk en stut, 
En klemt er zich aan vast; 
 
Het dobbert met het wanklend hout, 
Nu op, dan onder 't nat; 
Het tobd, en hunkert naar de boot; 
Het woelt, en worstelt met den dood; 
Het grijpt, maar heeft geen' vat. 
 
Doch snel en vaardig, als de meeuw, 
Die over 't water zweeft, 
Zwenkt Naerebout nu roer en schuit, 
En redt ze hier en ginds er uit, 
Tot hij er tachtig heeft! 
 
Nog kruist en wendt hij om en om, 
Spijt branding, wind en vloed; 
Nog houdt hij tegen stroom en tij, 
En zoekt, aan loever en aan lij, 
Of 't oog nog iets ontmoet. 
 
Hij zoekt en vorscht; hij ziet en tuurt, 
Met blikken, strak en stijf: 
Een mensch wringt zich door 't golfgeklots, 
En klimt, en klautert op de rots, 
En bergt er 't veege lijf. 
 
Hij waait en wuift en wenkt om hulp, 
En wenkt nog menig keer; 
Maar, ‘neen!’ roept elke togtgenoot; 
‘Wij gaan niet: daar toeft ons de dood: 
Van daar keert niemand weêr. 
 
Neen, Naerebout! zet om het roer! 
Wij gaan er niet op af. 
Gij ziet de rots: een enkle stoot, 
Aan duizend spaanders ligt de boot, 
En gij, met ons, in 't graf. 
 
Neen, neen! niet roekloos meer gewaagd; 
Wij mogen er niet heen: 
Want klip, en bank, dreigt in 't verschiet; 
En zoo veel zielen waagt men niet, 
Ter redding van slechts één.’ - 

{==94==} {>>pagina-aanduiding<<}

‘'t Is regt, o mannen! ja, 't is regt! 
Men hoede 't dierbaar lijf: 
Want beter is 't, dat één vergaat, 
Dan dat gij-allen 't leven laat 
Door 't roekeloos bedrijf. 
 
't Is regt! - dit waar' te veel gewaagd: 
Gij zult niet gaan, o neen! 
Maar, hoort mij, mannen! ziet wel toe, 
En helpt, worde ik eens mat en moê: 
Want ik - ik ga alleen.’ 
 
Zoo zegt hij, en, eer 't iemand keer', 
Heeft hij een' tros gevat; 
En ijlings stort hij over boord, 
En rekt de leên, en schuift zich voort, 
En stoot zich door het nat; 
 
En of het hooggekuifde schuim 
Hem d'ademtogt belet, 
Hij mist geen doel, maar zwoegt vooruit, 
Bereikt de rots, herwint de schuit, 
En - heeft den man gered! 
 
‘Nu, broeders! nu den boeg gewend; 
Want wij zijn mat en moê.’ 
Men keert, en haakt naar 't waard gezin; 
Men zeilt, verheugd, de haven in, 
En 't volk stroomt, juichend, toe. 
 
Het snelt, van alle kanten, aan, 
En dringt zich door den drom: 
De vrouw drukt weêr haar' man aan 't hart; 
De moeders heelen zielesmart: 
Zij hebben 't kroost weêrom. 
 
Men droogt zich 't roodgekreten oog, 
En roemt een daad, zoo stout; 
Men voelt geen leed, men kent geen smart, 
Maar zingt, met dankbaar kloppend hart, 
Den lof van Naerebout. 
 
Wie in geboorte, of weidschen rang, 
Alleen den adel ziet; 
Niet vraagt, eer hij naar schijn besluit, 
Of de adel uit de ziel ontspruit, 
Die kent den adel niet. 
 
s. rondeau, jr. 
October, 1819. 






{==95==} {>>pagina-aanduiding<<}

De lieve lachjes.


't Eerst bewijs van liefde en dank, 
Dat het wicht der moeder geeft, 
Als, nog onbestuurd, de klank 
Op de kleene lippen zweeft, 
Is het lachjen aan haar borst, 
Waar de stroom van nektar vloeit, 
En, bij 't lesschen van zijn' dorst, 
't Koontjen aan dien boezem gloeit. 
 
Als, in 's levens schoonsten tijd, 
Om de hand der kiesche maagd, 
Warm een edel jongling vrijt, 
En het eerste kusje vraagt; 
Dan, geeft ze aan zijn beê gehoor, 
Klopt haar hart van wedermin, 
Gaat het lachje 't kusje voor, 
En leidt hem ten hemel in. 
 
Als de gâ, schier afgestreên, 
In haar arm den zuigling houdt, 
En, geroerd door merg en been, 
De echtvriend, zalig, hem aanschouwt; 
o! Dan biên de onscheidbre twee 
't Schoonst tafreel op aarde ons aan: 
Vrouw! uw lachje, na het wee, 
Bij des vaders warmen traan. 
 
Als het knaapje, wijl het stroopt, 
Waar natuur haar bloempjes kweekt, 
't Roosje voor de wonden koopt, 
Die de scherpe doren steekt; 
Dan volgt in zijn snelle vlugt, 
Nu het riekt en plukken mag, 
Op den ras gesmoorden zucht, 
Bij 't bezit, de lieve lach. 
 
Vindt de menschenliefde, tuk 
Op 't verzachten van het leed, 
Op het toovren van 't geluk, 
Dat ze alom te scheppen weet, 
Lijders; dan verraadt de lonk, 
En de lach, waarmeê zij geeft, 
Van het hemelsch vuur de vonk, 
Die haar God geschonken heeft. 

{==96==} {>>pagina-aanduiding<<}

Ligt de brave op 't sterfbed neêr, 
Waar geen schijn het oog verblindt, 
Voor de grootheid, waarde en eer 
Elk een juiste weegschaal vindt; 
o! Dan lacht hem in 't verschiet, 
Van het kruis des levens moê, 
Wat hij juichend nadren ziet, 
Groote God! uw hemel toe. 
 
h. van loghem. 


Het sint Nikolaas-feest.


	Aan mijne Kinderen.
Komt, kinders! zet u, in een' kring, 
Om 't helder brandend vuurtje; 
'k Vertel u dan, gelijk wel meer, 
Een vrolijk avontuurtje.... 
Maar, neen! 't is het feest van Sint Niklaas, van daag: 
Van hem wil ik zingen; dan luistert ge graag. 
 
Maar, kleinen! waarom zie 'k, van angst, 
U op dien naam verbleeken? 
Waarom, met zoo benaauwden blik, 
Den schoorsteen ingekeken?... 
Geen bullebak is hij, geen akelig spook, 
Dat omzweeft in wolken van roet en van rook! 
 
Van hem, die steeds u lekkers brengt, 
En nimmer u kwam kwellen, 
Moogt ge u geen droevig ongeluk 
Of bange ramp voorspellen: 
Hij gooit vaak, met handen vol, suiker en zoet; 
En smaakte 't u ooit nog naar rook of naar roet? 
 
Al mogt ook voor 't ondeugend kind 
Zijn komst verschriklijk wezen, 
Hij, die gezeglijk is en goed, 
Heeft nooit voor hem te vreezen: 
Hem brengt hij geen straftuig of knellende roê, 
Maar reikt hem goedhartig den honigkoek toe. 
 
Voor eeuwen, o! al lang geleên, 
Heeft hij op aard' gewandeld, 
En altijd, als een Christen past, 
Opregt en braaf gehandeld: 
Hij loofde den Hemel met vrolijken mond, 
En spreidde, als hij kon, het geluk om zich rond. 

{==97==} {>>pagina-aanduiding<<}

Steeds nedrig, zacht en goed van aard, 
Kon niets hem meer bekoren, 
Dan als hij op des kindjes wang 
Der onschuld roos zag gloren: 
Dan boog hij zich, biddend, op 't wichtje ter neêr, 
En streelde 't, en troetelde en kuste het teêr. 
 
Vervreemd van ijverzucht en nijd, 
Die 's menschen hart bekruipen, 
En, met de looze veinzerij, 
Zoo ligt er binnen sluipen, 
Vermaakte hij zich met der kinderen spel, 
En vond hij zich in hun gezelschap steeds wèl. 
 
Voor hem geen zuivrer zielsgenot, 
Dan als hij, bij hun spelen, 
In hooge vreugd en kleine smart 
Gulhartig meê mogt deelen: 
Dan dartelde en sprong hem het hart op van vreugd, 
En klopte 't hem nog, als in 't eerst van zijn jeugd. 
 
Zijn zakken waren steeds belaân 
Met vijgen, koek en moppen, 
Om 't kindje, dat zich wèl gedroeg, 
De handen vol te stoppen: 
Dan slaakten de kleinen zoo vrolijk een' kreet, 
Die velden en speelplaatsen daveren deed. 
 
Maar ach! de goede, brave man, 
Reeds wit besneeuwd van haren, 
Betaalde aan vrouw Natuur den tol, 
En sneefde, hoog van jaren: 
Toen schreide en toen snikte der kinderen drom, 
En wenschte hun vriend in het leven weerom. 
 
Dit droef geschrei, dat zelfs een hart 
Van ijzer kon doorboren, 
Kwam ook, in 't Roomsche Vatikaan, 
Mijnheer den Paus ter ooren. 
Ach! riep hij, wat heb ik aan goud en aan schat? 
Zoo 'k nu het vermogen van Petrus slechts had! 
 
Helaas! hij kon den braven man 
Niet weêr in 't leven wekken, 
Maar wilde toch de kinderschaar 
Tot troost en laafnis strekken: 
Zóó, dacht hij, verhoog ik den glans van mijn kroon, 
En snoer, door wat zoets, ook de jeugd aan mijn' troon. 

{==98==} {>>pagina-aanduiding<<}

Hij gaf den goeden Nikolaas 
('t Gebeurde nooit een' ketter) 
Toen aanstouds, in den Almanak, 
Een fiksche roode letter: 
Sinds is hij, op aarde, als een Heilig vereerd 
En menige duit, op zijn' feestdag, verteerd. 
 
Sinds wordt, wanueer een bleeker zon 
Des Steenboks keerkring nadert, 
In dorp en stad, al 't kindervolk, 
Verheugd, bijeenvergaderd: 
Dan zingt men een liedje, den Heilig ter eer; 
Dan stroomt, als een regen, de zoetigheid neêr. 
 
Sinds heeft het dweepziek bijgeloof 
Het fabeltje verzonnen, 
Dat Sint Niklaas, manhaft, te paard, 
Heel 't land heeft doorgeronnen, 
En dat hij het kindje, dat stout is en kwaad, 
Door 't schoorsteengat meêsleept, en geeselt en slaat. 
 
Maar o! de goede, brave man 
Ligt lang in de aard' te rusten, 
En komt, zoo min als ieder mensch, 
Ooit weêr van gindsche kusten: 
Men smaad' hem, of eer' hem door feesten en vreugd; 
't Verwekt hem geen smart, en het doet hem geen deugd. 
 
Maar, schoon hij 't oog niet openslaat, 
Om 't kindje te bespieden, 
En, naar 't gehoorzaam is of stout, 
Zijn loon of straf te bieden; 
Toch is er een Oog, dat steeds alles doorziet, 
En dat men, in 't holst zelfs des nachts, niet ontvliedt. 
 
Mijn kindren, luistert! 't is het oog 
Van een' genadig' Vader, 
Wien ik, met zorg voor u op 't hart, 
Zoo dikwijls smeekend nader: 
Hij slaat, schoon oneindig verheven en hoog, 
Op al uw bedrijven, opmerkzaam, het oog. 
 
o! Houdt des hart en daden rein, 
En de onschuld op het wezen; 
Opdat ge Hem nooit schromen moogt 
In 't hart te laten lezen! 
Vreez' vrij voor dien blik het ondeugende kind; 
Maar nooit, wie zijn' pligt en zijne ouders bemint! 

{==99==} {>>pagina-aanduiding<<}

Komt, kleenen, met een blank gemoed 
Nu 't feestlied aangevangen, 
Ter eer van uw' geliefdsten Sant, 
Met kinderlijke zangen! 
Hij strooit reeds zijn gaven, zoo mild, voor u neêr, 
En komt, als ge zoet zijt, een ander jaar weêr. 
 
A.N.v.P. 





Grafschrift op Ds. N. Schotsman. (*)


Hier ligt een hoogbejaard en ijvrig Predikant, 
Die van Verdraagzaamheid, Verlichting, Remonstrant, 
En al wie de uitspraak van de Dordsche Vadren hoonde, 
Tot aan zijn' jongsten snik, den hoogsten afkeer toonde. 
Men zegt, zijne Eerezuil (juist niet van hecht arduin) 
Stortte onverhoeds omver; - hij struikelde over 't puin, 
En stikte in de oude borst, die sinds geen aêm kon halen. 
Dat niemand hem betreur! Laat niemand op hem smalen! 
Verzekerd, schoon hij hier Vervolgzucht heeft geleerd, 
Dat hij in de Eeuwigheid de Liefde bestudeert. 
 
R. 
Ex tempore. 
Jan. 1822. 


Heldenmoed.

De armee van Maintz, welke ten jare 1793 door charette en bonchamp bij Torfon werd aangevallen, had de magt der Vendeërs niet kunnen wederstaan. Zij trok zich alzoo met verlies van derzelver geschut terug, terwijl zij daarbij aan de herhaalde aanvallen des veel sterkeren vijands bestendig bleef blootgesteld. De Republikeinsgezinden waren op het punt van te wijken, daar de terugtogt hun zoo goed als afgesneden was. Toen riep de Generaal kleber den Oversteluitenant jouardin tot zich, en sprak: ‘Neem eene kompagnie Grenadiers, en houd den vijand bij den hollen weg op. Gij zult u laten dooden, maar uwe kameraden redden.’ - ‘Oui, mon General!’ antwoordde jouardin, en viel op zijnen post, met honderd zijner makkers. Dit oui, mon General! plaatst jouardin aan de zijde van leonidas.


{==100==} {>>pagina-aanduiding<<}

Wij zullen zien!

Een Officier, met vele wonden, in den strijd voor het vaderland ontvangen, bedekt, overhandigde den Koning van Frankrijk een papier, waarin hij, bescheiden, maar ferm, het welverdiende loon voor zijne duur verworvene verdiensten vorderde. Nadat de Koning het verzoek gelezen had, zeide hij: ‘'t Is wel, mijn vriend! ga; wij zullen zien!’ - ‘Uwe Majesteit kan op het oogenblik zien,’ hernam de Officier, en ontblootte zijne met lidteekens overdekte borst. De Koning, wel verre van zich daardoor beleedigd te vinden, verleende hem terstond, hetgene hij verzocht.

Ongemeen gunstbetoon.

De Graaf* **, Kamerpresident onder de Regering van den Keurvorst van Beijeren, maximiliaan jozef, vergunde slechts dezulken toegang tot zich, die deze gunst door een geschenk wilden of konden koopen. Bij zijn overlijden, kort vóór dat des Keurvorsts, werd zijn lijk openlijk ten toon gesteld, en nu vond men op onderscheidene plaatsen te Munchen het volgende aangeplakt: ‘Heden verleent de Graaf*** voor de eerste maal gratis audientie!’

Grappig misverstand.

Een oude Wachtmeester, die opperbest houwen, schieten en rijden kon, was met de schoone kunsten en wetenschappen minder vertrouwd, dan met zijne sabel, geweer en paard. Eens kwam hij uit den schouwburg; men vroeg hem, wat er gespeeld was: ‘Iphigenia in Austerlitz,’ zeide hij gemelijk; ‘maar de Duivel hale mij, zoo het tooneel de minste overeenkomst had met het terrein van Austerlitz!’ Hij kende het oord; want dáár bekwam de dappere krijgsman het kruis van het legioen van eer.

Naïve onnoozelheid.

Roosje stond met antonie voor het altaar, om te trouwen. Voordat de priester het werk begon, lispelde de bruid denzelven zachtjes in het oor: ‘Och, heer pastoor! ik wou ook zoo graag den eertitel hebben, dien de zalige vrouw van den schoolmeester vóór acht dagen van u kreeg; gij moest dan zoo goed zijn, als gij het woord jongedochter uitspreekt, er wijlen bij te voegen.’

In het Meng. des vorigen jaars, No. XV, bl. 705, reg. 17, staat: submaxillares; moet zijn: sublinguales. No. XVI, bl. 776, vierde couplet, laatste reg., staat slecht, lees slechts. No. I voor 1822, bl. 41, reg. 11, moet zijn: geleefd!


{==101==} {>>pagina-aanduiding<<}

Mengelwerk.

Gedachten over de oorzaken der verschillende denkwijze onder de geneesheeren.

(Vervolg en slot van bl. 74.)

Eene zeer algemeene oorzaak der strijdige denkwijze onder de Geneesheeren is ook te zoeken in hunne gebrekkige kennis ten opzigte der taal, der plaatselijke omstandigheden, der inrigtingen, der leefwijze, des klimaats, en van zoo vele andere zaken van belang, in onderscheidene landen. Bij de vertaling van vreemde boeken hebben er vele dwalingen plaats, uit hoofde van de genoemde redenen. Vele zulke vertalingen verschijnen in het licht onder den titel van vrije vertalingen of bewerkingen, gewoonlijk omdat de schrijver gelooft, daardoor vele verwijten te ontgaan, welke hem iemand wegens gebrek aan naauwkeurigheid zou kunnen doen. Zoo de vertaler alleen in het algemeen den zin der schriften wedergeeft, meent hij reeds zijnen pligt gedaan te hebben, en levert ons meer zijn eigen maaksel dan een vreemd eigendom. Hoewel het zeker niet zoo moeijelijk is, een wetenschappelijk, in proza geschreven boek te vertalen, als een in verzen geschreven; in welk laatste geval men voor alle schoonheden en beelden in die taal, waaruit men vertalen wil, daaraan beantwoordende beelden en schoonheden in die, waarin men overzet, moet kiezen, als moetende bij ons hetzelfde gevoel verwekken als bij gene vreemde natie; zoo is toch ook, bij de vertaling der in proza geschrevene, wetenschappelijke boeken, eene uitgebreide kennis onontbeerlijk, bij gebrek waarvan noodwendig vele dwalingen moeten plaats hebben.
Iets, wat men ook dikwijls vindt, is, dat vele Geneesheeren, in hunne schriften, bij gebrek van niet genoegzame onderscheiding, ten aanzien van verscheidene

{==102==} {>>pagina-aanduiding<<}
ziekten, en uit dwaling, derzelver namen verwisselen; hetgeen b.v. bij de huidziekten nog al veel het geval is geweest. Daaraan heeft men dan te wijten, dat de minder geoefende, die de beschrevene ziekten in de natuur nog niet gezien heeft, zich verbeeldt, iets niet te zien, waarvan hij toch het beeld, hoewel onder eenen anderen naam, voor oogen heeft, en zoo tot dwalingen wordt voortgesleept.
Menigeen zoekt ook de voortbrengselen van eenen vreemden bodem alleen daarom te vernederen, en spreekt daarvan met een' zekeren glimlach, omdat hij dezelve niet gelezen heeft of niet lezen kan, of, zoo dit ook niet het geval was, om niet aan eenen vreemdeling een voorregt toe te staan. Toen ik mij, gedurende mijn verblijf te Weenen, eens, in het gezelschap van verscheidene Geneesheeren, op eene in Engeland gemaakte ondervinding beriep, gaf een beroemd Hoogleeraar in de Geneeskunde aldaar mij ten antwoord: ‘Van de ondervindingen der Engelschen kunt gij hier in geen geval eenig nut trekken; want zij maken eene natie uit, welke het vleesch zoo ruw eet, dat het bloed hun daarbij nog uit den mond loopt.’
Van zeer veel belang is hier ook de, in verscheidene landen verschillende, bereiding der geneesmiddelen, en de verschillende, door de hoedanigheid van den grond bepaald wordende, krachten der plantgewassen.
Hoe belangrijk zijn ook niet de plaatselijke omstandigheden, het klimaat, de ligchaamsgesteldheid enz., bij de gelukkige of ongelukkige behandeling van vele ziekten! Hoe onderscheiden zijn niet de, door verschillende natiën, tegen de tering aangeprezene geneesmiddelen! Andere worden door de Engelschen, andere door de Italianen, andere wederom door de Franschen, zeer weinige algemeen aangeprezen. Op dezelfde wijze is het gelegen met vele andere ziekten. Hier prijst men daartegen boven alles laauwe baden en verslappende middelen aan; dáár worden dezelve ten sterkste afgekeurd, en alleen zamentrekkende, prikkelende en tevens versterkende geneesmid-
{==103==} {>>pagina-aanduiding<<}
delen aangeraden. Het gezigtpunt was aan beide zijden te beperkt. Beide partijen konden de natuur op de verschillende plaatsen zeer goed hebben in acht genomen; en indien zij slechts meer de veranderingen hadden gekend, aan welke het menschelijk ligchaam in de verschillende klimaten is blootgesteld, zoo als ook alle overige, gedeeltelijk reeds genoemde, daarbij van zoo veel belang zijnde omstandigheden, dan zoude de een dezelfde middelen niet als algemeen hebben aangeprezen, en de ander ze niet als volstrekt nutteloos hebben verworpen. Beide partijen beroepen zich op hare ondervinding, welke aan wederzijden zeer beperkt was. Diegenen, welke alleen die plaats der aarde hebben leeren kennen, waarop zij door den Schepper zijn geplaatst, zouden zich niet durven veroorloven, te oordeelen over hetgeen in andere, zeer afgelegene en bij hen niet bekende, plaatsen en gewesten, als van veel nut zijnde, wordt aangeprezen.
Dat het onderscheid der volken zelfs op sommige ziekten invloed gehad heeft, daarvan heeft b.v. schnurrer vele merkwaardige voorbeelden verzameld. Zoo zijn, bij een' algemeen heerschenden rooden loop, te Nijmegen alle Joden van deze ziekte vrij gebleven, en, tot op weinigen na, ook de Franschen. Te Koppenhagen zijn eens van eene zeer gevaarlijke epidemische ziekte alle vreemdelingen vrij gebleven. Ook zijn er geheele familiën, waarvan geene de kinderziekte gehad heeft, en waarvan ook geene voor de koepokstof vatbaar is. Daarentegen schijnen weder andere familiën eene bijzondere vatbaarheid voor sommige ziekten te hebben, zoodat alle leden van dezelve, hoewel van elkander verwijderd wonende, en zonder elkander gezien te hebben, daarvan bijna op denzelfden tijd zijn aangetast. De invloed, welken verscheidene ambachten en hanteringen op ziekten hebben, is bekend.
Hoe groot de invloed des klimaats, der plaatselijke omstandigheden enz. op sommige ziekten is, kan men bijzonder duidelijk b.v. bij de gele koorts zien, welke op de eene plaats endemisch is, zoo als te Vera-Cruz,

{==104==} {>>pagina-aanduiding<<}
maar op de andere epidemisch wordt. Ook eischt zij op verscheidene plaatsen eene geheel verschillende geneeswijze, zoodat men dezelfde nooit overal heeft kunnen aanwenden. Vandaar de verschillende gedachten der Geneesheeren over deze ziekte. De beroemde humboldt, van allen, die de onderscheidene werelddeelen hebben bezocht, een der scherpzinnigsten, verhaalt, in zijn werk: Essai politique de la nouvelle Espagne, Vol. IV, dat te Vera-Cruz de vomito nigro, of de gele koorts, ontwijfelbaar niet besmettelijk is. Volgens alle navorschingen, welke de Heer humboldt gedurende zijn lang verblijf in Amerika heeft gedaan, en volgens de waarnemingen der Heeren makitrik, walker, rost, valentin miller, en der meeste Geneesheeren, welke op de Antilles en in de Vereenigde Staten gelegenheid gehad hebben deze ziekte te kunnen gadeslaan, gelooft humboldt te kunnen onderstellen, dat deze ziekte op zichzelve nergens besmettelijk is. Humboldt zegt, op zichzelve; want het spreekt niet tegen de analogie, welke ons andere pathologische verschijnselen opleveren, dat eene ziekte, welke, alleen, zuiver, of op zichzelve beschouwd, niet besmettelijk is, het worden kan, door den invloed des klimaats, des saizoens, door de menigte van lijders in eene slechte lucht, door gebrek aan al het noodige, door eenen bijzonderen aanleg, en door vele andere omstandigheden. In Spanje was deze ziekte ongetwijfeld besmettelijk. Ook in de Vereenigde Staten wordt het niet besmettelijke karakter dezer ziekte door de Akademie te Philadelphia, alsmede door vele beroemde Artsen, als blistar, blane enz., zeer bestreden. Deze ziekte vertoont zich daarom onder eene zeer verschillende gedaante.
Personen, die te Vera-Cruz, in de Havanna en te Portocabello geboren en opgevoed zijn, zijn op hunne geboorteplaats aan deze ziekte niet onderworpen; maar wel, zoo zij van woonplaats veranderen. Komen de bewoners van Vera-Cruz naar Havanna, en die uit de Havanna naar Vera-Cruz, dan gebeurt het wel, dat zij daar ziek

{==105==} {>>pagina-aanduiding<<}
worden. In de Vereenigde Staten en in Spanje kunnen de inboorlingen even zeer als vreemdelingen onder deze ziekte bezwijken. De meergenoemde humboldt gelooft ook te kunnen onderstellen, dat de gelijkvormigheid der indrukken op den bewoner der heete gewesten, bij eene weinig veranderende temperatuur, de oorzaak dezer opmerkelijke verschijning is. Ook zal wel, bij eene zich bestendig gelijk blijvende warmte, de menging der uitwasemingen van verscheidene rotstoffen zich gelijk blijven. Te Philadelphia, daarentegen, volgt, op eene zomerwarmte gelijk te Napels, een Pruissische winter. In de heete luchtstreek is het ook zeer zeldzaam, dat vreemdelingen tweemaal aan de gele koorts ziek worden, waarvan de voorbeelden in de Vereenigde Staten zeer algemeen zijn. Aan de kust van Mexico zijn vrouwen aan deze ziekte minder blootgesteld.
Van het doodelijk worden dezer ziekte, reeds 30-40 uren na haren eersten oorsprong, zijn op verre na niet zoo algemeene voorbeelden in de heete luchtstreek als in de gematigde. In Spanje heeft men menschen aan deze ziekte zien sterven, welke vóór zes of zeven uren nog gezond waren. In zulke gevallen schijnt de ziekte alleen op het zenuwgestel te werken, en somtijds door hevige bloedstortingen een geheel verval van krachten te veroorzaken, voordat nog de galachtige teekenen verschijnen, de huid zich kleurt, en de zwarte stof wordt uitgebraakt. Te Vera-Cruz duurt deze ziekte gewoonlijk 6 tot 7 dagen; en die tijd is toereikend, dat gedurende denzelven die verandering in de organen der spijsvertering kan ontstaan, welke ons die verschijnselen oplevert, waardoor het ware adynamische karakter der ziekte niet zigtbaar wordt.
Hoewel de gele koorts met een ontstekingachtig stadium begint, zoo is toch de overgang daarvan in dat van den typhus in de heete luchtstreek zoo kort, dat ieder verlies van bloed, toevallig of door de kunst bewerkt, de krachten nog sterker doet verminderen. Daarom worden de, door rush en anderen zoo zeer geprezene, aderlatingen te Vera-Cruz voor zeer gevaarlijk gehou-
{==106==} {>>pagina-aanduiding<<}
den. In het begin der ziekte gebruikt men daartegen baden, ijswater en verkoelende middelen, en zoodra er teekenen zijn van indirekte zwakte, neemt men dadelijk zijne toevlugt tot de sterkst prikkelende middelen. Zoo heeft men met zeer veel nut ieder uur 100 droppels aether sulphuricus en 60-70 droppels tinctura opii doen gebruiken. De kina, welke op de Antilles en in Spanje van zoo veel nut is geweest, schijnt te Vera-Cruz minder goede uitwerkingen gehad te hebben, gelijk ook de vermenging van calomel met jalappe, welke de Geneesheeren te Philadelphia en Jamaica zoo zeer aanprijzen. Met meer geluk heeft men in gene heete luchtstreek gebruik gemaakt van ijs en inwrijvingen met olijfölie, waarvan het eerst ximenes in de Havanna veel nut heeft ondervonden, alsmede Don juan de arias, en bijzonder de Geneesheer keutz op het eiland St. Croix.
Het zij mij geoorloofd, hier nog een opmerkelijk verschijnsel, ten opzigte der gele koorts, mede te deelen. Wanneer humboldt met zijn reisgezelschap op zekere plaats, tusschen Vera-Cruz en Mexico, gekomen was, liet een van die heeren zich scheren. Toen de barbier zag, dat de zeep, zoo als hij haar op den baard smeerde, dadelijk begon te droogen, verklaarde hij, dat die heer nog dien zelfden avond de gele koorts zou krijgen. Humboldt berispte hem wegens de vrees, die hij hun, zonder schijnbaar genoegzame redenen, aanjoeg; maar de barbier hernam: ‘Ik woon hier reeds sedert vele jaren, en heb tot nu toe altijd ondervonden, dat, indien ik eenen vreemdeling inzeep, en de zeep hem op de huid dadelijk droog wordt, hij nog denzelfden avond de gele koorts krijgt;’ hetwelk ook gebeurde.
Deze, hoewel wat breedvoerige, uitweiding over verscheidene eigenschappen der gele koorts toont duidelijk aan, hoe het klimaat het karakter van dezelfde ziekte kan veranderen, zoodat hetzelfde middel, hetwelk op de eene plaats nuttig werd bevonden, op de andere zelfs schadelijk was. De Geneesheeren handelen daarom zeer verkeerd, wanneer zij hunne eigene ondervindingen als alge-
{==107==} {>>pagina-aanduiding<<}
meen geldend aanprijzen, en hetgeen anderen, die op andere plaatsen en in andere gewesten hunne kunst uitoefenen, in hunne schriften hebben bekend gemaakt, als onwaar, geheel verwerpen. Ieder beschrijft de ziekte, zoo als zij, door het klimaat, waarin hij leeft, en door plaatselijke omstandigheden bepaald, voorkomt; maar eigenlijk niet zoo, als zij zich in hare ware, bijzondere gedaante zou vertoonen.
Hoe geweldig heeft men ook niet getwist, of men in het begin van den typhus zou mogen aderlaten, of niet! Hierbij komt voornamelijk de invloed des klimaats in aanmerking. Hij, die gelegenheid gehad heeft, op verschillende plaatsen dezelfde ziekten gade te slaan, zal hebben ondervonden, hoe onderscheiden ook de loop van vele ziekten op verschillende plaatsen is, en hoe verkeerd deswege door Geneesheeren geoordeeld is.
Men denke echter niet, dat ik eene al te groote waarde aan den invloed des klimaats en aan de overige omstandigheden hechte, bij de uitoefening der Geneeskunde. Zeker is deze invloed groot, evenwel niet in alle ziekten. Zoo zal men b.v. eene ware ontsteking in de borst, waartegen eene of meerdere aderlatingen op haren tijd hoofdmiddel is, nergens in de wereld, zonder deze, door braakmiddelen kunnen genezen. Zoo verhaalt zimmerman, dat, ten tijde dat de beroemde de haen zijne woonplaats van 's Gravenhage naar Weenen verplaatste, eenige Geneesheeren aldaar de gewoonte hadden, hunne lijders aan ontstekingachtige borstkwalen door braakmiddelen allerverschrikkelijkst te kwellen. Zoo dikwijls de haen in zulke gevallen, in consultatiën, tegen het gebruik der braakmiddelen sprak, gaven hem de genoemde Practici tot antwoord: ‘Het Oostenrijksch klimaat wil het zoo hebben!’
Indien de geneeswijze in alle landen zoo zeer verschillende was, hoe zouden wij dan in de schriften van Artsen, die zoo lang vóór ons en onder eene geheel andere luchtstreek hebben geleefd, nog wezenlijk zulke ware, met onze natuur overeenstemmende, ondervindingen kun-
{==108==} {>>pagina-aanduiding<<}
nen aantreffen? Zouden wel de namen van zulke oude Geneesheeren nog tot ons gekomen zijn, en zouden zij nog tegenwoordig bij ons in zoo groot aanzien staan, zoo wij in hunne onsterfelijke boeken niets hadden gevonden, dat in onze luchtstreek en voor ons gestel van nut was? Hoe meer men gelegenheid gehad heeft, de verscheidenheid van den loop der zelfde ziekte, in van elkander afgelegene plaatsen, gade te slaan, des te beter zal men de afwijkingen kunnen waarnemen, welke men misschien in een zeker land of op eene zekere plaats aantreft, en des te beter zal men de ondervindingen van vreemde Geneesheeren zich kunnen ten nutte maken. Zonder de wederzijdsche mededeeling der gemaakte ondervindingen, en alzoo zonder de werken van vreemde Geneesheeren te bestuderen, zouden wij vele schatten missen, welke wij alléén nimmer konden verkrijgen; want één mensch, hoewel met de uitmuntendste krachten van den geest begaafd, kan zoo vele en juiste ondervindingen niet bijeenbrengen als vele te zamen.
Het onderscheid tusschen sommige epidemiën, hetwelk ook de oorzaak is van zoo verschillende waarnemingen en gevoelens onder de Geneesheeren, wordt ook zeer bepaald door de bijzondere eigenschappen der miasmen, die door verscheidene plaatselijke omstandigheden ook verschillend worden gewijzigd. Ook heeft zekerlijk de tijd, op welken eene epidemie heerscht, eenen grooten invloed op derzelver natuur; zoodat wel nooit eene epidemie, van eene zekere koorts bij voorbeeld, met eene andere van dezelfde soort zoo zeer zal overeenstemmen, dat al hetgene over de eene is bekend gemaakt ook op de andere toepasselijk ware. De schrijvers, indien ook volkomen goede waarnemers, beschrijven zulke epidemische ziekten alleen zoo als zij die op eenen zekeren tijd en onder zekere omstandigheden hebben gezien. Maar deze laatste zijn zeker niet overal dezelfde; en deze afwijkingen te kennen, is de groote begaafdheid van den waren Geneesheer. Zonder deze begaafdheid verschaft ons het bestuderen van zulke beschrijvingen van epidemiën, of van

{==109==} {>>pagina-aanduiding<<}
enkele ziekten, weinig nut, en wordt de oorzaak van valsche sluitredenen. Een blind navolgen is hiervan het gevolg; en vindt men den uitslag der gedane curen niet naar wensch, dan geeft men er de schuld van aan diegenen, welke men gevolgd heeft, hoewel men zelf de oorzaak daarvan is.
Het genoemde talent, om alles behoorlijk te waarderen, en ieder voorkomend geval juist te beoordeelen en naar de bijzondere omstandigheden te doorzien, is voor den Arts van veel meer nut, dan eene menigte van monographiën en algemeene handboeken als op zijn' duim te hebben. Want deze kunnen voor ons niets zijn dan aanleidingen, om ieder gegeven geval onder de aangenomene hoofdäfdeelingen te kunnen brengen; maar het regt te beoordeelen, en de bijzondere eigenschappen daarvan te kunnen berekenen, is eene bijzondere begaafdheid. Met de in het oneindige verschillende natuur kunnen ons zulke boeken niet volkomen bekend maken. Zelden of nooit vinden wij in de natuur eene ziekte zoo duidelijk en eenvoudig, als wij haar in de gewone handboeken vinden beschreven. Alle denkende Geneesheeren hebben dikwijls opgemerkt, dat de gesteldheid der ziekte, zelfs op dezelfde plaats, niet altijd dezelfde blijft, zoodat zij dezelfde ziekte niet op dezelfde wijze als vóór tien jaren konden behandelen. Vandaar de kwalijk geplaatste berisping, welke men wel eens hoort, dat de Geneesheeren in hunne geneeswijze ook eene mode volgen, somtijds deze, dan weder gene middelen bij voorkeur gebruikende, gelijk iemand, die zijnen rok nu eens kort, dan langer draagt, naardat de mode zulks beveelt.
Uit het gezegde moge dan nu blijken, hoe vele kennis er vereischt wordt, om in staat te zijn, ware en juiste ondervindingen in de Geneeskunde op te maken, waardoor alleen de verschillende gevoelens der Geneesheeren kunnen worden vermeden. Maar, van hoe grooteren omvang eene wetenschap is, des te meer achting zal zij ook verdienen; en men zou daarom zeer onverstandig handelen, zoo men eene wetenschap, als de Geneeskunde,

{==110==} {>>pagina-aanduiding<<}
wilde gering achten, omdat zij niet altijd, gelijk ik in het begin gezegd heb, ware beoefenaars vindt. Het ware ook zeer te wenschen, dat vele menschen, voordat zij oordeelen, eerst leerden kennen, wat er toe behoort om niet verkeerd te oordeelen, ten einde zij niet, door de beleediging, welke zij anderen toevoegen, hunne eigene onkunde nog meer in het licht stellen.




Het leven en de wandelingen van meester Maarten Vroeg.

VII.

Over den Geest des Tijds.

Aegri somnia.



horat.
Meester maarten hoort, als lid van een Departement tot Nut van 't Algemeen, in 't jaar omtrent honderd verhandelingen en bijdragen. Daaronder zijn er niet weinige, welke hij te schoon, te belangrijk keurt, om zich met een vlugtig gehoor te vergenoegen. Ware hij drukker en uitgever, onze Letteroefeningen zouden genoeg te doen hebben, om de boekdeelen, waarmede hij ons dan gewis zoude overstroomen, ter kennisse van het publiek te brengen. Gelukkig kan hij nu niet meer, dan alle die meesterstukken netjes overschrijven, waartoe zijn schrijflust hem gestadig aanzet, zoodat hij zich eene kast vol manuscripten verworven heeft, welke na verloop van eeuwen, zoo wij hopen, hunnen angelo majo vinden zullen.
Maar, zal menig nadenkend lezer vragen, hoe komt gij toch aan de papieren van dien Dorpbarbier? Ik zal het u zeggen. De man heeft zulk eene verbazende schrijfjeukte, dat hij schier niets kan hooren, noch zien, noch denken zelfs, of hij brandt van verlangen, om dat alles op het papier te zetten. Men moet deze zieleziekte wèl

{==111==} {>>pagina-aanduiding<<}
onderscheiden van eene andere, thans epidemisch heerschende, welke men drukjeukte noeme. De voornaamste punten van verschil zijn deze: In de schrijfjeukte is er eene zekere behoefte, om net te schrijven, en zijne oogen in zijn fraai schrift te verlustigen. Bij de drukjeukte schrijft men slordig, om het maar spoedig gedrukt te zien; men gunt zich naauwelijks tijd om te denken, veel minder om te zien, hoe men schrijft. Ook verschillen deze ziekten in derzelver uitwerkselen. Het gewone gevolg der eerste is, dat de zieke braaf wat tijd verliest, doch daarvoor nog altijd veel vermaak koopt, en zelfs wel eens eenig nut. De laatste heeft zeer vreemde verschijnselen. Zoolang er gedrukt wordt, is de autheur niet weinig in zijn schik, droomt van niets dan roem, en de drukker van voordeel. Afgedrukt, vindt het lezers: want in onzen tijd is de leesjeukte eene nog algemeener kwaal, en de leesgezelschappen zijn een zeker débouché voor prulwerken. Het veroorzaakt nu eene algemeene slaperigheid en tijdverveling. Eindelijk komt het in handen der Recensenten, welke in ons land doorgaans van een werk beginnen melding te maken, als de lezers het omtrent vergeten zijn; de schrijver wordt kwaad, en de drukker overlegt zuchtend, wat meer zaak is, de overige exemplaren voor een' verminderden prijs aan te bieden, of hun de breede baan van het misdruk te doen inslaan.
Na deze vergelijking zal het groot aantal mijner lezeren de kwaal van Meester vroeg als van weinig beteekenis aanmerken. Maar toontje, zijne vrouw, dacht er geheel anders over. Zij berekende, dat er menig kantje en lintje bij inschoot. Er ging geen bode naar stad, of hij moest papier en pennen medebrengen, en wel van het beste. Daarbij bleef het niet; de volgeschrevene bladen moesten in nette bandjes worden ingebonden, waarvoor Meester al menigen boer scheren moest. Het ergste was, en dit had Dr. wakker ook gemerkt, dat de man zijn beroep maar met zijne halve ziel waarnam, en dat, naarmate hij meer smaak kreeg voor diepzinnige bespiegelingen en geleerd onderzoek, de tongen

{==112==} {>>pagina-aanduiding<<}
van de boeren met minder oplettendheid bekeken werden, een langwijlig verband wel eens een dag verschoven, of een verre lijder geheel vergeten werd. Door eigene ondervinding overtuigd, dat een kunstenaar geheel kunstenaar moet zijn, en dat dus een Geneesheer zoo veel te ongeschikter wordt voor de praktijk, als hij dieper met zijn' neus in de boeken zit, of meer door eene of andere liefhebberij, het zij van botaniseren of van jagen, van anatomiseren of van smulpartijen, van chemische proeven te doen, of, zoo als onze vroeg, van boeken uit te schrijven, beheerscht wordt. Hij besloot dan, zijnen vriend van deze razernij te genezen; maar ik twijfel, of het hem, zonder hulp van vrouw vroeg, zoude gelukt zijn. Wakker, alle zijne redenen in slagörde aanvoerende, deed hem naauwelijks een' voetstap wijken; maar het klagen en fleemen en malen van toontje had geen einde, en deze Kozakken-oorlog vermoeide den armen man zoodanig, dat hij het opgaf. Op vrouwendag werd de dierbare verzameling in eene kist gepakt en naar Dr. wakker gebragt. Het is daar, dat ik er van tijd tot tijd in snuffel; en daar ik, sedert een' geruimen tijd, niet vrij ben van drukjeukte, vind ik hierin eenige verligting voor mijne kwaal, dat ik, buiten staat om zelf te denken, nu de gedachten van anderen ten minste drukken laat (*).
Op deze wijze, dan, kom ik aan de volgende Redevoering, over den Geest van onzen Tijd, welke ik gevonden heb, dat in het bovengenoemd Departement gehouden is door den zoon van een' rijken Bakker, student in de letteren, die zijne eerste wintervacantie in den schoot zijner familie kwam doorbrengen.

{==113==} {>>pagina-aanduiding<<}

Weledele Heeren (*) en Vrienden! Medeleden van dit bloeijend (†) Departement der verdienstelijke Maatschappij van Kunsten en Wetenschappen, tot Nut van 't Algemeen! Zeer geachte Toehoorders!
Wanneer wij niet, als het redelooze vee, gedachteloos naar den grond zien, maar, trotsch op onze opgerigte gestalte, het opmerkzaam oog laten wandelen over het ruime veld onzer beschouwing, bespeuren wij weldra, dat er niets zoo verheven, zoo heerlijk, zoo luisterrijk en schoon is, als de mensch, verre boven den reusachtigen walvisch, den vluggen adelaar, het moedig paard en den schranderen olifant. En als wij dan een' blik terugslaan op de eeuwen, die vervlogen, en dezelve vergelijken met den tijd, die nu is, dan worden wij bijna duizelig van de hoogte, waartoe wij ons geslacht zien geklommen. Vuur en water voeren ons tegen stroom en wind op, en in één' dag brengt ons de diligence van Deventer naar Amsterdam; eene reis, waartoe onze voorouders soms drie dagen besteedden. Men zegt zelfs, dat er tusschen Amsterdam en Utrecht eene schuit vaart, zoo hard als een paard kan loopen, en die men daarom de vlieger noemt.
Dit een en ander in aanmerking nemende, kwam het mij niet ongepast voor, daar ik voor deze aanzienlijke vergadering moet spreken, uwe aandacht bezig te houden met eenige beschouwingen over den geest van onzen tijd. Ik zal trachten aan te toonen, dat die geest een dierlijk magnetische of gemagnetiseerde geest is, zoo wel in het zinnelijke als zedelijke, zoo wel in het staatkundige als godsdienstige. Uwe bemoedigende en geestverheffende aandacht volge mij in de ontwikkeling dezer vier punten!

{==114==} {>>pagina-aanduiding<<}

Vooraf, echter, zal het noodig zijn, u te ontvouwen, wat ik door een' gemagnetiseerden geest versta. Het zal ieder uwer bekend zijn, dat wij vijf zintuigen hebben, waardoor wij kennis bekomen van hetgene ons omringt; dat die zintuigen eene werking verwekken in onze hersenen, het middelpunt, als 't ware, onzer aandoeningen en bewegingen. Maar, door zekere strijkingen en blazingen, kan men het zoo ver brengen, dat wij geene zintuigen meer noodig hebben; dat wij zelfs dingen bemerken op uren afstands, ja die nog in de toekomst verborgen liggen. Men heeft opgemerkt, dat de verhevene natuur des menschen heerlijk ontwikkeld wordt in dien toestand. Een kind spreekt en gedraagt zich als een volwassen man, een lompe boer als een welopgevoed stedeling, een ligt meisje als eene deftige en eerbare matrone. En de Geneesheeren, die weten, hoe een mensch van binnen gesteld is, hebben ontdekt, dat dit veroorzaakt wordt, doordien de hersenen ophouden een middelpunt onzer gewaarwordingen te zijn, en, zoo als zij zich zinrijk uitdrukken, gedepotenseerd worden; dat ons geheele zenuwgestel opgevijzeld wordt tot de hoogte der hersenen, en wij dus, geheel hoofd zijnde, zonder hoofd zijn.
1. De geest des tijds is, in het zinnelijke, gemagnetiseerd. Geen vezeltje van ons ligchaam, of het is zenuw geworden, en deelgenoot van de kracht, die in het hoofd plagt te heerschen. De maag schaamt zich, te verteren, - de nieren, pis af te scheiden, - de huid, zweet; allen willen zij deelnemen aan het edeler gedeelte van ons bestaan. Eene eenvoudige aandoening verwekt bij den eenen zenuwhoest, bij den anderen zenuwïndigestie, bij een' derden zenuwkolijk, bij een' vierden zenuwjicht of graveel; welke kwalen alleen ontstaan, omdat maag en ingewanden deelnemen aan bewegingen, waarmede zij zich in vroeger dagen nooit bemoeiden. Daar nu de zenuwen het fijnste, het etherische der dierlijkheid zijn, is hierdoor in de grofste bewegingen des ligchaams eene fijnheid, eene beschaafdheid gekomen, welke, in alle standen doorgedrongen, aan de geheele maatschappij een'

{==115==} {>>pagina-aanduiding<<}
hemelschen, dichterlijken zweem zal geven. Ja, de tijd is nabij, waarin geen Boer zijne mestvaalt zal naderen, zonder een' zakdoek met eau de Cologne voor den neus!
2. Ook in het zedelijke is de geest des tijds gemagnetiseerd. Eertijds onderscheidden de zielkundigen vele vermogens in den geest des menschen; thans zijn wij, door het scherpzinnig vernuft der Fransche Ideologen voorgelicht, verzekerd, dat alles gevoel is. Wij gevoelen de waarheid van een voorstel, zoo als wij het gewigt van een' zak guldens gevoelen; goed en kwaad, als hitte en koude; wij voelen, dat het waait, en dat er een God is. Een levendig gevoel geldt voor overtuiging; woorden, die het oor treffen, voor bewijzen. Het verstand en de rede zijn gedepotenseerd, en de geheele mensch is rede en verstand geworden. Sedert dien tijd zijn kennis en wetenschap, deugd en godsvrucht gemeene goederen. De Timmermansbaas zet zich, overtuigd dat hij ooren heeft, naast den Professor, niet om over eene deur of kozijn te spreken, maar om een wijsgeerig betoog of natuurkundige proef te beoordeelen. Ook moet men zich niet verwonderen, dat een schurk thans een eerlijk gezigt heeft, en verboden wellust het voorkomen der eerbaarheid; dit toch is het gevolg van den magnetischen staat, welke een' glans van onschuld en zedelijke reinheid over de gemeenste tronie werpt. Ja, M.H., reeds zie ik, in mijne verbeelding, het gelukkig tijdstip daar, hetwelk niet ver meer verwijderd kan wezen, waarin galg en schavot verouderde woorden zullen zijn, die niemand meer verstaat; waarin elk zoo zeer de waarde van den mensch zal gevoelen, dat het verlies der zwaarste goudbeurs hem niet zal bewegen, de eerlijkheid van den gaauwdief te verdenken, die haar beschaarde!
Indien, door den magnetischen geest van onzen tijd, in onzen zedelijken toestand zulk eene hemelsche harmonie heerscht, dat deugd en ondeugd, zelfs voor het scherpzinnigst onderzoek, alle teekenen van onderscheid verliezen, hoe veel meer in het staatkundige!.......

{==116==} {>>pagina-aanduiding<<}

Hier wordt het handschrift moeijelijk te onteijferen, daar het vol inktvlekken is. Het is waar, ik had het aan een' of anderen grooten Criticus kunnen zenden, die, uit de grootte der vlekken, uit enkele trekken van letters, die er nog overgebleven zijn, misschien ook uit het verband, maar vooral uit zijne eigene breinkas, de ontbrekende woorden had kunnen invullen; doch daartoe is mijn manuscript nog niet oud genoeg, en het is wat gevaarlijk, vast te stellen, wat een schrijver geschreven, of althans heeft willen en moeten schrijven, wanneer hij zelf, door één woord, het gansche geleerde steigerwerk kan omverhalen. Zooveel heb ik kunnen opmaken, dat de redenering van den Bakkerszoon zoo omtrent hierop neêrkomt: ‘Door de staatkundige magnetisering van onzen tijd verdween dat onderscheid tusschen rangen en standen in de maatschappij, hetwelk plaats had, toen wij nog waakten. De Kruidenier en de Boer zien het ware staatsbelang der volken zoo duidelijk in als hij, die er, door zijne meerdere geestvermogens en uitnemender opvoeding, tot dusverre alleen toe in staat scheen. Zoo zien wij de grover bewerktuigde vingertoppen, en de zenuwvlecht der maag, oorspronkelijk bestemd om uit boerenkool en knollen versche sappen voor ons ligchaam te bereiden, in den magnetischen slaap het verhevener werk van oogen en ooren verrigten. Vanhier, dat, daar ieder nu verstand heeft van regeren, ieder ook naar zijnen zin en op zijne wijze geregeerd wil zijn. In de eeuwen der duisternis geleek een staat, het zij dan koningrijk of gemeenebest, naar een' mensch, waar het mede gedaan is, als men hem den kop afslaat, en die deerlijk verminkt wordt bij het gemis van een' arm of een been. In de verlichte eeuw, die wij beleven, hebben de staten meer van schildpadden en kikvorschen, insekten en wormen, die het onschatbaar voorregt bezitten van zonder kop of hart te kunnen wandelen, en, na het verlies van de eene helft, met de andere nog huppelen of kruipen, elk naar dat
het zijn aard medebrengt. De Natuurkundigen schrijven dit daaraan toe, dat in die dieren minder verband en

{==117==} {>>pagina-aanduiding<<}
zamenhang, dat de kop er minder kop is. Of hetzelfde verschijnsel in de staatkundige wereld uit gelijke oorzaak ontsta?’
Wat er verder over den godsdienstigen toestand onzer eeuw gezegd wordt, is zoo beklad, dat er haast geen zin uit te halen is. Ik lees ergens, maar ik geef het zoo als ik het vind: ‘Door den magnetischen geest der eeuw gevoelt zich de mensch verheven boven de natuur, en deelgenoot van den Oneindige. Zijn groote geest doorziet het plan der schepping, en berekent alle mogelijke uitkomsten der verborgene toekomst. Hij gevoelt zich onafhankelijk, en dat, wat hij is, hij het is door zichzelven (*) en door de kracht van zijn vernuft. Meester van de natuur, is hij het nog meer van zichzelven, zichzelven ten wet, tot loon en tot straf.’
Ik moet bekennen, dat dit in den geest van het magnetismus ligt: want daarin is alles in alles. Ook heb ik verscheidene plannen van Constitutie voor de schepping en de regering der wereld gelezen, door de Filozofen (†) ontworpen, waarin zij ons geslacht eene groote rol laten spelen. Men zegt, dat dit doorgaans in die gevallen plaats heeft, en de ontwerpers het meest om huns gelijken denken. Hoe dit ook zij, ik vind dezen geest der eeuw zeer bedenkelijk: want, terwijl men bij de Oudheid ten minste een Noodlot aan het hoofd der wereld had, waarin nog eenige gedaante van een Opperwezen te bekennen was, loopen wij groot gevaar van, als de kikvorschen in de fabel, met een dood stuk hout te spelen, tot dat het Bijgeloof, als een tweede kraanvogel, ons komt inslikken.


{==118==} {>>pagina-aanduiding<<}

Verdediging der gewezene Nederlandsche republiek, en harer groote mannen.

Een der Ouden keurde, bij zekere gelegenheid, eene lofrede op herkules overtollig, met te zeggen: Wie laakt hem dan? Even zoo werden de groote mannen onzer Geschiedenis, de helden in den opstand tegen Spanje, benevens de groot, de ruiter en anderen, door de algemeene stem der nakomelingschap, genoegzaam boven allen lof verheven gekeurd. Het was aan sommigen uit de negentiende Eeuw voorbehouden, hen te berispen en te verachten, en dus hunne verdediging noodzakelijk te maken. Maar, wie zijn die berispers, die verachters? Misschien Apostels der duisternis uit de thans weder met zoo veel dreigende kracht verrijzende school der Jezuiten? De Oostenrijksche Beobachter, dat schotschrift tegen de menschheid, en al wat zij edels en groots heeft? Of de tegenwoordig heerschende partij in Frankrijk, die niet dan onderdrukking, vervolging, en herstelling der monniken bedoelt? Nederlanders ten minste kunnen het onmogelijk zijn; Nederlanders, medeburgers dier zelfde groote mannen, wier lof Europa van het eene tot het andere einde vermeldt! - Zoo schijnt het van voren. Doch geen Beobachter, geene Quotidienne, geen bonald waagt het nog, filips II te prijzen, de brederodes, de rijks en van der werffs als muitelingen te brandmerken, de groot eener eeuwige gevangenisse, de ruiter der vergetelheid, of zelfs der verachtinge, barneveldt het schavot waardig te keuren, den vreesselijken dood der de witten te verontschuldigen. Nederlanders wagen het openlijk!
Er zijn op eene Nederlandsche Hoogeschool, sedert eenigen tijd, niet ten gevolge van het onderwijs der Hoogleeraren, die zulks meestal ten hoogste afkeuren, maar van bijzondere lessen eens daartoe geenszins aangestelden noch bevoegden mans, stellingen verdedigd, die blijkbaar deze strekking hebben; en, zoo men nog niet openlijk den

{==119==} {>>pagina-aanduiding<<}
opstand tegen filips misdadig durft noemen, noch tegen de ruiter uitvaren, is zulks meer aan vrees, om het algemeene gevoelen tegen zich in 't harnas te jagen, dan aan den wil toe te schrijven. Een der bedoelde jonge lieden, de laatste, trekt, als 't ware, de leer der nieuwe Sekte bijeen, en schimpt te dien einde (gelijk trouwens alle deze lieden) op wagenaar, wien hij genoegzaam beneden de kritiek keurt; terwijl hij zegt, dat kluit, op hoop van in zijn ambt hersteld te worden, niet alles heeft durven schrijven, wat hij wel dacht, en zijn gevoelen verbloemd heeft. ‘De goede filips wilde slechts de Protestanten voor de eeuwige straf behoeden, de godsvrucht, en die Evangelieleer, welke hij voor de éénige ware hield, verdedigen: dit was het beginsel zijner daden.’ Hij gelooft hopperus zeer gaarne, (wien hij, trouwens, den geloofwaardigsten Schrijver, en besten beoordeelaar der daden van filips noemt) wanneer deze van hem zegt: ‘dat de Koning niet naar zijn regt, maar naar goedheid en barmhartigheid heeft willen handelen; dat hij de beste, de verstandigste, de werkzaamste der Vorsten was; dat hij aan zijne goedheid jegens de Nederlanden nooit perk heeft gegesteld, en dat hij zijne vaderlijke pligten vervuld heeft, om de zaak bij te leggen.’ Filips (dit zegt niet hopperus, maar de jonge Doctorandus) heeft de Privilegiën geschonden; maar hij kon niet anders: want anders konde hij den Roomschen Godsdienst niet beschermen, en hij moest Gode meer gehoorzamen, dan zijne pligten omtrent de menschen vervullen. - Doch de pen ontvalt schier onze hand, bij zulke leerstellingen! Nog
één stap verder, en ook alva wordt, gelijk zijn waardige Meester, met de Apostelen onzes heeren in ééne klasse geplaatst, als die ook liever Gode wilden gehoorzamen dan den menschen!...
Maar, keurt men dan den opstand tegen Spanje voor onwettig, en eene misdaad van gekwetste Majesteit? Indien men consequent wil handelen, volgt dit stellig uit de bovenstaande redenering, en uit de stelling, dat alle Ko-
{==120==} {>>pagina-aanduiding<<}
ninklijke en Vorstelijke Regten onmiddellijk van God afkemen, en dus boven de magt van het Volk verheven, aan hetwelk die Vorsten geene rekenschap behoeven te geven. Maar men gevoelt, dat dit thans te veel opziens zou baren. Onze geliefde Koning is een afstammeling van dat Doorluchtige Huis, hetwelk toen alles voor 's lands vrijheden en geregtigheden opzette. Men doet het dus voorkomen, alsof willem I, ja, wel regt had gehad, filips den Oorlog aan te doen, maar als Souverein Vorst van Nassau. (Dus had b.v. napoleon dan ook gelijk, toen hij lodewijk XVIII, als Souverein Vorst van Elba, den Oorlog aandeed; een voorwendsel, waarmede toen ieder gespot heeft.) En de Onderdanen mogten, in dit bijzondere geval, ook van filips (dien vaderlijken, goedertierenen Monarch!) afvallen: waarom? omdat hij hun verbood uit het land te gaan. Zoo dus b.v. morgen lodewijk XVIII, of liever zijne Ministers, eens, in spijt van het Charter en alle verdragen, (het is slechts eene loutere onderstelling ter opheldering) mogten goedvinden, den Protestantschen Godsdienst in Frankrijk te verbieden, en hen, die langer als zoodanig aldaar verblijven wilden, met Dragonnades, of zelfs met den brandstapel, te straffen, dan moesten de gezetene Burgers van Nimes en Montauban zich daaraan lijdelijk onderwerpen, des noods hunne have in den steek laten, en zich naar elders begeven, zoo zij daartoe
vergunning bekwamen. Tegenstand toch, zelfs met gegronde hoop op een' goeden uitslag, zou eene hoogst strafbare misdaad zijn. Maar deze redenering vervalt van zelve, of is slechts op hen toepasselijk, die bleven, niet op de menigte der uitgewekenen, niet op alle de Watergeuzen, de rijk en zoo velen, niet op aldegonde, 's Prinsen boezemvriend, ja niet op den Prins zelven, dan in zoo verre hij Vorst van Nassau was. Doch als zoo danig was hij volstrekt niet beleedigd. Zijn Oorlog aan filips was dus onregtvaardig; en de uitgewekene Nederlanders, die zich met eenen vreemden Vorst tegen hunnen wettigen en natuurlijken Landsheer vereenigden, wa-
{==121==} {>>pagina-aanduiding<<}
ren, als Majesteitschenders en Rebellen, den dood schuldig. Dit is het eenvoudige, natuurlijke gevolg van dit nieuwe Staatsregt.
Maar, zoodra de opstand voor wettig verklaard is, moet de nieuwe Sekte zich laten welgevallen, de Souvereiniteit des Volks (in den echten, ouden zin) te erkennen; dat is: dat de Onderdanen in eenen Constitutionelen Staat, verdrukt wordende, het regt hebben, den Tiran, die openlijk alle zijne beloften schendt en met voeten treedt, af te vallen. Reeds de oude Brabandsche landsregten gaven den Onderdanen de vrijheid, niet te gehoorzamen, wanneer de Hertog hun iets, dat tegen de regten en vrijheden streed, durfde voorschrijven; en de Staten Generaal der Vereenigde Nederlanden (let wel! de Staten, als wettige Vertegenwoordigers der Natie) zeiden dan ook, in de akte van afzwering van Koning filips: ‘Dat een iegelijk kennelijk is, dat de Onderzaten niet van God zijn geschapen ten behoeve van den Prinse, om hem in alles, wat hij beveelt, onderdanig te wezen; maar de Prins om der Onderzaten wil, zonder welke hij geen Prins is, om dezelve met regt en rede te regeren, en voor te staan, en lief te hebben; en zoo wanneer hij zulks niet doet, maar, in stede van zijne Onderzaten te beschermen, dezelve zoekt te verdrukken, te overlasten, hunne oude vrijheid, privilegiën en oude herkomen te benemen, en hen te gebieden als slaven, moet gehouden worden, niet als Prins, maar als een Tiran, en voor zulks, naar regt en rede, mag ten minste van zijne Onderzaten, bijzonder bij deliberatie van de Staten van den Lande, voor geen Prinse meer bekend, maar verlaten, en een ander in zijne stede, tot beschermenisse van hunlieden, voor Overhoofd, zonder misbruiken, gekozen worden (*).’ Dit is de ware leer van 1581; de grondleer, waarop onze Staat gerust heeft, en waarin de Sekte, zij mag zich keeren

{==122==} {>>pagina-aanduiding<<}
hoe zij wil, zal moeten berusten, in gevalle zij Prins willem I als wettig Opperhoofd en Hooge Overheid van den Lande wil erkennen: want daar toch niemand ontkent, dat het gezag van filips II met de afzwering eindigde, zoo bekwam willem I het van de Staten, uit kracht dezer afzwering, welke de Schrijver, dien wij bedoelen, (en dus tevens de leer, waarop zij eeniglijk gegrond is) voor wettig erkent. Ook riep willem I nooit een ander Regt in; en hij zou zekerlijk (hij, in de zestiende Eeuw!) geglimlacht hebben over de leer van den nieuwen Staatsregtkenner in de negentiende, (wij noemen hem niet, uit eerbied voor zijnen naam) die beweert, dat het Volk en deszelfs Vertegenwoordigers althans geene magt hadden, om den Vorst van zijn Rijk vervallen te verklaren, maar dat die magt den plaatsvervanger van den Vorst toekwam (*). Eene schoone leer! Wij raden den Schrijver, daarmede naar Egypte te gaan: mahomed ali pacha zal er hem eene goede belooning niet voor weigeren!
Nog eene andere tegenstrijdigheid loopt hier in het oog. ‘De plaatsvervanger of eerste na den Vorst moet daarom niet zichzelven benoemen; maar den Souverein verkiezen of doen verkiezen.’ Alsdan had willem I, volgens de stelling van onzen nieuwen Wetgever van het Staatsregt, althans geen bezit van de Hooge Overheid kunnen hebben, ten zij hij onkiesch genoeg geweest ware van zichzelven te kiezen. Doch de groote man was er verre af van zich zulk een gezag toe te eigenen; integendeel liet hij zijne eigene belangen gerustelijk (gelijk deze Schrijver zelf uit de Resolutiën van Holland aanhaalt) aan de beschikking der Staten over. Dat deze, gedurende 's Prinsen bestuur, de Souvereiniteit facto be-
{==123==} {>>pagina-aanduiding<<}
zeten hebben, ontkent hij mede niet; doch beweert, dat zulks onwettig, en de Prins jure alleen de Hooge Overheid was.
Men zoekt, zoo doende, aan het Huis van Oranje, voor de ondermijning van deszelfs oorspronkelijk Regt tot de bevrijding der Nederlanden, eene schâvergoeding daardoor te geven, dat, zoo de Nederlanden nu toch eenmaal aan den wettigen Vorst onttrokken waren, ten minste dat Huis alleen tot de Regering over dezelve geregtigd was. En, om de liefde tot het Despotismus, welke der Sekte eigen is, bot te vieren, kiest men die Prinsen van Oranje tot Heiligen, welke zich door daden van geweld en overheersching hebben gekenmerkt; maurits, willem II en willem III. Hun hof zullen de Heeren daarmede gewis niet maken. Onze algemeen beminde en geëerbiedigde Monarch is geen afstammeling van maurits, willem II en willem III, de Afgoden der Sekte; maar van de edelste en volklievendste der Stadhouderen, willem I, frederik hendrik en willem IV, met welken hij niet alleen in den bloede, maar ook naar den geest vermaagschapt is (*). Frederik hendrik, echter, kan den afkeer der Sekte niet ontgaan, omdat hij gematigd, en geen vervolger der Remonstranten was; en zelfs de eerbiedwaardige Moeder van dezen besten der Stadhouderen, de voortreffelijke, zachtaardige louise de coligny, die engel van goedheid en menschelijkheid, wier ongelukken alleen (zij werd, om den Hervormden Godsdienst, met het bloed van Vader en twee Echtgenooten bespat!) medelijden en achting hadden moeten wekken, komt hier als eene hatelijke
Stiefmoeder voor, die, om slechts maurits niet tot de Hooge Overheid te doen

{==124==} {>>pagina-aanduiding<<}
opklimmen, ook de Regten van haren onmondigen Zoon daarop prijs gaf, en dus de oorzaak was, dat het Vaderland bijna twee Eeuwen lang door de kwaadwilligheid der Staten verscheurd werd. Deze droppel adderenvergif kan niet uit het hart des jeugdigen Schrijvers gevloeid zijn. Wij herkennen de venijnige bron deszelven, die vele Jongelingen dreigt te verpesten.
Wij gaan thans over tot den haat op oldenbarneveldt, die door sommigen gekoesterd wordt. Het onderwerp van den Schrijver, op wien wij tot hiertoe meer bijzonder het oog hadden, liet hem niet toe, op dit stuk uit te weiden; maar in zijne staatkundige geloofsbelijdenis, in den beginne zijner Dissertatie medegedeeld, laat hij ons vooral niet onkundig, dat hij op eene zonderlinge wijze gestreeld wordt bij het hooren noemen van maurits, en barneveldt voor misdadig en te regt met den dood gestraft houdt. Dit is thans de leus des Sekte. Oldenbarneveldt is dáárom vooral het voorwerp van haren haat, omdat hij zooveel toebragt tot de vestiging der Nederlandsche Republiek, tegen welke zij haren afkeer niet verbergt. Eene Republiek, welker groote daden en roemruchtige mannen der menschheid tot sieraad verstrekten; die zekerlijk gebreken, groote gebreken had; maar die, in weerwil derzelve, meer volksgeluk, welvaart, burgerlijke vrijheid, en ontzag in Europa genoot, dan eenig Gemeenebest der nieuwere tijden, - wordt door Jongelingen, en wel door Jongelingen, die in haar geboren zijn, en aan wier geslachten zij eer, en onderscheiding, en rijkdom verschafte, met eene minachting, eenen hoon behandeld, die men zelfs in den buitenlander niet zou dulden. De grootste vlekken in de Geschiedenis van dezen Staat, den wederregtelijken dood van den zeventigjarigen Advocaat, de opligting van eenige leden der Vertegenwoordiging van den Souverein, den aanslag op de aanzienlijkste stad des lands door den eersten Dienaar van Staat, willem II, en het verscheuren van den pitt zijner Eeu-
{==125==} {>>pagina-aanduiding<<}
we, en deszelfs Broeder, door het baldadige graauw, - deze alleen juichen zij toe, of verschoonen die toch.
Het vonnis over oldenbarneveldt werd, dit is blijkbaar, geveld door buitengewone Regters, ad hoc door een Collegie, 't welk hij nooit als zijnen Regter erkend had (de Staten Generaal), en gedeeltelijk uit zijne vijanden gekozen. Deze daadzaken staan vast. Zij bewijzen de onbevoegdheid der Regtbank, die niet billijker noch regtvaardiger was dan de Krijgsraad, door napoleon in 1804 bijeengeroepen, om den ongelukkigen d'enghien ten dood te veroordeelen. 't Is waar, de Heeren gedelegeerde Regters namen er een weinig meer tijd toe, en hielden wat beter de vormen in 't oog: maar de dood van den Advocaat was bij hen, althans bij de meerderheid hunner, vooraf reeds bepaald, en lag in den geest hunner instelling. Dat de Staten van Holland, de Souverein van oldenbarneveldt, zoo als hij het begreep, hier niet tusschenbeiden kwamen, daarvoor zorgde maurits, door buitenstijds de Regeringen te veranderen, en zijne aanhangers in het bewind te stellen. En wat nu de daadzaken aangaat, waarom barneveldt heeft moeten sterven, zoo was het hoofdpunt, waarop alles aankwam, dat hij, tegen de Unie aan, den stand van den Godsdienst zou hebben zoeken om te keeren. En wat zegt de Unie daarvan? Dat Holland en Zeeland in het stuk van den Godsdienst naar goedvinden mogen handelen. Hetzelve is echter nader in 1581 beperkt, ‘dat de Evangelische Gereformeerde Religie alleen in de zeven Provinciën moet worden toegelaten, zonder eenige andere daarin te gedoogen.’ Dus zou, volgens dit Artikel, naar de uitlegging, die de Factie in 1618 daaraan gaf, de eerste, die aan de Lutherschen of Roomschen, in een Gewest, zelfs oogluikend, vrije Godsdienstoefening had toegelaten, indien hij zulks
doorgezet had, door die daad alleen des doods schuldig geweest zijn, en strafbaar voor de Regtbank der Staten Generaal, zoo als men willekeurig daarbij voegde. Welk een bloedplakkaat zou dit Artikel dan niet geweest zijn!

{==126==} {>>pagina-aanduiding<<}
En de zachte, de menschelijke, de verre boven zijne eeuw verhevene willem I zou zulk een moordbevel hebben goedgekeurd? Nooit! Maar, al onderstelt men eens, dat deze beteekenis, hoe afgrijselijk, de regte zij, (en dat zij het niet ware, daarvan getuigt de vrijheid, kort daarna aan bijna alle Gezindten, zelfs aan de Roomschen, verleend, om openlijk te vergaderen) zoo was hier niet eens tegen dit Artikel gezondigd. De Hooggeleerde en Weleerwaardige Schrijvers van de Geschiedenis der Hervormde Kerk in Nederland hebben sprekend betoogd, dat in die Kerk zoo wel de zachte gevoelens van zwingli (naderhand van arminius) als de hardere van kalvijn geleerd werden; dat zelfs de Formulieren van Doop en Avondmaal grootendeels Zwingliaansch zijn. Dus waren beide gevoelens, van arminius zoo wel als van gomarus, Hervormd; en oldenbarneveldt en de zijnen handelden volkomen in den geest der eerste predikers van de Evangelische waarheid hier te lande, toen zij beide partijen gelastten, zich te verdragen in niet ter zaligheid dienende punten, en deze aan de Godgeleerde scholen over te laten; terwijl men het Volk slechts met zulke punten moest bekend maken, die hetzelve noodig had, om gelukkig en Christelijk te leven, en zalig te sterven. Ook verbood men niet, die gevoelens te koesteren of bescheiden voor te dragen, welke ieder in dezen voor best hield: slechts het verdoemen van andersdenkenden, het schelden en razen, destijds op den Kansel, helaas! zoo algemeen, wilde men voorkomen. Slechts zij, die hunnen mededienstknecht, om de verborgenheden, die alleen voor den Heere onzen God zijn, veroordeelden, die vermaak vonden in te twisten, deze werden
met geweld tot rust gebragt: maar zij wilden niet rusten, en, om dat vermaak regt den teugel te vieren, moest het gemeen in de steden opgeruid worden, onder voorwendsel, dat de Godsdienst in gevaar was, en moest eindelijk het meer dan zeventigjarige hoofd des trouwsten Staatsdienaars, en van den eerlijksten Republikein, vallen. Want alle de andere punten, in zijne Sen-
{==127==} {>>pagina-aanduiding<<}
tentie vervat, waren deels natuurlijke uitvloeisels van het denkbeeld der Provinciale Souvereiniteit, deels slechts gevolgen van den tegenstand, dien de Staten van Holland binnen hunne Provincie leden, en dien oldenbarneveldt meende niet te moeten gedoogen. (En tegen oproer zijn de Heeren Monarchomanen onzer dagen immers meer dan iemand? - doch neen! zij verdoemen de Spaansche Omwenteling, waarin geen bloed geplengd is dan door hare tegenstanders, en verheffen of verzachten het gebeurde in 1672 en de muiterij tegen de de witten.) Ondersteld zelfs eens, dat oldenbarneveldt gedwaald had, zoo was dit eene misvatting, zeer verschoonlijk bij het gemis eener algemeene Grondwet en het geheel onvoldoende der Utrechtsche Unie, zijnde slechts een verbond tusschen onderscheidene Volken, daar, voor de inwoners van elke Provincie, die Provincie hun Vaderland was, (zoo als zich de Schrijver der door ons bedoelde Verhandeling zelf uitdrukt.) Wie nu dacht, dat elke Provincie, in de hare, beschikkingen mogt maken tot bewaring van den vrede der Kerke, was die des doods schuldig? Slechts bevooroordeelde onchristelijke haat en vervolgzucht kan zoo oordeelen.
De Sekte zwijgt, zeer voorzigtig, over de groot. Zijn naam is in geheel Europa zoo algemeen geëerbiedigd, in Holland zoo aangebeden, dat zij het nog niet waagt, hem, zoo min als de ruiter, anders dan in 't geheim te verwenschen. Doch in de afzonderlijke onderrigtingen, die haar gegeven worden, weten wij stellig, dat de laatstgenoemde groote held, mensch en Christen in een zeer ongunstig licht verschijnt, en den naam van een groot man wordt onwaardig gekeurd. Ook frederik hendrik, die geheime Arminiaan, wordt allerkwaadaardigst beoordeeld, omdat hij, door zijnen invloed, vrijheid van Godsdienst, en dat nog oogluikend, deed geven. De plakkaten van 1619 had men moeten doorzetten; kerkeren, uitbannen, verbeurdverklaren! (Waarom niet liever het hangen en branden van den godsdienstigen, naauwgezetten en wettigen Koning filips van Spanje?) Wij

{==128==} {>>pagina-aanduiding<<}
zijn zelfs in het zekere onderrigt, dat men den Heere warnsinck, Schrijver van het verslag van Loevestein in ons Mengelwerk, eenen nameloozen brief vol berispingen heeft geschreven, omdat hij maria van reigersbergen heeft durven prijzen, die men verachtelijk eene der Santinnen van de Loevesteinsche Factie noemt. Door zulke schandelijke middelen tracht eene Sekte, die in het verborgene rondsluipt, de groote Mannen en Vrouwen onzer Natie, en de Natie in haar, te verlagen! Doch het zal haar niet gelukken. Hare grondstellingen open te leggen, is, dezelve, bij de onnoemelijk groote meerderheid onzer nog niet zoo diep gezonkene Natie, te doen veroordeelen. Wij zullen ons dus hier niet langer bij ophouden, maar terstond tot de witt overgaan.
Het zij verre van ons, dat wij de daden van dezen Staatsman in alles zouden willen goedkeuren. Zijn gedrag in 1654, bij den Vrede met cromwell, was zeer te berispen. Ook het Eeuwig Edict van 1668 kan men niet prijzen. Hij had eenen afkeer van het Huis van Oranje; dit is niet te ontkennen. Maar waardoor? Zijn Vader was, door eene wederregtelijke, hoogstönstaatkundige daad, als lid der Souvereine Vergadering van Holland, door willem II benevens anderen opgeligt, en naar Loevestein gevoerd. Dezen willem II prijst de Schrijver der Verhandeling hemelhoog, en gevoelt bij zijnen naam die zelfde heilige rilling, als bij dien van maurits. Waarom, weten wij niet. Voor het Vaderland heeft willem II minder gedaan dan eenig Stadhouder; maar geweld te gebruiken in burgertwisten verstond hij zeer goed. Hij heeft het geslacht der de witten tegen zijnen Zoon gewapend. Hoe men over zijn (in allen gevalle zeer onberaden en onstaatkundig) gedrag tegen Amsterdam denke, het opligten van leden uit de Vergadering van Holland, die niet naar zijnen zin stemden, was een geweld, hetwelk tegen de magt der Stadhouders op zijne hoede leerde te zijn.
Wat nu de schuld der de witten aangaat, zoo hebben zij gewis ter goeder trouwe gehandeld, toen zij

{==129==} {>>pagina-aanduiding<<}
dachten, dat eene Stadhouderlijke Regering, met het ambt van Kapitein-Generaal vereenigd, den lande nadeelig was. Zij dwaalden hierin; doch gewis niet opzettelijk. Eigenbelang dreef jan de witt niet: want hij was onomkoopbaar, gelijk d'estrades zelf van hem getuigt. Hij wenschte het roer van Staat in handen te houden, - wij ontkennen dit niet, - maar omdat de groote man gevoelde, dat het Vaderland hem noodig had. En gewis zou Nederland onder zijn bestuur nog lang hebben kunnen bloeijen, zoo hij niet, in 1668, lodewijk XIV, te Aken, de wet voorgeschreven, en hem in den loop zijner zegepralen gestuit had. Hij ging hier met het welzijn van Nederland en Europa te rade, meer dan met dat zijner partij. De verbitterde Fransche Sultan (gelijk onze helmers hem te regt noemt) had de dwaasheid en slechtheid, Nederland, tot wrake daarvoor, aan te vallen, en daardoor zijnen sterksten tegenstander, willem III, in het bewind te doen plaatsen. De witt was onvoorzigtig genoeg, aan lodewijk's toerustingen geen genoegzaam geloof te slaan, en hij verzuimde dus de middelen ter verdediging. Zie daar zijne schuld! Maar dat hij met Frankrijk zou geheuld hebben, om zijn Vaderland aan hetzelve te onderwerpen, is een al te bespottelijk denkbeeld. Hij zou dan gewis, te Aken, Frankrijk de wet niet hebben voorgeschreven: en had hij dan niet het onmiddellijkste belang in den bloei en de welvaart des Vaderlands? Was niet zijn roem, zijne welvaart, zijn leven zelfs daaraan verbonden? En wat kon hij tegen dezen misstap niet al groote daden en diensten, aan het Vaderland betoond, in de weegschaal leggen! Frankrijks trots in 1657 beteugeld. De Oorlog met Zweden
roemrijk ten einde gebragt, en Deenemarken behouden. Voordeelige handelstraktaten met Frankrijk en Engeland gesloten. De kust van Guinee, die door Engeland verraderlijk was bemagtigd, met kloeken raad door geheimhouding herwonnen. De tweede Engelsche Oorlog met roem en volharding gevoerd; de Engelschen tot in hunne eigene havens bestookt, hunne schepen verbrand, en de schrik tot in

{==130==} {>>pagina-aanduiding<<}
Londen verspreid. Eindelijk het drievoudig verbond, en het stuiten van Frankrijks zegevierende loopbaan. Is dit alles niet in staat, éénen misslag te vergoeden? En moesten, in allen gevalle, de groote Staatsman en zijn Broeder zóó sneven? Is dit, gelijk de Verhandelingschrijver zegt, te verontschuldigen, uit hoofde van hunne verdrukking des Volks? Doch hiervan zijn hoegenaamd geene bewijzen voorhanden. Waar is één burger door hem in eer of goed te kort gedaan? Buat misschien? Zijn vonnis was gestreng; doch althans niet gestrenger dan dat van pain et vin door willem III, die zich, in Zeeland en tegen alewijn, wel aan andere daden van geweld en onderdrukking heeft schuldig gemaakt, die de witt nooit zou hebben durven in zijne gedachten nemen. Niemand zal toch meer aan de beschuldiging van den fielt tichelaar hechten, alsof c. de witt den Prins had willen vermoorden. Dat dit valsch was, blijkt genoegzaam uit het vonnis van den Ruwaard, dien men van die misdaad niet overtuigen kon, en toch niet onschuldig verklaren wilde: hij werd uit Holland en Westvriesland gebannen; een schreeuwend onregt, en genoegzaam bewijs, hoeveel invloeds de Staatsomwenteling reeds op het Hof van Holland had. - Doch hooren wij, over de witt, eenen klassieken Schrijver, die tot de Stadhouderlijke partij behoort, die geenszins van geneigdheid voor Republikeinsche beginselen, allerminst voor eene Stadhouderlooze Regering, kan worden verdacht gehouden; maar die, in zijnen vergevorderden ouderdom, te veel goede trouw, braafheid, achting voor de waarheid en eerbied voor het algemeene gevoelen had, om
zonder lof te spreken van eenen Staatsman, wien eenige Jongelingen, die nog geene proeven van hunne bekwaamheid gegeven hebben dan eene Dissertatio inauguralis, thans des doods waardig achten! Men hoore kluit, in de Historie der Hollandsche Staatsregeling, IIIde D. bl. 323, sprekende van de witt's bestuur, (dien hij op de vorige bladzijden van Franschgezindheid had vrijgeschouwen:) ‘Dit waren dan wel de gouden dagen der Republiek. Dit was de

{==131==} {>>pagina-aanduiding<<}
eerbiedwaardige toestand van het Vereenigde Nederland, in 't welk, door, met en sedert den Munsterschen Vrede, na een' bijna tachtigjarigen oorlog, van binnen een allerbloeijendste koophandel en opeengehoopte schatten en rijkdommen, en van buiten een jaloerschheidwekkend aanzien, magt en waardigheid zamenspanden en als wedijverden, om, gedurende het Stadhouderlooze Tijdperk, door de allesomvattende vermogens en 't beleid van den grooten Raadpensionaris j. de witt, vruchtbaar genot te trekken van de voorheen verworvene voordeelen, van dezelve een krachtig gebruik te maken, en volgens den loop van zaken het roer van Staat te wenden of te keeren, en door die bekomene middelen zich tegen andere Mogendheden te handhaven, en altijd vol te houden.’ Indien een kluit zoo over de witt spreekt, mogen wij dan niet met reden dien grooten man onze bewondering wijden, en tranen plengen om zijn wreed en onverdiend noodlot?
De tweede Stadhouderlooze Regering, (althans na den Spaanschen Successie-oorlog) dat zwakke, bekrompene, kleingeestige en verdeelde Bestuur, willen wij niet verdedigen; maar laten zulks gereedelijk over aan elk, die het verkiest aan te vallen. Verdrukt werd echter toen het Volk eigenlijk niet; het ergerde zich slechts (en met reden) over de trotsche houding der Burgemeesters en andere Regenten, die uit de hoogte op de burgers nederzagen, schoon huns gelijken zijnde. Men hoopte hiertegen voorziening te zullen vinden bij eenen Stadhouder; en dat dit zelfs den toenmaligen Staatsgezinden wel naar den zin was, heeft de zoo schandelijk belasterde wagenaar, in 1747, in zijnen Patriot, aangetoond, waarin hij de noodzakelijkheid der Stadhouderlijke Regering betoogt, oldenbarneveldt en de groot daarbij als getuigen aanhaalt, en zegt, dat de witt, schoon tot zijn ongeluk te laat, die noodzakelijkheid heeft moeten erkennen.
En hiermede eindigen wij dan dit vertoog, met opregte betuiging, dat wij de talenten en bekwaamheden der jon-
{==132==} {>>pagina-aanduiding<<}
ge lieden, welke deze vreemde stellingen drijven, op hoogen prijs stellen, en slechts het misbruik beklagen, van dezelve, tot het stoken van twist en tweedragt, en tot het bekladden van onze volkseer, gemaakt. Ook in hunnen Leermeester vereeren wij een Genie van den eersten rang, een' man van ongemeene kundigheden en scherpzinnigheid; en die waarlijk niet door het uitkramen van paradoxen, maar door het zingen, gelijk hij doet, (en mogt hij 't verder doen!) op den toon van homerus en milton, zijnen naam aan de onsterfelijkheid zal wijden.

Nieuw alphabet van en voor den opmerker.

A.


Aalmoes. Te veel en te weinig.

Aanbeveling. De beste is, er geene te behoeven.

Aanbiddelijk. Stopwoord in den minnaarsstijl.

Aanbidding. Zonder overvloeijing van het gevoel, vreemd vuur op den altaar.

Aandoenlijk. Kan men niet te veel zijn, als men maar de noodige veerkracht bezit, om datgene, wat overweldigt, van zich af te stooten.

Aangeboren. Niets is den mensch aangeboren, dan de behoefte om te beminnen.

Aanhef. Van menig dichtstuk, vlam, door enkel rook opgevolgd.

Aanzien. Altijd letterlijk op te vatten. Het uitwendige, 't zij kleed, blanketsel, haarpoeder, vernis, verguldsel e.z.v.

Aap. Zeer bekend wezen in Holland, waar het echter allerminst behoorde t' huis te wezen.

Aarde. (Aardbol, aardkloot.) Voorheen in het middelpunt van ons planeetstelsel onbewegelijk geloofd, terwijl de zon zich om haar moest rondwentelen. Thans omgekeerd, en de zoo lang werkelooze mevrouw is eene zwoegende slavin geworden, terwijl de voormalige dienaresse, nu in den gemakkelijken leunstoel gezeten, haar in 't molengareel ziet omdraven. Al weder een bewijs, dat de tijd verslimmerd is!

A-b-c. Datgene, waar het verstand mede begint, maar ook eindigt.


{==133==} {>>pagina-aanduiding<<}

Achtbaar. Was men voorheen door allonge-paruik, fulpen mantel en degen; thans, nu alle deze uiterlijkheden ontbreken, waardoor anders, dan door inwendige voortreffelijkheid?

Achterdeur. Een eerlijk man make van dezelve geen gebruik, dan om lastig bezoek te ontwijken.

Achterdocht. De karreman vindt dagelijks overal ontuig op te zamelen; zoo ook de achterdochtige.

Achterklap. Dieverij met braak bij nacht.

Achteruitgang. Mogelijk in ruimte, maar niet in tijd. Een pupil wordt meerderjarig; zoo ook een volk. Eene les voor staatsbesturen, om de pligten hunner voogdij steeds zoo wèl in acht te nemen, dat de volken de opheffing der voogdij niet verlangen kunnen.

Achteruitgangers. Zie Ridders van den domper.

Achting. Die der wereld draagt geurige bloemen; die van zichzelven voedende vruchten.

Adel. Zonder verdienste, eene ruïne in 't midden van een' bouwäkker; de grond, dien zij beslaat, brengt niet dan distels voort. Met verdienste, de algemeene eigenschap van al wat edel en groot is, aan 't welk geboorte en rang geheel vreemd zijn.

Adelaar. De lievelingsvogel van het dwangziek oud-Rome, van Keizers en van Dichters. Met dat onderscheid, dat genen den snavel en de klaauwen, en dezen de blikken en de vleugels de voorkeur geven.

Advocaten. Moeten er wezen, zoo lang het regt onder het ontleedmes zucht.

Afgod. Is met zijn beeld niet vernietigd. Altijd en overal het ik.

Afleider. De Hemel gedoogt, dat men hem den bliksem uit de vuist neme, omdat hij voortaan liefst enkel maar zegenen wil. Wee hen, die hem op aarde vertegenwoordigen, en niet datzelfde willen!

Afrika. ‘Men hoeft om monsters niet te reizen naar Afrika: Europa voedt ze in haar paleizen,’ zeide vondel. Men ga dus niet derwaarts uit nieuwsgierigheid om monsters te zien, maar om op dezelve te jagen, als de privatieve jagten eenmaal overal in Europa zullen afgeschaft zijn, en men toch privatief wil blijven jagen.

Afstammeling. Die van edelen stam is, behoort edele vruchten te dragen, of is eene bastaardloot.


{==134==} {>>pagina-aanduiding<<}

Aftrek. In de berekening, of een boek aftrek zal hebben, gaat het niet door, dat tweemaal twee vier is. De dood van den autheur is dikwijls de springveer om het in de wereld voort te helpen. Dat de schrijvers zich hiermede troosten, als zij kunnen!

Afval. De afval der Nederlanden van de Spaansche heerschappij was wederregtelijk! Eene soep uit den ketel van loyola, al wordt zij ook met een' oud-regtzinnigen lepel toegediend.

Al-een. Wijsgeerig leerbegrip, hetwelk men in alles, maar niet in de zamenleving toegepast wil hebben, in welke elk het omkeert, en het een-al wil zijn.

Alledaagsch. Aanbeveling om in de wereld opgang te maken: opgang, namelijk, even als rook.

Allemans-vriend. Kat, die zichzelve streelt, maar daartoe een ander als wrijfpaal bezigt.

Allerlei. Titel van een boek, dat men gaarne debiteren wil.

Almanak. Met mengelpoëzij, kunstvignetten, in satijn, verguld op snede. Even alsof de pil van het jaar, om te slikken, verguld moest zijn.

Altaar. Oudtijds droeg het alleen geschenken van de menschen aan de Goden; thans, waar het bij Christenen in gebruik is, alleen geschenken van de Goden aan de menschen.

Ambacht. Het beste noodänker, zonder welk nooit levenshulk de wereldzee behoorde in te steken.

Ambrozijn. Kost, welken de Dichters aan Jupijn behoorden over te laten, tot zij er eens zelve van zullen geproefd hebben.

Ambtenaren. Derzelver aanwas het meest geldende bewijs voor de overbevolking.

Amen. Veelbeteekenend woord, waarbij men weinig denkt.

Amerika. Kweekschool van menschelijke verdeling en gezuiverde denkbeelden. Misschien eenmaal Griekenland in het groot.

Antichrist. Boosaardig wezen, vooral daarom geducht, omdat het zich, als Proteus, in duizend en duizend gedaanten voordoet:

Aujourd' hui dans un casque et demain dans un frac.

Arbeid. Wèl bestuurd, de zoetste rust.

Armoede. Te algemeen in beteekenis, om er iets van te zeggen. De halve Goden van oud-Rome waren arm; de

{==135==} {>>pagina-aanduiding<<}
burgers van de Ommerschans insgelijks. Men zie Gebrek, Kunstbehoefte, Zedelijk Verval, Maatschappij, Levenswijze, Muzikanten, Dichters e.z.v.

Artillerij. Welligt eenmaal slechts dienstbaar om den dampkring van pestlucht te zuiveren, en dan moge men den Hemel voor de uitvinding ook van het buskruid danken.

Arts. Iemand, die geene verkeerde zetten doet, omdat de Natuur zijne speelgezellin is.

As. Een hemelligchaam wentelt om zijne as; heeft dus maar ééne as, zou men zeggen; en evenwel ziet men door sommige Dichters aan de aarde eene noorder- en zuider-as toeschrijven! Hoe of dat wentelen in zijn werk gaat?

Astrologie. Wat men voormaals, met betrekking tot de lotgevallen van staten en volken, in de sterren meende te zien, ziet men nu veel duidelijker in de statistieke tabellen, op welke de cijfers de nevelsterren en de kolommen de planetenbanen en melkwegen zijn.

Atheïst. Een mijnslaaf, wiens oog het licht van de bovenwereld niet verdragen kan. De aanleg daartoe openbaart zich vooral in het gemis van het poëtisch orgaan, zonder welk alles nacht is. Atheïst is een mensch zonder God, juist niet altijd een Godloochenaar.

Attisch Zout. ‘Hoe veel bedragen van hetzelve de inkomende regten?’ Eene werkelijk gedane vraag van eenen ambtenaar der belastingen aan zijnen chef, daar hij dit artikel (natuurlijk) op het tarief niet aantrof.

Australië. Terrein voor de Armen-kolonizatie in 't groot.

Azië. Kweekhof van het menschelijk geslacht tot een' bepaalden graad van wasdom.


De medeminnares van zichzelve.

(Vervolg van bl. 88.)

Wie is in staat, de ongerustheid en den angst van victor van k. te schetsen, toen er dagen, ja zelfs weken verliepen, eer er berigten omtrent zijne dierbare onbekende inkwamen? ‘Hoe!’ dacht hij, ‘zou men mij mijne eer en goede trouw alleen daarom door een plegtig verdrag hebben doen verpanden, om de lusten eener vrouw, zonder eergevoel,

{==136==} {>>pagina-aanduiding<<}
te dienen? - Doch neen, dat kan niet zijn - ik ben zeker onbillijk en ondankbaar; ik heb immers het kloppen van dat hart gevoeld, dat door geheime vrees gekweld werd. - o, Aangebedene vrouw! waarom onttrekt gij u aan de vurigste betuigingen mijner eerbiedige hulde? waarom hebt ge mij het toppunt des geluks doen kennen, zoo ge mij door uwe onverschilligheid wildet ter nederstorten? Heeft dan het herdenken aan dat zalig uur, dat nu nog mijne geheele ziel vervult, op uw hart geen vermogen? Waarom -’
Doch hij had den tijd niet, deze laatste vraag te voleinden, of hem werd een brief, op nieuw in de Fransche taal geschreven, overhandigd, dien wij hier in eene getrouwe vertaling laten volgen: ‘Welke zoete droomen zullen deze mijne letteren moeten vernietigen; welke verwachtingen verijdelen, en welke betoovering doen ophouden! - Gij waant misschien de grootste overwinning te hebben weggedragen; terwijl men slechts over u beschikt heeft. Uwe eigenliefde heeft u voorzeker doen gelooven, dat gij over eene zwakke vrouw eene onweêrstaanbare heerschappij hebt uitgeoefend; en nogtans zijt gij enkel aan hare ontwerpen en berekeningen dienstbaar geweest. Voorzeker ziet gij het oogenblik, en dat wel met verlangend ongeduld, te gemoet, waarin gij uwe onbekende weder zult ontmoeten en haar nader leeren kennen, waarin gij misschien hoopt, door eene vernieuwde bedwelming der liefde van uwe zijde, en door vernieuwde zwakheid van haren kant, uwe heerschappij over haar nog meer te vestigen. Maar neen! niets van dat alles zal gebeuren. Alle betrekking tusschen haar en u houdt van dit oogenblik af op.
Niettemin, de opregtheid en bescheidenheid, welke gij in dit geval hebt aan den dag gelegd, verdienen van mijnen kant ook weder eenige erkentelijkheid. Hoe kan ik echter dezelve beter betoonen, dan door u onbewimpeld dat ontwerp mede te deelen, op welks ontdekking uwe nieuwsgierigheid zoo veel prijs stelde; en waardoor kan ik mijne goedkeuring over deze uwe handelwijze beter openbaren, dan dat ik u met de drijfveren eens gedrags bekend make, hetgeen u gewisselijk vreemd, eigenzinnig en onverstandig is toegeschenen, maar hetgeen ik mij nogtans vleije, dat mij nimmer zal berouwen?
Weet dan, dat een ongelijk huwelijk, waarin mij niets dan verdriet, vernedering, kwelling en onregt beschoren

{==137==} {>>pagina-aanduiding<<}
was, mij den onveranderlijksten afkeer tegen dien gehaten band heeft ingeboezemd, die toch alleen knellend is voor de zwakkere partij, en die de sterkere gebruikt, om alles, wat hard en onbillijk is, der andere op te leggen.
Ik was echter zoo gelukkig, om, reeds in mijn vijfentwintigste jaar, daarvan ontslagen te worden. En, daar ik rijk genoeg was, en geene betrekkingen meer had, deed ik de gelofte, om dit hatelijk juk nimmer weder op mij te nemen, en voor altijd vrij te blijven. Ik bespeurde echter weldra, dat ik deze mijne onafhankelijkheid alleen voor het gemis van het zoetst en zaligst gevoel der natuur, dat van moeder te zijn, koopen kon. Ik zag rondom mij, maar vond niet een eenig wezen, dat eene edele behoeste naar mij gevoelde, of dat mijne teederheid verdiende; niet een eenig wezen, dat mij regt hartelijk beminde, en mij zoodanig gevoel wederkeerig konde inboezemen. En evenwel, mijn geest denkt zoo levendig, mijn hart gevoelt zoo warm! - Ik kwam dus - hoe zal ik het uitdrukken? - op den zeldzamen inval, om de zoo vurig verlangde geneugten van het moederlijk geluk te willen smaken, zonder daarom de ketenen van den echt te torschen, die mij zoo afschuwelijk dunken, en om van wel ke mij bevrijd te houden ik eene zoo plegtige gelofte heb gedaan. Denk echter niet, Mijnheer van k., dat ik hierdoor den sterken geest wilde uithangen, en alle wetten en inrigtingen, die voor de orde in de maatschappij volstrekt noodzakelijk zijn, voor vooroordeel aanzie! Geenszins; ik waardeer dezelve; en, zoo ik mij daaraan dan ook onttrokken heb, is het alleen in dit enkele geval geschied, waarin mijne bijzondere omstandigheden mij veroorloven, mijnen goeden naam niet te verliezen, en de welvoegelijkheden des maatschappelijken levens niet openlijk te krenken.
Dit denkbeeld, dat aanvankelijk slechts duister in mijnen geest lag, en niet dan met de uiterste schroomvalligheid zich aan mij voordeed, verkreeg meerdere helderheid en kracht, toen ik u, Mijnheer van k., voor de eerste maal op de Redoute zag en leerde kennen; en het werd een gevestigd ontwerp, toen ik u anderwerf ontmoette.
Hoedanig ik dit ontwerp heb uitgevoerd, is u bekend. Doch hierbij verneemt gij nu tevens, hetgeen u nog niet bekend kan zijn; dat ik, namelijk, het éénige, wat nog

{==138==} {>>pagina-aanduiding<<}
aan het geluk mijns levens ontbrak, aan u zal te danken hebben.
Ik was aanvankelijk voornemens, u verder niets meer van mij te laten vernemen, geloovende dat ook gij, ingevolge de ligtzinnigheid, den mannen zoo algemeen eigen, het voorgevallene zeer spoedig zoudt vergeten. Ik ben echter te dezen aanzien van gedachten veranderd, en besloot dus, u de hierin vervatte ophelderingen mede te deelen.
Werwaarts u ook in 't vervolg stand of pligt moge roepen, wees verzekerd, dat gij te eenigen tijde de helft zult ontvangen van eenen ring, welke in de dikte gekloofd is, en op welks breedte de dag der geboorte zal zijn uitgedrukt. Het garneersel van brillanten zal eenen zoon aanwijzen; maar een smaragd wijst op het andere geslacht. De andere helst van dien ring zal aan het kind toebehooren; en ik maak de zorgvuldigste beschikkingen, dat, ingevalle het kind mij verliezen mogt, gij berigt daarvan erlangt. In allen gevalle zal het de erfgenaam van mijn geheel vermogen zijn.
Verder heb ik u niets mede te deelen. Vaar dan wel! Alle moeite, die gij zoudt mogen doen om mij uit te vorschen, zal te vergeess zijn; en, ten tijde dat gij deze regels leest, ben ik reeds lang vertrokken, en verre van de hoofdstad verwijderd. Nogmaals, leef gelukkig!’
‘Gelukkig?’ riep victor uit, en liep als een dolzinnige op zijne kamer rond, terwijl hem dit onzalig papier uit de handen viel: ‘Geluk wenscht zij mij, in het oogenblik, dat zij mij in koelen bloede aankondigt van haar nooit te zullen wederzien!’ - Wij achten de verdere uitboezemingen zijner wanhope, alsmede de beschrijving zijner vruchtelooze navorschingen, onzen lezeren te kunnen besparen, daar elk hunner zich die zelf ligtelijk kan voorstellen. Wij zullen dus alleen zeggen, dat wij hem, na verloop van een half jaar, bij het garnizoen van eene kleine stad aan de Turksche grenzen weder aantreffen.

Terwijl victor, aan de onherbergzame grenzen van Turkije, zijne dagen treurig zag henenvlieten, leefde zijne onbekende, wel is waar ook eenzaam, maar nogtans op een

{==139==} {>>pagina-aanduiding<<}
der bekoorlijkste landgoederen aan de Italiaansche grenzen, geheel aan de zoetste uitzigten zich overgevende.
Zij, eleonora, Gravin van sandoz, was te Napels geboren. Haar vader, de Markies lamberti, bekleedde aan het hof aldaar eenen gezantschapspost voor verscheidene kleine Italiaansche Vorsten. Haar gemaal, de Graaf van sandoz, van Zwitsersche afkomst, rijk, in aanzien, een ervaren hoveling, maar een afgeleefde wellusteling, en verzadigd van alle genot, dat weelde en zinvermaak den mensch slechts kunnen aanbieden, gevoelde zich nogtans door de uitstekende schoonheid der zestienjarige eleonora zoo zeer bekoord, dat hij om hare hand verzocht, en die dan ook ligtelijk verkreeg. Hij was reeds in de vijftig; en daar hij, in vroegere jaren, op eenen leeftijd, aan zingenot en ongebondenheid maar al te vaak geheel overgegeven, zijn geluk bij de vrouwen, dikwerf niet onverhoord, had beproefd, zoo was hij thans de achterdochtigste, wantrouwendste en meest jaloersche echtgenoot geworden, die er zijn kon. Zoodanig vertoonde hij zich aan zijne echtgenoote bij iedere gelegenheid; op de onschuldigste aanleiding kwelde hij haar met de uitgezochtste wreedheid, en deed haar onophoudelijk de grievendste verwijten en de bitterste bestraffingen. Betrekkingen hadden hem te Milaan zijn verblijf doen nemen; en nu overviel hem de dood, terwijl hij het ontwerp maakte, ook dit verblijf met de Keizerlijke hoofdstad in Oostenrijk te verruilen. Hierdoor verkreeg, gelijk wij reeds weten, eleonora, op haar vijfentwintigste jaar, na eene allerongelukkigste verbindtenis van negen jaren, hare vrijheid weder.
Uit den brief aan victor, waarin zij den misstap, tot welken de hartstogtelijke begeerte naar een kind, aan hetwelk zij hare liefde en teederheid geheel kon toewijden, haar verleid had, openhartig en met zekere trotsche zelftevredenheid bekende, weten onze lezers reeds, welk gebruik zij van deze hare vrijheid gemaakt had, en hoezeer zij in den waan verkeerde, van haar geluk in het toekomende voor altijd gevestigd te hebben.
Wij moeten dus slechts hun, die hiernaar begeerig zijn, melden, op welke wijze eleonora te Weenen kwam, hoe zij haar ontwerp bij de toevallige ontmoeting met victor konde uitvoeren, en werwaarts zij zich van daar begaf.
De beheering der nalatenschap haars gemaals, wiens alge-
{==140==} {>>pagina-aanduiding<<}
heele erfgename zij was, had haar tot de reis naar Weenen genoodzaakt, waar zij in de gemalin van zekeren Afgezant, den Markies***, eene vriendin van hare jeugd aantrof. Deze was het dan, die op de beide Bals haar had verzeld, waar wij de twee vrouwen in het gezelschap van victor hebben aangetroffen.
Een verblijf van drie maanden in de Keizerlijke hoofdstad had het mogelijk gemaakt, dat haar getrouwe othello, de Moor, dien wij kennen, het waagstuk konde uitvoeren, dat eleonora meende tot vestiging van het geluk haars levens noodig te hebben, zonder dat de navorschingen van victor daarvan eenig spoor konden vinden. Othello had, namelijk, in eene der voorsteden een Paveljoen gevonden, en dit in aller ijl tot het oogmerk zijner meesteresse doen inrigten. Haar vertrek was reeds lang te voren op de eerste dagen na het Carnaval vastgesteld. Om echter niet hierdoor ontdekt te worden, had men op middelen bedacht geweest, om zulks voor het publiek verborgen te houden. En victor was nog te weinig in de groote wereld aldaar bekend, om, in weerwil dezer maatregelen tot verheimelijking, den naam, het vertrek en het volgend verblijf zijner onbekende uit te vinden.
Dit laatste hield zij zelfs voor hare vriendin, de Markiezin, geheim, daar zij, voorgevende naar Milaan terug te keeren, inderdaad zich naar R...begaf, en hier onder de hand een fraai gelegen landgoed kocht, waar zij in stilte, van allen onbekend, gelukkige dagen hoopte door te brengen.
Omstreeks het einde van den herfst beviel zij hier van eene dochter. Nu kende hare vreugde geene palen. ‘Gij zult mij dan toch beminnen!’ riep zij uit, terwijl zij het pasgeboren kind teederlijk aan hare borst drukte; ‘gij zult voorzeker dankbaar zijn voor de zorg, welke ik aan uw welzijn besteden zal; want ik wil voor u alleen leven, en gij zult mij nooit met verwijten en beleedigingen vergelden, wat ik om uwentwille gedaan heb! - Nu bestaat er dan een wezen, met hetwelk ik door de naauwste en onverbreekbaarste banden der natuur vereenigd ben, en welks onschuldige liefkozingen en geluk, zoo ik vertrouwe, ook tot verzekering van het mijne genoegzaam zullen zijn!’ Wat was natuurlijker, dan dat zij nu, als gelukkige moeder, in hare vreugde ook aan victor gedacht? Zij kon de gedachte niet verwijderen van het genoegen, dat hij, als vader, smaken

{==141==} {>>pagina-aanduiding<<}
zou, bij het zien van dezen kleinen engel; en dit herinnerde haar natuurlijk aan hare belofte, om hem den tijd der geboorte van het kind te zullen berigten.
De toenmalige garnizoensplaats van victor was weldra uitgevorscht; de ring werd dus besteld, met den dag der geboorte, ‘den 22 November 179..,’ gekenmerkt, met eenen schoonen smaragd bezet, en op eene vertrouwde wijze aan victor overhandigd. ‘Ik ben dus vader!’ riep hij uit, bij het zien van den ring, ‘en het is eene dochter. - Maar zonder brief, zonder één enkel woord van zich te laten hooren!... Misschien leeft zij niet meer.... Ik zal dus nooit weder iets van haar vernemen? - Maar neen! zij leeft zekerlijk nog. - Ach! wie is dan toch dat onverklaarbaar wezen, dat mijn lot zoo vast geketend houdt, dat zij zelfs over mijn aanstaand lot thans reeds beschikte, en mij op eene onzigtbare wijze tot hiertoe vervolgde, naar verkiezing mij opzoekt, wedervindt en weêr verwerpt, al naar het haar goeddunkt?’
Op deze wijze verliep er een geheel jaar. Intusschen vernieuwden zich de geruchten eener ophanden zijnde vredebreuk met Frankrijk. Voor jonge Officieren, die in hunne garnizoensplaatsen door tijdverveling worden gekweld, en wien de gewone weg der bevordering in vredestijd te langzaam gaat, kan er niet wel aangenamer nieuws worden uitgedacht. Daar victor nog boven dit alles een' zekeren afkeer van het leven ondervond, zoo zag hij vooral met het grootste ongeduld het bevel, om te marcheren, te gemoet. Hoe aangenaam werd hij dus verrast, toen een brief van den Minister van Oorlog hem zijne aanstelling tot Adjudant van den Generaal m*** berigtte, met het bevel om terstond naar Weenen te komen. Victor kon op geenerlei wijze begrijpen, hoe hij aan deze benoeming gekomen was, daar hij even min, bij zijn weten, aan den Minister als aan den Generaal m*** was aanbevolen geworden; hij had echter in den tijd van een jaar zoo veel vreemds en wonderbaarlijks gezien en ondervonden, dat hij zich ook in dit onverwachte geluk spoedig schikte, en terstond naar de hoofdstad op reis ging.
Bij zijne aankomst wordt hij door den Generaal met toegenegenheid en onderscheiding behandeid. Hem wordt het verblijf in deszelfs eigen hotel aangeboden, opdat hij altijd bij denzelven zou kunnen zijn. Hij spijst dagelijks aan diens tafel. En toen hij, na verloop van eenigen tijd, het waagde, den Generaal, wiens lieveling hij int usschen geworden

{==142==} {>>pagina-aanduiding<<}
was, te vragen: ‘Aan wien heb ik dan toch wel dezen luisterrijken post, tot welken zelfs mijne stoutste wenschen het niet waagden zich te verheffen, te danken?’ was het antwoord: ‘Aan den Graaf van st*** in de eerste plaats; maar ook aan uwe dapperheid op den ongelukkigen dag van Arcole, dien ik, helaas! almede heb bijgewoond. - Doch, het is waar, gij moet den Graaf st*** nog een bezoek gaan geven, en hem uwen dank daarvoor betuigen. Ik zelf zal u derwaarts geleiden. Op aanstaanden Dingsdag is er groote Assemblée bij hem.’
De Dingsdag verscheen. Er was reeds een talrijk gezelschap bijeen, toen de Gravin st***, nadat zij eenige speelpartijen had geschikt, zich bij den haard plaatste; terwijl een kleine kring van drie of vier vrouwen en even zoo vele mannen zich rondom haar verzamelde, die zich met aangename verhalen en vrolijke spelen van vernuft vermaakten. Hier wordt victor aan de Gravin van st*** door den Generaal m*** voorgesteld, en met veel onderscheidings opgenomen. Men hervat den draad van een afgebroken verhaal weder, en brengt hetzelve ten einde. Hierop doet de beminnelijke gastvrouw den voorslag, ten einde aan ieder der Heeren de gelegenheid te geven van zijn vernuft ten toon te spreiden, dat elk hunner een klein verhaal zal doen van eene gebeurtenis, die hij of zelf ondervonden, of verdicht hebbe. De Heeren kanten zich hier tegen. De Dames verzoeken, ja smeeken daarom, en de voorslag wordt aangenomen. Men werpt het lot omtrent de volgbeurten, en - victor moet het eerst verhalen.
Wie zal zich verwonderen, dat hij, wiens geheele ziel vol was van 't geen hij zelf ondervonden had, dan ook dit geval tot het onderwerp zijns verhaals koos? Hij neemt echter in zijne plaats een' zijner kameraden tot den held zijner geschiedenis, welke hij voorts met zeer veel kunst, en met verscheidene opsieringen, waaronder hij plaatsen en personen verbergt, op de bevalligste wijze en met veel levendigheids voordraagt. Toen zijn verhaal geëindigd was, volgt eene luide goedkeuring van alle zijden, en de Gravin van st*** overlaadt hem met lofbetuigingen. Maar nu ontstaat er eene beoordeeling over deze gebeurtenis en het eigenzinnig karakter der vrouwe, die, door een even vreemd als onkiesch avontuur, naar onafhankelijkheid en tevens naar moederlijke vreugde streefde. Ieder beschouwt de zaak uit

{==143==} {>>pagina-aanduiding<<}
een bijzonder oogpunt. De vrouwen komen alle daarin overeen, dat zij de onbekende vrouw veroordeelen; zij vinden haar gedrag strijdig met de zedelijke en vrouwelijke waardigheid; zij noemen hare handelwijze onverstandig, gewaagd, zelfs ongehoord, en naauwelijks denkbaar. Victor bevestigt echter, op zijn woord van eer, de waarheid der gebeurtenis. Geheel anders oordeelen de Heeren, in den steeds grooter wordenden kring, over dit geval. Zij meenen, dat de onbekende een uitstekend karakter doet vermoeden, en dat men bij haar tot eene zeer levendige verbeelding mag besluiten. Zij bekennen eenparig, dat zij haren Roman met even veel vernufts als standvastigheids heeft uitgevoerd; en, in 't kort, dat zij eene zeer interessante vrouw moet zijn geweest. Allen betuigen tevens glimlagchend, dat zij wel in de plaats van dien Officier wenschten geweest te zijn; maar meenen nogtans, dat zij zich door geenen eed zouden hebben laten terughouden, om het verblijf der schoone vlugtelinge te ontdekken, en haar aan zich te onderwerpen.
‘Voorzeker,’ zeide eene vrouw van jaren, ‘verdiende eene persoon, die de achting voor zichzelve zoo verre uit het oog verliezen kon, niet veel verschooning!’
‘Ik stem toe,’ viel haar eene andere, schoone en jonge Dame, die aan den hoek van den haard in de schaduw zat, in de rede, ‘dat men die onbekende niet kan vrijpleiten; maar ik beweer toch, dat het mogelijk zij, dat zij geheime en krachtige drangredenen kan hebben, welke haar van een tweede huwelijk terughouden, en dat hare, tot hartstogt gestegene, begeerte naar een kind, dat hare geheele neiging en liesde tot zich trekt, het overige kan hebben bewerkt; en ik vraag u, Dames! die het geluk hebt moeders te zijn, of gij in dat oogenblik, als een geliefd kind op uwen schoot dartelt, geene verontschuldiging voor deze onbekende bij u zoudt voelen oprijzen?’
‘Gij moet toch toestemmen, Mevrouw!’ betuigde een der mannen, ‘dat zij dezen armen Officier op het jammerlijkst heeft beet gehad.’
‘Velen uwer,’ hernam de jonge Dame vlug en schertsende, ‘zouden den armen Officier slechts benijd hebben, en gaarne in zijne plaats zijn geweest! Zoo heel erg kan ik dan toch den trek, die hem gespeeld is, niet vinden.’
‘Hoe! niet zoo erg?’ riep victor uit, die nu begon vuur te vatten: ‘Beteekent het voor dien Officier dan niets,

{==144==} {>>pagina-aanduiding<<}
dat hij onophoudelijk door de herinnering aan de bekoorlijkste en aanminnigste vrouw, die zijnen geest geboeid houdt, hem de onuitsprekelijkste geneugten heeft doen kennen, en hem in de vurigste liefde ontstoken heeft, vervolgd wordt? Is het niet nog wel iets meer dan kwalijk gehandeld, dat zij alleen bedoelingen heeft gehad en zoeken te bereiken, en daarentegen aan hem geheel niet denkt? hem aan zijne wanhoop overlaat, die toch de heiligste regten heeft op haar bezit? hem haar bijzijn en hare genegenheid geheel onttrekt? - Mijn vriend is nu immers echtgenoot en vader; en misschien leert hij de voorwerpen zijner dierbaarste genegenheid, die de natuur zelve geheiligd heeft, nooit kennen! Hij weet zelfs niet, in welk oord der wereld zij zich bevindt, in hetzelfde tijdstip, dat hij, als door onzigtbare wachters omgeven, naauwkeurig in alles wordt gadegeslagen; men volgt, en vindt hem overal, waar men hem noodig heeft, of hebben wil; men beschikt over hem, en legt hem pligten op, terwijl men hem de regten weigert; ja, erger dan den geringsten landman, blijft hem het huisselijk geluk, dat toch het natuurlijk eigendom van iederen mensch is, ontzegd!’
‘Gij zult mij evenwel moeten toestemmen,’ hernam de Dame, hierdoor den stroom zijner vurige rede stuitende, ‘dat gij uwe schets een weinig overdrijft. Niets belet hem immers van te huwen, en zich eene jonge, schoone en bekoorlijke gade te kiezen? En, naar de schets, die gij van uwen vriend ontworpen hebt, behoeft hij niet te vreezen van te zullen afgewezen worden.’
‘Hoe is dat mogelijk?’ riep victor uit: ‘Wanneer ook al eens de tijd den diepen indruk van zijn ontweken geluk konde uitwisschen, behoort hij immers thans niet meer aan zichzelven toe. Zoo lang toch zij, die hij bemint, nog ongehuwd is, (en zelfs dit kan hij niet eens ontdekken) kan hij ook niet nalaten zulks te zijn. Want, onderstel eens, dat de grillige afkeer, welken zij tegen deze allerheiligste verbindtenis koestert, ophield; dat hem de hoop gegeven werd van eindelijk hare langgewenschte hand te zullen erlangen; wat zou hem alsdan met grond kunnen bevredigen, zoo hij reeds eene andere verbindtenis had aangegaan?’
‘Gij onderstelt bij uwen vriend eene zoo groote mate van gevoel en liefde, als ten minste zeer zeldzaam is!’ hernam de Dame, terwijl zij victor met een oog vol goedheid en belangstelling aanzag, die daardoor zeer getroffen werd.

{==145==} {>>pagina-aanduiding<<}

‘En die ring,’ zeide hij, ‘van welken hij en zijn kind ieder de helft bezitten, is die niet de band, die beiden voor hun geheel leven verbindt? In welke omstandigheden hem dus ook het noodlot moge plaatsen, hij moet altijd verwachten, dat het oogenblik verschijnen kan, waarin men op zijne genegenheid, liefde en vaderlijke zorg voor het kind aanspraak zal maken. Men heeft hem geheel in zijne magt - hij daarentegen heeft niets; en het verschrikkelijkste van alles is nog, dat hij zijn eigen kind welligt eerst dàn zal leeren kennen, als hij deszelfs moeder verliest; zoodat de eerste aanblik van dat geliefde voorwerp hem moet herinneren, dat een nog meer bemind wezen niet meer bestaat! Slechts door het verlies der hope van ooit het echtelijk geluk te smaken, kan hij hopen den naam van vader te zullen hooren; slechts -’
‘Inderdaad, Mijnheer van k.’ viel hem de Generaal lagchend in de rede, ‘gij ontwerpt zulk eene pathetieke schets van den toestand uws jongen vriends, dat men in verzoeking komen zou, te gelooven, dat gij naar het leven maaldet!’
De Gravin van st*** leidde thans het gesprek op eene voegzame wijze hiervan af. Slechts de schoone vrouw aan den haard, die deze welsprekende rede van victor had veroorzaakt, zeide hem nog iets vleijends over de gezindheden van zijnen vriend, en verzocht hem ten ernstigste, zijnen vriend te bewegen, dat hij niet alle hoop zou opgeven, maar zich toch - voor zijn kind - zou sparen.
Hiermede eindigde het gesprek; de Generaal en zijn Adjudant namen afscheid van de Dames, en ontvingen wederkee rig de beste wenschen op huune reis; men hoopte, hen weldra, met lauweren versierd, en aan alle gevaren ontweken, in de hoofdstad te zullen wederzien.
‘Een interessant jong mensch, vol geest, en van edele gezindheden,’ zeide de Gravin st***, ‘en daarenboven zoo schoon als Apollo. De Hemel beware hem in den heeten strijd, dien zij te kampen hebben!’
Van dit tijdstip af kon de Gravin eleonora (want men zal ligtelijk beseffen, dat zij zelve de jonge Dame zijn moest, die, aan den haard gezeten, met eene veranderde stem het uitvorschend onderhoud met victor zoo levendig had gaande gehouden) die zorgelooze rust en trotsche onverschilligheid niet wedervinden, welke zij zich gevleid had bestendig te zullen bewaren. Zij zag nu eindelijk de uitgestrekt-
{==146==} {>>pagina-aanduiding<<}
heid van haren misstap, en de gevaren, waaraan zij zich blootgesteld had, in; gevoelde ook de gevolgen daarvan in het oordeel, door de vrouwen gezamenlijk over haar geveld; terwijl de min kiesche uitingen der mannen de ongewone bescheidenheid van victor omtrent haar eerst regt deden in het oog vallen en waarderen. Dat besef vermeerderde niet weinig de achting, welke zij reeds buitendien reeds voor hem bezat; en thans beschuldigde zij zichzelve, dat een man van edele gezindheid, die haar als aanbad, en dien zij erkennen moest inderdaad beminnelijk te zijn, door deze hare daad was ongelukkig geworden. Hierbij kwamen de gedachten aan de veelvuldige gevaren, welke hem in den oorlog omringden, en aan den roem, dien hij reeds verworven had, en zeker nog verder zou inoogsten; twee bedenkingen, die altijd zeer krachtig op het vrouwelijk hart werken; alsmede zekere angstige bezorgdheid omtrent zijn lot, die vlijtige voedster der liefde en des gedurigen aandenkens; welk alles te zamen werkte, om het gevoel eener teedere genegenheid voor hem in haar hart op te wekken.
Van dien tijd af werd het haar in de Keizerlijke hoofdstad te eng, en zij verlangde met hevigheid, naar haar kind en de eenzaamheid terug te keeren. Bij het afscheidnemen ten huize van den Graaf st*** vernam zij tevens, dat de Generaal m*** en victor bij het leger in Italië waren aangekomen; dat de vijandelijkheden ook reeds eenen aanvang hadden genomen, en alles aankondigde, dat het er heet zou toegaan. Dit berigt vermeerderde blijkbaar hare bekommering; weshalve zij haar vertrek nog meer verhaastte.
Hoezeer verschilde de gemoedsgesteldheid, waarmede zij thans Weenen verliet, van die, met welke zij, bij het begin des winters, op dringend aanzoek der Markiezinne, derwaarts was gekomen! Vrolijk, geestig, in den bloei der jaren, en alleen op vermaak bedacht, werd de jonge, schoone en rijke weduwe overal met belangstelling ontvangen; want rijkdom, schoonheid en jeugd zijn in de wereld steeds de beste aanbevelingen. Het huis van den Graaf st**** behoorde onder die, tot welke eleonora toegang gekregen had, doordien de Markies, de gemaal van hare vriendin, met den Graaf st*** in de naauwste betrekking stond; welke bijzonderheid eleonora op de gedachte had gebragt, zich van dezen invloed heimelijk te bedienen, ten einde victor, bij het gerucht van eenen aanstaanden oorlog, eenen hoogeren post

{==147==} {>>pagina-aanduiding<<}
te doen erlangen; en dit had aanleiding tot zijne bevordering als Adjudant bij den Generaal m*** gegeven. De ontmoeting in het huis van den Graaf st*** was toevallig; doch deze had, gelijk wij deden opmerken, hare zielsgesteldheid geheel veranderd. Alle vrolijkheid was van haar geweken, en hare vrienden vonden haar sedert dien tijd steeds in diepe gedachten verzonken. Hare levendige verbeelding stelde haar de gevaren, aan welke victor blootgesteld was, vergroot voor oogen, en maalde die voor de toekomst nog veel verschrikkelijker af.
In deze stemming kwam eleonora op haar eenzaam landverblijf terug; en, toen zij hare geliefde theodora voor de eerste maal wederzag, ontdekte zij in haar gelaat eene nog niet bemerkte overeenkomst met victor, en het kind werd haar hierdoor nog dierbaarder. Nog meer afgezonderd dan te voren levende, wijdde zij zich geheel aan de verzorging van dit kind toe. Elke maand ontdekte bij hetzelve eene nieuwe bekoorlijkheid, en bragt het weder een stapje nader tot het toppunt van geest- en ligchaamsbeschaving. Hoe gelukkig gevoelde de moeder zich hierdoor! Evenwel, er was nog ééne zaak, die haar ontbrak; een wezen, namelijk, dat in al de vreugde harer moederlijke zaligheid deelen kon: en hierbij kwam dan onwillekeurig de gedachte aan victor steeds in hare ziel op, hoe veel hare trotschheid hiertegen ook mogt inbrengen. ‘Haar vader alleen kan in deze kinderlijke spelen zoo veel wellust vinden, als zij mij veroorzaken.... Maar wie weet,’ deed zich dan terstond weder eene andere stem bij haar hooren; ‘wie weet, of de overheersching, die de mannen altijd in het huwelijk laten blijken, niet mijne wijze van opvoeding zou afkeuren en tegenwerken; of niet zijne harde ruwheid.... Maar, zou victor dan een tiran kunnen zijn? Zijn oog is immers zoo zacht; en alles, wat zijn edel en geestrijk gelaat uitdrukt, waarborgt mij, dat hij zeker een goed vader zou zijn.’
De berigten van de armee bleven aanhoudend gunstig; overal drongen de Oostenrijksche legers overwinnend door. Der divisie onder den Generaal m***, welke de voorhoede uitmaakte, werd in alle legerberigten met roem gedacht; en met name zelfs aan victor, bij het berigt van den overtogt over de M.... ‘Hij heeft wonderen van dapperheid verrigt,’ zoo luidde het; en: ‘Op het slagveld zelf is

{==148==} {>>pagina-aanduiding<<}
hem de rang van Majoor geworden.’ Hoe klopte het hart van eleonora bij dit berigt! Hoezeer deed zij zich al telkens meer verwijten, dat zij zich niet reeds vroeger aan hem had bekend gemaakt! - Welke voornemens, wenschen en verwachtingen haar destijds voornamelijk bezig hielden, dit zullen onze lezeressen zich zelve genoegzaam kunnen voorstellen, en ons dus veroorloven, dat wij zulks in ons verhaal voorbijgaan.
Eleonora had, gedurende den winter, in haar eenzaam verblijf, door het bezit van hare theodora gelukkig genoeg geweest, om de vermaken eener van overwinningen bedwelmde hoofdstad te kunnen vergeten. Van victor waren echter in langen tijd geene berigten ingekomen, omdat hij, sedert het gevecht bij Savigliano, tot verscheidene geheime diplomatisch-militaire zendingen naar Napels en Zwitserland was gebruikt geworden.

(Het vervolg hierna.)

De patiënt zoo als er meer zijn.

Si non è vero, è ben trovato.
Zekere Dame, te Brussel woonachtig, had eens eenen Amsterdamschen Geneesheer zeer hooren prijzen. Zij besloot derhalve terstond derwaarts te reizen, en den Doctor bij zich te doen komen. Hij verscheen, en vroeg naar de ongesteldheid der Dame. Zij klaagde zeer over vermoeidheid.
Dr. Dit is een gevolg der reis, Mevrouw!
Mevr. Ik heb geen' den minsten eetlust.
Dr. Zoo moet gij niet dan zeer ligte spijzen gebruiken.
Mevr. Ik slaap ook des nachts genoegzaam niet.
Dr. Dan moet gij eens wat later te bed gaan, Mevrouw!
Mevr. Ik ben altijd zoo lusteloos, en weet niet, wat ik daartegen zal doen.
Dr. Gij moet des morgens vroeg opstaan, en eene goede beweging nemen.
Mevr. Wijn kan ik in 't geheel niet gebruiken.
Dr. Dan moet gij water drinken, Mevrouw!
Mevr. Ik heb geene goede spijsvertering.
Dr. Daartegen zijn gewoonlijk bittere dingen van het meeste nut.

{==149==} {>>pagina-aanduiding<<}

Mevr. Maar mijne oogen beginnen zoo zeer te verzwakken, dat ik bijna niet meer zien kan.
Dr. Dan zou ik u raden, Mevrouw! een' bril te gebruiken.
Mevr. Mijne krachten beginnen in 't algemeen af te nemen; ik ben niet meer zoo gezond en sterk, als ik plagt te zijn.
Dr. Dit is een gevolg van toenemenden ouderdom.
Mevr. Wat kan ik tegen deze zwakheid aanwenden?
Dr. Der sterfelijkheid haar regt voldoen, gelijk reeds zoo vele schoonen vóór u gedaan hebben.
Mevr. Is dit, zeer geleerde Heer! al de troost, dien gij mij geven kunt? Zijt gij aan deze eenvoudige en algemeen bekende voorschriften uwen roem verschuldigd? Gij hebt mij immers niets gezegd, dan 't geen ik reeds lang wist.
Dr. Waarom hebt gij dan niet daarnaar gehandeld, Mevrouw? Ik ben geen Wonderdoctor. Zoo gij geheimzinnige geneesmiddelen begeerdet, kondt gij overal elders (*) overvloedig te regt komen, en hadt u de moeite eener verre reis kunnen besparen.

Tot geruststelling der Dames, moet de verhaler zeggen, dit gesprek uit een boek te hebben ontleend, dat reeds in 1776 gedrukt is; zoodat deze spijtige Doctor waarschijnlijk reeds lang zal overleden zijn.






Lochem behouden, in 1590.

(Historisch zijn, in dit verhaal, de krijgslist der hooiwagens, geleid door den waagmeester van Zutphen, die loon naar werk ontving; het hooiplukken van den zoon des portiers, met de ontdekking, daardoor te weeg gebragt; het lot der manschappen van de wacht; en de brave prançois ballochi. Zie halma, op het woord lochem.)

Portiers jan voerde daags de jongens aan, 
Naar Lochems school, en naar de kegelbaan. 
's Nachts was het stroopens tijd! Als beurteling 
Zijn weg, nu oost, dan west, door 't jagtveld ging, 

{==150==} {>>pagina-aanduiding<<}

Draafde onze Nimrod voort, op 't scheemrig pad, 
Of 't Molen- of Bagijnstraat, in de stad, 
Bij klare zon was. 
Doch, om haas noch hoen, 
Slechts om 't gevaarlijk spel was 't Jan te doen! 
Een spreeuw, een uil te ontnestlen, in den muur 
Van 't leêgstaand klooster, was geen avontuur 
Zijns moeijens waard! Jan's weg ging steiler op: 
De raaf na, in een mossig' eikentop. 
 
Maar nu zat Jan verslagen heel en al! 
De gluipsche Spanjaard loerde uit Zutphens wal, 
Met tijgerblik, en hield den moordklaauw reê. 
De stille stond der rust bragt onrust meê, 
Die voor geen morgen week: het halfhoog licht 
Vond, achter Lochems Berg, de Vest nog digt - 
Het valhek, tusschen dubble poorten, neêr - 
De lont bij 't stuk - de wachten in 't geweer. 
 
Jan, onderwijl op stadsschool uitgeleerd, 
Van 't keeglend krijgsvolk uit de baan geweerd, 
Dank aan 't verwenschte Poortslot, jager af, - 
Wat zal Jan? ‘Spitten zal ik, voor mijn straf!’ 
Dit denkt hij - en begint. 
Zijns vaders hof 
Ziet nu d' Exnimrod streven naar den lof 
Van baastuinier. Hij arbeidt, dat hij zwoegt; 
En vangt met een Wilhelmus, in de vroegt, 
Luidruchtig aan. 
Zoo deed hij, zeekren dag, 
En hield de poort in 't oog, die bergwaart zag, 
Bij 't roeren van de schup. 
En, breedgelaân, 
Kwam, door de kloof des bergs, een hooivracht aan. 
Nog een! nog een! - ‘Hooi! hooi!’ roept onze gast; 
‘Hier dient op 't voordeel van de koe gepast: 
Hooiplukken is een regt, dat bij de Poort 
In oorlogstij'en als in vreê behoort!’ 
Dat handhaaft Jan! - kijkt toe! 
De wagen kwam, 
Die, 't voorst van driên, den weg naar 't stadje nam, 
En wrikt het valhek binnen. 

{==151==} {>>pagina-aanduiding<<}

Jan is klaar: 
Gij grijpt - hij grijpt - vijf, zes keer na elkaâr - 
En grijpt in 't lest... twee voeten! en ‘Verraad! 
Moord! Spanjaards! Spanjaards!’ gilt hij door de straat. 
 
En snel, als jong en oud te wapen rent, 
Stuift ook de vijand krijschend overend - 
De wagens af - de wacht in, - en de Dood 
Hen na! - Elk lood treft - ieder ponjaardstoot! - 
Van bloed zijpt wand en pijler - stroomt de vloer! 
 
Door 't verre veld weêrschalt het helsch rumoer, 
En roept, uit struik en greb, de hinderlaag 
Meê steêwaarts! 't Rot van buiten groeit gestaâg; - 
Vergeefs kampt wanhoop tegen de overmagt - 
Haar strijd houdt op - de dappren zijn geslagt! 
 
Straks vliegt, van bloed verzaad, nu heet op buit, 
Des toelegs hoofd en raadsman 't moordhol uit - 
Het spoor langs, dat naar 't hart der Vest geleidt, 
Waar 't, krommend, zich ten ruimen tweesprong scheidt. 
 
Slechts een, wiens schup zijn krijgstuig werd, staat dáár! 
De jongling ziet en kent hem, den barbaar! 
Zijns namaags beul, toen Alva's zoon gebood, 
En 't ijs voor Zutphens poorters zich ontsloot! (*) 
Hij kent hem, en roept grimmig: ‘Lig daar, schelm!’ 
En plettert hem de breinschaal met den helm! 
 
En pijlsnel schiet Ballochi van den wal 
Ter hulp toe! achter hem zijn krijgertal - 
Houweel en roer vereenend - akse en zwaard! 
Lansknecht aan burger - jong aan oud gepaard! 
De Spanjaard scheurt een open in dien drom; 
Maar 't staal valt doodlijk op hem, van rondom; 
Wat doorbreekt, waagt geen rugkeer! alles vliedt, 
Tot waar de Poort een weerbare engte biedt 
Aan de ingeslonken schaar. Hier vastgeperst, 
Wendt zij haar spits. Te koen! het lontroer berst 
Verdelgend los! 't Geschut, eens bolwerks kruin 
Manmoedig afgesleept, bestelpt met puin, 

{==152==} {>>pagina-aanduiding<<}

Wat door geen ijzer valt! - zijn kracht beslist! 
 
Triomf! triomf! de laatste kogel sist 
Den vijand na! De feestklok en de stem 
Des orgels roept het juichend volk tot Hem, 
Die uitkomst gaf! 
Ballochi zoekt den Held, 
Wiens regte den Verrader heeft geveld, 
En gespt hem, voor elks oog, den degen om; 
En vaandrig jan trekt op naar 't Heiligdom. 
 
a.c.w. staring. 






Op den vroegtijdigen dood van de jeugdige dichteres, Johanna Constantia Cleve.


Tierig boompje, rijk in dos, 
Groen en frisch van kleuren, 
Wat toch reet uw' wortel los? 
Hoe verschoot uw bloei en blos? 
Wat verstikte uw geuren?... 
 
Ach! te vroeg vol knop en vrucht, 
In dees koudere oorden, 
Steekt ge uw kruintjen in de lucht, 
En verdort, op d' eersten zucht 
Van het gure noorden. 
 
Ach! daar stort gij plotsling neêr; 
Stam en steel bezwijken; - 
Schoon der tuinen roem weleer, 
Geeft gij hier nooit bloempjes meer, 
Die zoo glanzig prijken. 
 
Maar, naar beter' hof verplant, 
En in zachter luchten, 
Opgekweekt door hooger hand, 
Vondt ge een milder vaderland, 
Draagt er rijper vruchten. 
 
A.N.v.P. 
Ex tempore. 
Februarij, 1822. 






{==153==} {>>pagina-aanduiding<<}

Mengelwerk.

David en Salomo onderling vergeleken.

Door N. Swart. (*)

Gelijk alle staten van eenig aanzien in de geschiedenis der wereld, zoo heeft ook de Joodsche een tijdperk van hoogsten bloei en kracht beleefd. Nergens zoo goed in de gelegenheid, om de eerste bronnen eener natie, zoo wel als hare laatste verspreide takken waar te nemen, als bij dit zonderlinge volk, zien wij het, na zijne eerste vestiging in een eigen land, aan uitwendige en soms inwendige oorlogen en strooperijen ter prooije, en in lateren tijd niet minder ongelukkig door scheuring, ontaarding, en verstrooijing over de geheele aarde. Maar ten tijde van David en Salomo klimt de magt en welvaart van dit rijk, bij vrede van buiten en rust van binnen, althans gedurende een aantal jaren, tot zoodanige hoogte, dat het, buiten alle terugzigt op het verband zijner geschiedenis met die van den geopenbaarden godsdienst, eene bijzondere opmerkzaamheid verdient. Schoon niet te vergelijken, in uitgebreidheid en vermogen, met die opeenstapelingen van volken en schatten, welke de geschiedenis van het Oosten ons in de Perzische en Assyrische heerschappijen doet aanschouwen, is het nogtans de dwaasheid zelve, de genoemde koningen als kleine roovervorsten of vermogende stamhoofden aan te merken, welken, met den vreemden naam van eenen Joodschen Malch, het brandmerk der verachtelijkheid slechts valt in te drukken. Men sla maar eenen enkelen blik op de kaart, en telle

{==154==} {>>pagina-aanduiding<<}
de graden van lengte en breedte, door Israël beslagen; men lette op de uitkomst der volkstellingen, die telkens vele honderdduizenden strijdbare mannen aan de hand geven; men zie de hofhouding, derzelver uitgebreidheid en groote behoeften aan; men vergete de bouwkunstige werken niet, door den vader ten deele voorbereid, door den zoon geheel voltooid; men hoore, eindelijk, en aanschouwe al de blijken van rijkdom en grootheid, in de hoofdstad vooral, - en er kan geen redelijke twijfel bestaan omtrent het hooge aanzien van Jakob's nageslacht in dezen tijd. Ook gingen orde, beschaving en toenemende weelde met dezen toestand gepaard. Van den beginne af aan had het dit volk aan eene grondwet en eenen allervolkomensten regel, voor het burgerlijke zoo wel als godsdienstige, niet ontbroken. En de letterkundige voortbrengselen van den tijd, door ons bedoeld, geven den maatstaf eener vordering in wetenschap en kunst in handen, die wel niet bij het alomvattende onzer grijze ervarenis komt, maar echter eenen bloeijenden jongeling vertoont, die reeds mannelijk nadenken bij kinderlijke eenvoud voegt. Dit is inzonderheid het tijdperk der dichtkunst, in hare schoonste, ongedwongenste vlugt; en hoe rijk is werkelijk de oogst van dusdanige vruchten, in den hof van David gekweekt!
Het is altijd een belangrijk onderzoek, welke de oorzaken der genoemde klimming en daling der rijken en staten zijn geweest. De uitslag, echter, hoe verschillend anders, komt daarin meestal overeen, dat voorbereidende omstandigheden met het karakter en de persoonlijke gaven van een of meer regenten hebben te zamen gewerkt, om den luister ten top te voeren. Dit althans schijnt mij blijkbaar toe, met den Joodschen staat het geval te zijn geweest. De zoon en kleinzoon van Isaï strekten als tot vleugelen ter verheffing aan deze monarchij, welke nimmer vóór of ná dergelijke vlugt mogt nemen. Het is mijn oogmerk, u deze twee merkwaardige mannen, bij onderlinge vergelijking, wat nader te leeren kennen, niet zoo zeer tot een overtollig betoog van hunnen genoemden in-
{==155==} {>>pagina-aanduiding<<}
vloed op het lot van Israël, als wel om de belangrijkheid der zaak zelve, die toch met het waardste, dat wij hebben, met ons dierbaar geloof, in zekere betrekking staat. Althans mij zult gij, hoop ik, deze keus wel ten goede houden, op mijnen eigen' grond gezocht, door mijne voorgeschrevene en niet min geliefde bezigheid aangegeven. Immers elk brengt hier, wat hij heeft; honig van Hymet, of bloemen, op vaderlandschen grond geplukt. De eigenaardige geur van ieder dezer voorwerpen brengt de aangenaamste verscheidenheid te weeg. En waarom zou ik dan niet, al ontbreken mij van der Palm's oorspronkelijkheid en zwier, al kan ik geene balsemgeuren des morgenlands met wolken over u verspreiden, op eenen enkelen eeder van Libanons wouden wijzen, die zich statig ten hemel verheft? Daarom toch, dat de genoemde mannen als profeten des hoogsten Gods staan vermeld, zijn zij gewis noch verwerpelijk bij iemand uwer, noch zoo ver buiten den gewonen kring des menschelijken bedrijfs geplaatst, dat de kansel alleen hen tot leering of afschrik mag voorstellen. Neen, M.H.! te regt beweert de voortreffelijke Herder, dat de Bijbel door menschen voor menschen is geschreven, en dat, hoe
meer men hem op gewone menschelijke wijze leest en behandelt, hoe meer men hem verstaan en naar waarde schatten zal. Zonder verdere voorafspraak ga ik dan, onder inroeping uwer gunste, tot het onderwerp over.

David en Salomo waren beiden groote geesten, van de natuur begaafd met uitnemende bekwaamheden, en gewillig om die te oefenen ten gebruike. Wie heeft den eersten niet terstond voor oogen, als uit de schaapskooije tot den troon opgeklommen? Geene woeste krijgstogten, oproerige oogmerken en gelukkige uitkomsten deden hem dien afstand overschrijden. Geene Goddelijke bestemming of priesterlijke treken zijn hem, door geheime of geweldige middelen, behulpzaam tot dit doel. Zijne dapperheid, zijn kunstvermogen, zijne beminnelijkheid, zijne schranderheid banen hem van zelve den ongezochten weg.

{==156==} {>>pagina-aanduiding<<}
Eerst aan het hof geroepen als een bekwaam harpspeler, daarna naauwer aan den koning verbonden als de verwinnaar van Goliath, welhaast de vriend van 's vorsten oudsten zoon en de verkoren echtgenoot zijner dochter, wekt zijne deugd en krijgsroem de onregtvaardige jaloerschheid van Saul met geene andere vrucht tegen hem op, dan dat deze meer en meer gehaat bij God en menschen wordt, tot dat hij, met de voornaamsten van zijn huis, op het slagveld bezwijkt. Nu wordt David eerst door éénen, en welhaast door alle stammen, vrijwillig, tot koning verkoren; en hij slaat alle zijne vijanden; hij schenkt den lande ruste van alom; hij breldt deszelfs grenzen uit, en doet de naburige vorsten nederig schatting betalen. Door hem leeft elk gerust en weltevreden, onder zijnen wijnstok en onder zijnen vijgeboom. Jeruzalem zit als eene versierde jonkvrouw op hare bergen; de tempeldienst van Jehova vertoont zich in luistervolle pracht; vijfduizend Leviten heffen, op allerlei speeltuigen, den lof des Heeren aan, dien David zelf en zijne vrienden vol dichterlijken gloed verkondigen.
Salomo vindt geene gelegenheid, om zoo groote kracht van geest en karakter aan den dag te leggen. Ook ware hij ligtelijk niet bekwaam geweest, om dit moeijelijk pad te bewandelen. Doch zijn tijd vorderde andere begaafdheden. De opvoeding schonk hem veel van hetgeen de natuur al minder mogt hebben gegeven. En buiten tegenspraak vertoont het eene grootsche denkwijze, dat wij hem, bij de aanvaarding der kroone, slechts bezet zien met de gedachte, slechts vol zien van de bede, dat het hem aan geene wijsheid ontbreke, om zoo groot een volk wèl te besturen. Vele afzonderlijke verrigtingen van dezen vorst leeren ons bovendien, dat hij waardig was, de opvolger van David te zijn. Het rijk bleef lange ongestoord; en wanneer daarna ook ontevredenheid plaats greep, waartoe de naijver der stammen, bij vrede en overvloed, eene natuurlijke aanleiding gaf, dan wist hij althans de voornaamsten in toom te houden, en niet dan met zijnen dood werd Israël gescheurd. Ondertusschen bloeiden de kun-
{==157==} {>>pagina-aanduiding<<}
sten des vredes; een aanmerkelijke handel, zoo ter zee als te lande, bragt vele schatten, althans den koning en te Jeruzalem, aan. De rijkdom en de wijsheid van Salomo werd door het geheele Oosten beroemd, ja is het tot op dezen dag. En, daar de tijd ons eenige van zijne velerlei lettervruchten heeft nagelaten, kunnen wij zijnen schranderen geest en bevallige dichtäder zelve bewonderen.
Ja, beide vorsten blijken duidelijk, niet slechts bekwame mannen, maar inzonderheid ook verlichte denkers te zijn geweest.
Slaat de Psalmen van David na, welke grootsche denkbeelden van God, zijne almagt en alomtegenwoordigheid, vindt gij daar ontwikkeld! welke redelijke begrippen ontmoet gij overal, omtrent zijne vaderlijke zorg, en een rein harte, als het onmisbaar vereischte tot zijnen dienst! welke heerlijke natuurtafereelen! welke schetsen van een gemoed, door de verschillendste aandoeningen geslingerd! en dit alles dienstbaar gemaakt aan het geliefde onderwerp zijner zangen, Jehova's eer en heerlijkheid. Immers, zulk eene denkwijze ware van den zinnelijken Jood geenszins te verwachten. De algemeene begrippen blijken nog zeer ruw te zijn geweest. Gedurig verviel de natie, zelfs lang daarna, tot afgoderij en beeldendienst; waarvan de oorzaak zekerlijk hierin te zoeken is, dat zij nog weinig denkbeeld van een eenig, algenoegzaam God, schepper en bestuurder van alles, had, maar veeleer neigde, om aan afzonderlijke Godheden des lands te gelooven. En, toen eindelijk dit kwaad, door langdurige tucht en beproeving in ballingschap, was geweken, bleef men echter, gelijk in Jezus tijd, uitwendige naauwgezetheid, in vasten, reinigen en offeren bestaande, voor de ware godsdienstigheid houden. David, daarentegen, dacht edel en verheven over dit onderwerp. Hij moge de volmaaktheid niet hebben bereikt; hij moge de juiste grenzen van verontwaardiging en ijver voor het goede niet altijd hebben onderscheiden, maar in dichterlijke woede vreesselijke vloekpsalmen hebben uitgestort:

{==158==} {>>pagina-aanduiding<<}
geen billijk regter, die hem eene hoogstverlichte denkwijze, voor zijnen tijd, ontzegt.
Dan, Salomo stond hem, in dit opzigt, voor het minst op zijde. Wie kent het overschoon gebed niet, door den koning zelven plegtig uitgesproken, bij de wijding van den tempel? Het beschaamt allen, die ooit op den Joodschen godsdienst, als een bekrompen zamenstel van Godönteerende gedachten, durfden smalen. Wie denkt niet aan zijne Spreuken, die te zamen een' grooten schat van zedekundige wijsheid bevatten? Wien staat zijn Prediker niet voor oogen, zoo vol van wijsgeerige aanmerkingen, beschouwingen des levens en treffende uitspraken? Ik ontken niet, dat er donkerheden in dit boek zijn, dat het zichzelven somtijds schijnt tegen te spreken, en dat mismoedigheid en twijfelzucht vaak een somber en teffens ligtvaardig voorkomen aan hetzelve bijzetten, niet ongelijk aan de zinspreuk van dien anderen kroonedrager: eet, drinkt, weest vrolijk; want na den dood bestaat geene vreugde. Doch deze natuurlijke duisterheid van een zoo oud geschrift is door de uitleggers reeds grootendeels opgehelderd; en al die vlekken zouden, in allen gevalle, den glans niet kunnen verdooven der wijsheid van den schranderen, ervaringrijken man.
Vader en zoon beide voegden, echter, bij deze verlichte denkwijze, de hoogste achting voor den openbaren godsdienst.
David was de hersteller der vaderlijke inzettingen, die in velerlei verval waren geraakt. Hij verhief den uitwendigen luister des bepaalden eerdienstes ten top. Hij nam het hartelijkste deel in de plegtige opvoering van het heiligdom naar Sion, de plaats, voor hetzelve bestemd, en onlangs door hem van vijanden gezuiverd. Zijn dichtgeest werd voor een aanzienlijk deel aan dezen dienst gewijd, en nooit schooner ontvlamd, dan wanneer hij het hooge genot schetste van te wonen in 's Heeren huis, van op te trekken in vereenigde scharen naar zijnen heiligen berg. Zoo lang David leefde, hooren wij van geenen afval der Israëlieten. De geheele natie is bezield met

{==159==} {>>pagina-aanduiding<<}
liefde voor stad en tempel, voor Schutsgod en vaderlijke wet, die haar in allen opzigte zoo heerlijk voorgesteld, en metderdaad kenbaar worden, als schoon en zegenrijk.
Wij kennen Salomo, als den tempelbouwer, als den koning, die zelf dit statige gebouw, met eigene gebeden en zegenspreuken, wijdde. De geschiedenis vertoont ons den jongeling, drukkende de voetstappen zijns vaders; en in zijne schriften treffen wij een aantal lessen aan, om in den dienst van Jehova niet te verflaauwen.
De wijsheid dezer koningen bleek hierin vooral de echte te zijn; een licht, dat niet verblindt en gevaarlijk schittert, maar eene lamp voor de voeten, eene zon aan den milden, vruchtbaren hemel. De verwaandheid slechts ziet met verachting op datgene neêr, wat de zinnelijke mensch behoeft, wat der groote meerderheid vooral volstrekt noodwendig is. De Joden, daarenboven, mogten zich beroemen op eenen tempeldienst, die met oneindige wijsheid was ingerigt. Was de natie denzelven getrouw, dan ontvonkte te gelijk hare vaderlandsliefde, dan rezen hare begrippen van zuiverheid en vertrouwen in den dagelijkschen wandel, dan onthield zij zich van schadelijke verbindtenissen en gemeenzaamheden met de verbasterde naburen. De grondwet van den lande werd dan in eere gehouden; en, met een geloovig oog op de toekomst, streefde de Israëliet moedig vooruit, om eens het licht en de kroon der wereld te worden.
Na dit overzigt is het bijna niet noodig nog te zeggen, dat uitnemende deugden dit vorstenpaar versierden. Hoe ongelukkig ook geest en hart somtijds gescheiden zijn, zoodat onze verwondering over grootsche talenten met afschuw voor schandelijke bedrijven gaat gepaard, kunde en deugd naderen toch elkander op sommige punten, en het is niet mogelijk, dat brave of onzuivere gevoelens in het binnenste zich onder eenig mom van woorden of daden geheel verzaken. De man, die spreekt en schrijft, zoo als onze bedoelde helden deden; de koning vooral, die zijne vorstelijke voorschriften en inrigtingen, uit eigen' mond gevloeid, op deze wijze zamenstelt, moet

{==160==} {>>pagina-aanduiding<<}
edele beginselen en gevoelens aankleven. Geene staatkunde wijst hier altijd het regte pad, of bezit dien invloed, dat de mensch niet soms zichzelven, de prins zijnen stand en purper vergete. Maar de geschiedenis heeft ons daarenboven vele trekken bewaard, die deze schilderij voltooijen. Aanschouwt den zoon van Isaï, in zijne veelvuldige beproevingen. Aanschouwt hem, tweemaal in de gelegenheid, maar door geene verzoeking bewogen, om zijnen woedenden, onregtvaardigen vijand met éénen slag te verpletten. Aanschouwt hem, in zijnen ouderdom, bij zijne vervolging door een' ontaarden zoon, schrikkelijk gesmaad, en te vergeefs tot wraak gehitst. Aanschouwt hem, als teêrhartig, misschien al te toegevend, maar toch teffens als zorgvuldig vader en vorst, bij de bemoeijing wegens zijnen opvolger. Aanschouwt vooral de gansche steile loopbaan, door hem, zonder vreemde aanbeveling en uitwendig geweld, moedig opgestreefd, en niet verlaten tot zijn laatste levensuur. Voorwaar, zonder groote deugden bestijgt en behoudt men die hoogte niet.
En wat zijnen zoon betreft: is het enkele staal, reeds door ons bijgebragt, als bewijs van eenen grooten geest, niet teffens dat van een deugdzaam, gevoelig hart? Hoort hetzelve geheel, M.H.! Te Gibeon verscheen de Heer aan Salomo in eenen droom des nachts; en God zeide: ‘Begeer, wat ik u geven zal;’ en hij antwoordde: ‘Nu dan, Heere, mijn God! gij hebt uwen dienstknecht koning gemaakt, in plaats van mijnen vader David; en ik ben nog zeer jong, zoodat ik geene ervarenis van zaken bezitte; en uw dienstknecht is in het midden uws volks, dat gij verkoren hebt, een groot volk, dat berekend noch geteld kan worden, van wege de menigte; zoo geef dan uwen dienstknecht een opmerkzaam hart, om uw volk te rigten, om verstandig te onderscheiden tusschen goed en kwaad: want wie zou anders zulk een magtig volk kunnen regeren?’ - Ja, heil het rijk, dat zijnen troon met zulke gezindheden ziet beklimmen! Ook was het geen voorbijgaande droom; maar zijn gansche leven door bleef Salomo de wijsheid najagen, en weelde noch pracht ont-
{==161==} {>>pagina-aanduiding<<}
rukte hem ooit aan het onderzoek der nuttigste wetenschappen. Ondertusschen bloeide de staat, de naburen zochten zijne vriendschap, en geene twisten verdeelden zijn huis. Geene onmatigheid, geene overmeestering door eenige felle drift, staat ons van hem aangeteekend. Maar, hoe ook de weelde hem verzadigde, en, naar eigene bekentenis in den Prediker, van de eene tot de andere vermakelijkheid voerde, het besluit is altijd: ‘nogtans bleef mij mijne wijsheid bij.’
Slechts één trek ontbreekt aan het vergelijkend tafereel: zij betaalden beide den tol der menschelijkheid. Ja, die trek moet aan het geheel, helaas! waarschijnlijkheid bijzetten: want waar leeft de man, die goed doet en niet zondigt? waar ziet hij zich vooral aan stormen en klippen blootgesteld, bij een leven vol van allerlei verleiding, en lijdt geene schade aan zijne ziel? Wij weten, hoe verschrikkelijk David zondigde; zoodat hij zelfs nog eene uitfluiting is van sommigen, die echter hetzelfde, welligt zonder eenig berouw, gaarne zouden bedrijven. Inderdaad, wij verschoonen zijne misdaad niet; hoewel verrassing door drift, verlegenheid bij ongelukkig gevolg, verwarring toen hij zich in alles zag teleurgesteld, angst voor goeden naam, voor staat en godsdienst, wanneer de zaak openbaar werd, overhaast besluit in het afzenden en al te groote trouw des loozen dienaars in het volvoeren van zijn bevel, misschien niet krachteloos voor het onbedorven harte zouden pleiten. Wij verschoonen haar niet; hoewel de begrippen van den tijd, de begrippen in het bijzonder van eenen Oosterschen monarch, en zijn regt op elken onderdaan, met de verleiding der weelde en het gestel van eenen man als David zamenstemmen, om ons oordeel te verzachten. Wij behoeven hem niet te verschoonen; hij zelf heeft het niet gedaan; de Heer heeft het in den man naar zijn harte geenszins verschoond: maar zwaar is de tucht geweest, die den ongelukkigen vader, na dezen tijd, in zijn huis, door zijne eigene kinderen, heeft getroffen.
Ook Salomo werd zijnen pligt ongetrouw. Meer en

{==162==} {>>pagina-aanduiding<<}
meer aan pracht en weelde toegevende, tegen de letter der wet zelve, geraakte hij verward in zijne eigene netten. Ingenomen met de vermakelijkheden van den harem, waar vrouwen van allerlei landaard zijne betooverde zinnen boeiden, vergat hij het schoonste deel van zijnen Israëlitischen koningspligt. De afgoderij stak vermetel het hoofd omhoog. De ontzettende Molochsdienst zelfs, die eigene kinderen ten offer vordert, durfde de hoofdstad naderen. En het schijnt, ook de koning vierde met zijne vrouwen feest, ter eere van Goden, die de pracht, de kunst en den wellust, niet min dan hij zelf, in hunne vereering beminden. Wat daarvan het gevolg moest zijn, is niet moeijelijk te berekenen. Eeuwen waren noodig, om de zaden, welhaast welig opgeschoten onder een volk, tot dezelfde ondeugd geneigd, volkomen uit te roeijen. En wat na Salomo's dood onmiddellijk zij gebeurd, is algemeen bekend. Ja, schoon wij op de stem van muiters niet mogen letten, die over zware lasten klagen, daar wij zelfs de jaloerschheid op Juda, als den koninklijken stam, uit de geschiedenis kennen, het lijdt echter geen twijfel, dat overdaad ten hove, slappe toegevendheid in den koning, en schending van eigene majesteit in die der grondwet van den staat, regtstreeks tot oproer voeren. De geschiedenis zelve verzwijgt ons de beginselen van dit kwaad, nog bij des konings leven, niet.
Zietdaar dan den schoonen bloei des Joodschen staats, gedurende de vrij lange regering van twee groote vorsten; doch ook reeds weêr ter verwelking neigende, eer de laatste, zelf te spoedig oud, nog van het tooneel is afgetreden! Zietdaar die twee vorsten, naast elkander geplaatst door gelijke, schoon niet onbezoedelde, voortreffelijkheden! Gaan wij nu over, om het verschil van beider geest en karakter op te sporen, ten einde elk op zijne eigene waarde des te beter te schatten.
Behoudens de aangewezene overeenkomst, als schrandere, letterminnende, verlichte en godsdienstige mannen, kan men naauwelijks meer verschillen, dan David en Salomo. Bij zoo vele deugden schijnen zij slechts ééne zwak-
{==163==} {>>pagina-aanduiding<<}
heid met elkander te hebben gemeen gehad, welke echter nog op geheel verschillende wijze werd ingevolgd. Trouwens, zoo gelijkheid van omstandigheden grootelijks medewerkt, om den zoon naar zijnen vader te vormen, die grond heeft hier geheel niet bestaan. David, al vroeg in het veld gezonden, om de kudde zijns vaders te weiden, gewende van jongs af aan moeite en gevaar. Daarna in den krijg opgeleid, als balling genoodzaakt op zijn zwaard te leven, als koning jaren lang gewikkeld in de zwaarste oorlogen, groeide hij, tot diep in zijnen mannelijken leeftijd, als onder den open, ruwen hemel op. - Salomo, daarentegen, was een koningszoon, geboren toen reeds het rijk van allen kant rust begon te erlangen, en rijkdom en overvloed bijeenstroomden te Jeruzalem. Hij groeide op onder de palmen des vredes, bij het genot van stille rust, onder gesprekken en leidingen, die de wijsheid, den godsdienst, de kunsten zullen hebben ten doel gehad. Althans geen krijgshaftige Joab, maar een godvruchtige Nathan oefende zijne schreden op de levensbaan. David zelf schijnt te hebben ingezien, dat de toestand van Israël en zijn huis voortaan meer beleid des vredes dan des oorlogs vorderen zou.
En inderdaad, beschouwt den eersten, hetzij als regent, als schrijver of als mensch; hoe gloeit alles door een hemelsch vuur! Van daar hij leeuwen en beeren velt in vroege jeugd, tot daar de smaad van Israël hem ontvlamt, om zich met eenen reus te meten; van daar de maagdenrei zingt: ‘Saul heeft zijne duizenden verslagen, maar David zijne tienduizenden!’ tot daar hij zich zet op den troon der twaalf stammen, en dien ontzag naar allen kant verwekt, wijkt het overwinnend zwaard uit zijne handen niet. Hij schittert overal, als een held van den eersten rang; en zijne krijgsdeugd ware genoeg, om hem den naam van groot te doen dragen. Maar niet minder zijn zijne verdiensten, als dichter en zanger. Zijne liederen vervulden gansch Israël, weêrgalmden in den tempel, en zullen het laatste nageslacht verkwikken. Nu zachtelijk golvende, dan bruisende van hartstogt en grootsch

{==164==} {>>pagina-aanduiding<<}
in de vertooning der Goddelijke majesteit, vloeiden zijne woorden, als een stroom, rijkelijker, dan van eenigen anderen zanger. De natuur en het menschelijk hart leenden hem schoone kleuren tot deze schilderijen; doch haar afgetrokken onderzoek, gelijk de wijsgeeren plegen, boeide nooit dien vluggen geest. Hij is het meest zijn eigen onderwerp; of het is Israël, in wiens naam hij spreekt; schoon hij ook somtijds alle de volken, alle de voorwerpen, de heuvelen en de bergen oproept, om hunnen Schepper te loven. Uit dezen hoofde, uit deze beschouwingen van zijnen eigen' levensweg, kennen wij hem welligt beter, dan bijna ooit eenen sterveling. Doch ik noodig u, M.T., om die geschiedenis van zijn hart met aandacht gade te slaan. Dan zult gij zien, dat gevoel en aandoenlijkheid zijn gansche gestel te zamen weefden. Dan zult gij zijne gewaarwordelijkheid, zijnen smaak opmerken voor alwat groot of schoon en heerlijk is. Vandaar zijnen vloek tegen Jehova's vijanden. Vandaar zijnen val zelven. Maar vandaar inzonderheid zijn levendig besef van schuld, zoodra Nathan hem uit zijne sluimering heeft opgewekt; zijn diep en aanhoudend berouw en vernedering onder Gods slaande hand. Voorwaar, wie dezen man veracht, ik vraag hem, hebt gij zijne Psalmen gelezen? kent gij de taal van het hart? hebt gij ooit zóó gebeden? staat de stem van pligt en afhankelijkheid aldus met vurige letters in uw binnenste geteekend?
Maar nu zie men den zoon! Hij schijnt inderdaad een voortreffelijk staatsman te zijn geweest. Zijne Spreuken zelve getuigen daarvan. En valt het ons al moeijelijk, het doelmatige of noodzakelijke van sommige daden te beoordeelen; de handhaving van zijn gezag bij alle tegenkanting, die van de waardigheid des rijks, ja deszelfs uitbreiding en verrijking door bloote onderhandelingen, verbieden daaromtrent allen twijfel. Maar nimmer nam hij het zwaard in handen. Nooit toonde hij eenigen lust, om zijn gezag ook op het oorlogsveld te doen gelden. Desgelijks duiden ook zijne schriften veel meer wijsgeerig nadenken, dan dichterlijke warmte aan. Wat is schooner,

{==165==} {>>pagina-aanduiding<<}
dan zijn gebed, reeds genoemd, dan zijne lessen aan het hoofd van den Prediker? En, hoewel ook de Spreuken eene dichterlijke kleur dragen, welke de geest van dien vroegen leeftijd overal vorderde, wie bewondert niet vooral den onderzoeker, den wijzen, diep ervaren' man, in deze zijne schriften? Hij moge daarentegen al enkele Psalmen gedicht hebben, als uit navolging van zijnen achtbaren vader; de poëzij schijnt voor hem veeleer een spel der dartele verbeelding te zijn geweest, gelijk de bevallige, maar zachte tafereelen van zijn herderlijk minnedicht ons mogen leeren. Trouwens, de geheele man is David niet. Het hoofd heeft bij hem eene blijkbare meerderheid op het hart. En, zoo zijne afwijkingen ons onmiddellijk gevoel van afkeer minder gaande maken, zij waren althans, in de gevolgen voor het geheele rijk, voorwaar niet minder te achten. En is hij ooit van zijnen val weêr opgestaan? Heeft hij berouw, gelijk zijn vader, getoond, en zich ten laatste ontscheurd aan de banden der zonde? Men houdt veelal het boek, den Prediker, voor een bewijs dezer bekeering. Daartoe voert men ons, als tot de geschiedenis van 's konings hart; dat moet ons hier de Psalmen van David vergoeden. Dan, helaas! welk eene vergoeding! Daar zit hij neder, en overziet zijnen weg, en berekent, dat zijne najagingen het bedoelde niet hebben bereikt. Daar cijfert hij, en maakt de slotsom op, dat bedaard genot, dat stille bewandeling van het deugdenpad welligt nog veiligst leidt tot levensgeluk. Daar vorscht hij na, of ook misschien nog eene andere toekomst de ongelijke bedeeling, naar deugd of ondeugd, vereffenen zal: en de twijfel schijnt met de overtuiging te worstelen. In één woord, daar vertoont zich ons de diepdenkende geest; de man, die, zelfs in zijne weifeling op het pad der waarheid, onze bewondering ligtelijk verdient. Maar de echt boetvaardige, de warm godsdienstige, de zuiver deugdlievende, omdat het deugd, en gebod van den Heilige en Weldadige, is;
ach! te vergeefs zoeken wij hem in deze schoone tafereelen.

{==166==} {>>pagina-aanduiding<<}

En hiermede is onze taak afgewerkt. Wij hebben de verstrooide trekken uit uw geheugen opgezameld tot eene wat levendiger schilderij. Is althans onze poging geslaagd, dan staan u twee beelden voor den geest, opmerkelijk om schoonheid en kracht, de zuilen eener welvaart en grootheid, zoo als het vaderland dier mannen voorheen noch daarna immer zag, doch geen van beiden vlekkeloos. De een schijnt u een stout en vurig jongeling, edel, maar woest, wanneer zijne hartstogten bruisen. De ander is met den mantel der wijsheid omhangen, zittende op zijnen vasten troon, te midden van rust en overvloed; maar de weelde heeft hem reeds verzwakt, en zijne geheele houding stelt den afloop der bereikte grootheid voor. Zij kunnen ons den staat des menschdoms, van ieder volk, en grootelijks van elken bijzonderen persoon, afbeelden. Hier is ruwheid; daar is weelde. Hier brandt een gestadig vuur, en zijn alle snaren gespannen; daar wordt koelheid en verslapping waargenomen. Indien er gebreken moeten zijn, wèl ons dan, dat niet bij allen dezelfde bestaan! Denken wij inzonderheid niet, dat de onze alleen verschoonbaar, de andere alleen verachtelijk zijn. Trachten wij liever naar een billijk evenwigt. - Doch, deze algemeene aanwijzing zelve is onvoldoende, daar de wijziging zoo velerlei en de rangschikking moeijelijk is. Beschouwt dan liever, M.T., den Oneindige als een zuiver licht, in vele stralen gebroken en verdeeld, die elken redelijken sterveling kenmerken, en tracht hoe langer hoe meer te vorderen van de duisternis tot het licht!




Het leven en de wandelingen van meester Maarten Vroeg.

VIII.

De Hypochondrist.

Gisteren ben ik overtuigd geworden, dat de vriend gelijk had, waarvan gellert verhaalt, dat hij een'

{==167==} {>>pagina-aanduiding<<}
vader raadde, zijn' zotten zoon tot Doctor te laten studeren. Het is mij duidelijk gebleken, dat men, bij eene eenigzins drukke praktijk, naauwelijks een man van gezonde hersenen blijven kan, en dat men dus, dezelve missende, van veel moeite en zorg ontslagen is. Ik werd, voor het eerst, bij onzen nieuwen Dominé gehaald. Daarhenen gaande, wil ik wel bekennen, dat ik, in mijne verbeelding, reeds eene beslagene tong zag, en niets deed, dan alle mij bekende voorschriften van braakmiddelen door mijn hoofd te halen. Ik kon mij naauwelijks een' Geestelijke voorstellen zonder slijm op den krop van de maag. Hoe stond ik dus te kijken, toen ik, binnentredende, een' man voor mijne oogen zag, die, op het uiterlijke geoordeeld, ééns in de veertien dagen scheen te eten! De omtrek van een menschenligchaam zat, tusschen een' stapel boeken, met inspanning op een pillendoosje en een fleschje met pepermuntwater te kijken. De groote, levendige oogen heetten mij vriendelijk welkom, en wenkten mij te gaan zitten. Naauwelijks zat ik, of, met eene klagende, half gebrokene stem, gaf hij mij te kennen, dat hij sedert eenige dagen verschrikkelijk door de winden geplaagd werd, en mij alleen verzocht had te komen, om hem te raden, wat hij best daartegen gebruiken zou, zijne gewone pillen, of pepermuntwater. Daar zat ik nu met het mes op de keel: want de man keek mij zoo scherp aan om een antwoord, als een straatroover, die iemand de beurs afperst. Evenwel, meenende op eigen grond te zijn, daar het mijn beroep gold, zette ik mij in postuur, om, eer ik tegen de winden te veld trok, mij van derzelver bestaan te verzekeren. Maar het was op zijn best, dat ik tong en pols kon onderzoeken. Al wat ik vroeg en weêrvroeg, was te vergeefs. Dominé kwam altijd op zijne winden terug, waarvan hij mij geheele geschiedenissen wist te vertellen, zoodat ik over mijne eigene onwetendheid versteld stond, en bijna verdrietig werd op mijne leermeesters, die mij veel
geleerd hadden van het zamenstel van 's menschen ligchaam, en van deszelfs ge-
{==168==} {>>pagina-aanduiding<<}
steldheid in gezondheid en ziekte, maar niets van de winden.
Gemelijk, dat ik in mijn' gewonen Meestersloop gestuit was, en niet op mijn gemak kon vragen, voelen en tasten, zien en weêrzien, vóór ik mijn orakel uitsprak; daarenboven verlegen, wat te doen, greep ik onwillekeurig naar het pillendoosje, zoo als een schooljongen zijn' hoed in de hand draait, als hij voor den schoolöpziener staat. Dominé, welligt denkende, dat ik mijne keus op de pillen bepaald had, geraakte eensklaps in vuur, en beweerde, dat het pepermuntwater oneindig beter was voor de winden. Mijn eerste stelregel is, om nooit een' patiënt zijn' zin te geven; ik zette het dus op de pillen. Het gevolg van dit gekibbel was, dat Dominé besloot, beide te gelijk te nemen, hetwelk hij ook oogenblikkelijk bewerkstelligde. Ik nam hierop, denkende dat mijne taak meer dan volbragt was, mijn' hoed; maar werd in mijne buiging gestuit door de vraag, welke uitwerking deze zaamvereenigde middelen konden hebben, en welke voorzorgen er in dit en in dat en in alle mogelijke gevallen genomen dienden te worden; want de man sloeg niets over, en ik moest meer vragen beantwoorden, dan toen ik voor de Heeren der Commissie stond. Eindelijk werd ik ontslagen, met vriendelijke dankzegging voor mijne genomene moeite, en dringend verzoek, om dien avond nog eens weêr te komen.
Dat was mij bij een' boer nog nimmer gebeurd, zoo op artikelen gevraagd te worden, en dan nog heen te gaan, zonder een tittel wijzer te zijn, dan ik gekomen was! Dikwijls zijn mij de ziekten mijner patiënten zeer duister, zoodat ik, in den eigenlijken zin, niet weet, wat te doen. Doch dan houde ik mijne vrijheid, en doe niets. Maar hier werd mij eene ziekte geheel opgedrongen en het geneesmiddel afgeperst. Ik schudde dan ook mijn hoofd, tot dat ik er moede van werd; en, te huis komende, zat ik te kijken, alsof ik mijzelven onder weg verloren had.

{==169==} {>>pagina-aanduiding<<}

Ik kon het mij maar niet in 't hoofd zetten, dat een man van verstand, die het niet wagen zal zijn' schoenmaker de wet voor te schrijven, het in geene bedenking neemt, zijnen Geneesheer minder dan den geringsten handwerksman te vertrouwen. Een timmerman mag de schaaf ten minste zoo in zijne hand houden, als hij geleerd heeft; terwijl een Arts eene maagziekte voor eene borstkwaal moet aanzien, of een bittertje ter opwekking der appetijt voorschrijven, wanneer er een braakmiddel noodig was, indien het den lijder slechts zoo goeddunkt. Ik zie nu wel in, dat dit een gevolg is van de angstvalligheid, waarmede sommigen op hun ligchaam letten, zoodat zij bijna meten, hoeveel zij dagelijks wateren, en een naauwkeurig register houden van de veranderingen, welke eene andere ontlasting vertoont. Had ik zulks toen maar geweten! Maar nu ging ik, 's avonds, niet zonder angst naar onzen Leeraar, en stond wel tienmaal in bedenking, of ik aan de schel zou trekken, of niet. De deur opengaande, trof het mij, dat ik een zeer levendig gesprek hoorde. Ik trad binnen, en vond een talrijk gezelschap, in het midden van welk Dominé mij, met een opgeruimd gelaat, noodigde plaats te nemen. Waar de winden gebleven waren, weet ik niet; de man was zoo gul en zoo druk, dat ik, na menig pijpje gerookt te hebben, eindelijk mogt optrekken, zonder iets verder van winden of pillen of pepermuntwater gehoord te hebben.




Iets, over de wording der muggen.

In het Mengelwerk van dit zeer geacht. Tijdschrift voor Julij 1821, No. IX, las ik, bij het aldaar aangeprezen middel tegen de muggen, bl. 431, onder anderen het volgende: ‘In welk verband intusschen de wording dezer diertjes tot het water sta, heeft mij niet mogen gelukken bij Natuuronderzoekers verklaard te vinden, noch ook zelf door onderzoek te ontdekken.’ Al dadelijk, nadat ik dit gelezen had, zocht ik eenige waarnemingen

{==170==} {>>pagina-aanduiding<<}
op, door mij vóór jaren gedaan, in een koelvat, behoerende tot een' toestel, voor het destilleren geschikt, en waaruit vele muggen voortkwamen; dan, alvorens die waarnemingen af te schrijven, onderzocht ik, in mijne tegenwoordige woning, een met lood belegd plat, op hetwelk, door deszelfs ligging, voor een gedeelte het water blijft staan, mij herinnerende, de diertjes, waarvan nader, op eene soortgelijke plaats te hebben ontdekt. Tot mijn genoegen vond ik op hetzelve, met 2 à 3 duim water bezet, de diertjes, welke ik nu ga beschrijven. - Om van den volwassen' staat, eer zij de na te meldene verandering ondergaan, te beginnen, hebben dezelve ruim de lengte van eene gewone mug, en zijn van eene donkergraauwe kleur; de kop is veel dikker dan het ligchaam, aan beide zijden rond uitloopende, met eene vooruitschietende kleinere rondheid, waarin men twee oogen en den mond onder een gewoon mikroskoop duidelijk ziet, ontdekkende men dan tevens de doorschijnendheid van geheel den kop, met eenige lichte vlakken; het ligchaam loopt voorts evenwijdig lang uit, en eindigt in een' staart, die verdeeld is in zes deeltjes, het voorkomen hebbende van vleugeltjes van kleine vliegen; het ligchaam vertoont zich mede doorschijnend, loopende echter daardoor, zoo lang hetzelve is, eene zwarte streep, doch waarop, evenwijdig van elkander geplaatst, 5 à 6 lichtbolletjes of doorluchtige scheidingen zich vertoonen; op verschillende plaatsen ziet het gewapend oog eenige stevige haartjes, 3 à 4 bij elkander, uit net ligchaam steken. In het geheel heeft het diertje, wat de gedaante betreft, veel van eene rups; toen ik hetzelve voor het eerst zag, noemde ik het een waterrupsje: voorts heeft het nog één deel, waarin het met de rupsen gelijk staat, en waarvan mijn diertje veel nut heeft; dit is, aan het achterste gedeelte van het ligchaam, op de bovenzijde, een vrij lang en met het bloote oog duidelijk zigtbaar uitsteeksel: waartoe dit
diene, zal nu blijken, als ik de beweging van het diertje beschrijve. Zoo als ik voorheen en nu weder bij mijne opgevangene diertjes heb opgemerkt, is derzelver liefste en

{==171==} {>>pagina-aanduiding<<}
gewone positie, aan de oppervlakte des waters te hangen aan het uitsteeksel, zoo even vermeld, in eene schuinsche rigting, met het hoofd naar beneden; bij de minste beweging van het water, of stooting aan het fleschje, laat het los, snelt met kronkelende bewegingen, eenigzins gelijk aan het bekend rood waterwormpje, naar beneden, en blijft daar, tot alles rustig is, wanneer het, of weder kronkelend of soms schuins opschietende, altijd den kop nederwaarts houdende, naar boven komt, om, hangende aan het uitsteeksel of buisje, rust en misschien lucht te genieten; ik noem dit een buisje, omdat ik, het diertje eens bij den avond op een glaasje onder het mikroskoop beschouwende, in eenig water zich wentelende, uit dat uitsteeksel tweemaal een lichtbolletje van ongemeenen glans zag voortschieten, hetgeen waarlijk verrukkend was. - Toen ik mijne diertjes opving, waren er bijna volwassene in, en eenige veel kleinere; de laatste zijn dan lichter graauw en in dezelfde gedaante zich vertoonende, al zijn ze even voor het oog zigtbaar. Nog moet ik melden, dat, als dit diertje zich op den bodem van de plaats, waar het zich bevindt, ophoudt, het met den mond voedsel schijnt te zoeken, en zachtjes langs den bodem voortschiet: of dit voedsel uit de nederzakkende stof des waters bestaat, of uit iets anders, is mij onbekend.
De vroegere of eerste wording dezer diertjes na te sporen, is mij tot dusverre niet gelukt. Ik ga dus over tot de gedaanteverwisseling, welke de beschrevene diertjes ondergaan. - Na den verkregen' wasdom, gaan zij over in een' staat van beknelling. Gaarne had ik het punt van die verandering waargenomen, maar dit is mij nimmer gelukt; genoeg, men ziet dezelve in eene zaamgebogene houding; het bovenste gedeelte des ligchaams zit geheel in een vliesachtig omhulsel, door hetwelk men het hoofd met de oogen duidelijk, zelfs met het ongewapend oog, ziet, en twee verhevenheden of horentjes steken door het hulsel heen; het achterlijf schijnt bevrijd, doch te zamen gebogen, en het diertje hangt met het ruggetje aan de

{==172==} {>>pagina-aanduiding<<}
oppervlakte des waters: bij de beweging des waters, die echter sterker dan te voren moet zijn, om het diertje van houding te doen veranderen, begeeft het zich, als onwillekeurig, doch met inspanning van krachten, in eene springende gedaante naar beneden, en oogenblikkelijk is het weder boven, als werd het door de lucht aangetrokken. In het omhulsel, waarin, als gezegd is, het voorste gedeelte van het ligchaam is gewikkeld, wordt het diertje voor deszelfs verdere bestemming geformeerd, en de aangroeijing van vleugels, pooten, angel, pluim enz. daargesteld; want binnen de drie dagen, nadat hetzelve in dezen staat heeft verkeerd, is dit opmerkenswaardige schepseltje eene mug; het omhulsel drijft op het water, en het diertje, dat nog vóór weinige minuten niet anders dan in dit element kon leven, zou nu daarin deszelfs dood vinden. Men ziet het nu herschapen diertje op zes pooten boven op het water staan, en kort daarop wegvliegen. Het tijdstip dezer verandering konde ik nu niet waarnemen. In het wijdmondig fleschje, waarin ik de diertjes had opgevangen, en waarover ik een gaasje had gebonden, zag ik de muggen aan het gaasje zitten, of aan den bovenrand van het fleschje. Maar toen ik, vóór eenige jaren, dit alles in een koelvat waarnam, zag ik menigmaal, op de oppervlakte des waters, het diertje, als een in een vlies gekleed poppetje, regtop staan, - daarna de mug, en naast dezelve het omkleedsel.
Na deze mijne gebrekkige waarnemingen te hebben medegedeeld, zal ik ten slotte hier bijvoegen: 1. Dat het mij bijna onmogelijk toeschijnt, dat geen der Natuuronderzoekers deze wording der muggen zoude geweten of beschreven hebben. Aan een' geleerden vriend mijne bevindingen mededeelende, zond dezelve mij het 7de vervolg der brieven van a. van leeuwenhoek, met aanwijzing van bl. 154, waar die geleerde man melding maakt van diertjes, door hem uit slooten en greppels verzameld, waaruit muggen voortkwamen, doch zonder vermelding van zijn verder onderzoek, behalve alleen van de angels der muggen. - 2. Dat er uit mijne diertjes twee-
{==173==} {>>pagina-aanduiding<<}
derlei soort van muggen voortkomen; dezulke, die eene soort van vederbosje, als ik het zoo noemen mag, voor den kop dragen (en misschien mannetjes-muggen zijn), en dezulke, die dat niet hebben. - 3. Dat de muggen bij donker en vochtig weder meer in getale moeten zijn, dan in drooge en warme zomers. Immers, toen ik mijne muggediertjes op het voorgemelde plat verzamelde, waren het donkere, regenachtige dagen; daarop volgden eenige zeer warme; een der fleschjes, waarin zij zich bevonden, stond op eene plaats, waar de namiddagzon ruim twee uren had geschenen, en bij mijne tehuiskomst des avonds waren mijne diertjes alle, op de warme oppervlakte liggende, dood. Ik ging naar mijn plat, waar de zon nog korter hare stralen, wegens de ligging, had geschoten, en het water bloedwarm had doen worden, en ik bevond de meeste omgekomen; eenige weinige hadden zich gered op eene plaats, waar slechts een half duim water stond en geen zonneschijn kon komen; doch den volgenden dag waren zij alle dood: wanneer dus het water, waarin zij zich onthouden, bloedwarm wordt, moeten zij sterven. - Eindelijk, 4. moeten de muggen nog op andere wijzen in de vochtigheid voorttelen. Een vriend verhaalde mij, dat, eenige jaren geleden, in een' zeer vochtigen kelder, nu gedempt, door hem waren ontdekt eene menigte aan het verwelf hangende
vliezen, welke, daar afgedaan zijnde, elk derzelve eene mug in zich bevatte: of nu dit eene andere soort geweest zij, kan ik niet bepalen.
Ik eindig met den wensch, dat deze onvolkomene bijdrage tot de wording, of liever de ontwikkeling, den muggen een' kundigen Natuuronderzoeker moge opwekken tot naauwkeuriger en vollediger proefnemingen!

Middelburg, den 29 Aug. 1821.

C.S.





{==174==} {>>pagina-aanduiding<<}

Wegrooving van een Amerikaansch huisgezin, in den nieuwen staat van Missouri, door de wilden.

In het jaar 1814, dus verhaalt de vrouw, die de hoofdpersoon dezer gebeurtenis is, trok mijn man, james lewis, met zijn gezin uit Georgië op, om een stuk lands te gaan in bezit nemen en te ontginnen, dat hij verkregen had op twee uren afstands van het fort St. Louis, niet ver van de grenzen, welke bij het laatste verdrag tusschen de Indianen en de Amerikaansche staten waren vastgesteld. De vrees, van door de Indianen kwalijk te zullen worden behandeld, hield ons negen maanden lang in het fort zelf terug. Om ons echter volkomen gerust te stellen, en daardoor hunne afschuwelijke oogmerken te zekerder te kunnen uitvoeren, gedroegen zij zich ten uiterste vriendelijk; en eenige onzer landgenooten waren dwaas genoeg, zich hierop te verlaten. Mijn man behoorde almede daaronder. Na het verlaten van het fort ging hij terstond naar de verkregene landstreek, liet een houten huis derwaarts brengen en oprigten, ruim genoeg om ons en onze drie kinderen met gemak op te nemen. Hier leefden wij zeer gerust tot op den 21 Mei 1815, welke nacht voor ons een nacht der verschrikking was. Kort na middernacht werden wij door een hevig kloppen aan de huisdeur gewekt. Lewis stond, zonder iets kwaads te vermoeden, op, en opende de deur; ik hoorde hem echter in hetzelfde oogenblik roepen: ‘De Indianen! de Indianen!’ Dit zullen waarschijnlijk tevens zijne laatste woorden geweest zijn; want een aantal tomahawks (bijl- of knodsslagen) hadden hem van het leven beroofd. Ik wilde, ijlings opgestaan, met het jongste mijner kinderen, een meisje van acht maanden, dat nog aan de borst was, ontvlugten; doch de wilden lieten mij hiertoe geen' tijd. Zij stoven in mijne slaapkamer, verhieven een vreesselijk geschreeuw, en, zonder op mijne smeekingen te letten, dreigden zij door hunne gebaren,

{==175==} {>>pagina-aanduiding<<}
mij te zullen dooden, bijaldien ik het wagen durfde, mij tegen hen te verzetten. Ik werd hierop, met mijnen zoon van 16, en mijne oudste dochter van 10 jaren, uit het huis gehaald, 't welk zij, na alles, wat van eenige waarde daarin was, geroofd te hebben, in brand staken. Mijnen ongelukkigen echtgenoot sneden zij het hoofd af, en wierpen zijn lijk in de vlammen.
Omstreeks drie ure in den morgenstond maakten zich onze beulen gereed om naar hun verblijf terug te keeren, nadat zij hunnen buit in pakken verdeeld, en ons slechts het allernoodigste ter bekleeding gelaten hadden; welk verblijf omtrent 40 uren ten oosten van het fort St. Louis verwijderd was. Wij hadden evenmin hoeden als schoenen, en mijnen zoon, wien men niets dan een hemd en pantalon gelaten had, werden de handen op den rug gebonden, terwijl een der wilden het einde van het touw in de hand hield, om hem, even als een beest ter slagtbank, te drijven. Zijne oudste zuster werd desgelijks gebonden; en de jongste moest ik, in eene deken gewikkeld, op den rug dragen. Voor en achter ons ging een Indiaan met eene opgeheven strijdknods, gereed, ons, bij de eerste poging om te ontvlugten, af te maken. Gedurende de eerste drie uren gingen wij zeer haastig, waartoe de wilden ons noodzaakten, dewijl zij vreesden, dat deze roof in het fort St. Louis bekend, en zij nagezet mogten worden. Nadat wij omtrent zeven uren hadden gegaan, hielden de wilden rust in eene moerassige streek, waar zij vuur ontstaken en vleesch braadden, van hetwelk zij echter aan mij en mijne arme kinderen zeer kleine portiën uitreikten. Trotsch op hun geluk, en dewijl zij zich thans veilig achtten, deden zij het bosch van hun vreugdegejuich weêrgalmen. Wij bleven hier ongeveer twee uren, waarna zij het vuur weder bluschten en wij verder togen. Tegen zonsondergang hielden zij ter tweedemale stil, en maakten hunne schikkingen tot het nachtverblijf. Hoezeer zonder eenig ander dak dan de hemel, of eenige andere peluw dan de aarde, hadden wij echter aan de vermoeijenissen van den afgeloopen dag eenige

{==176==} {>>pagina-aanduiding<<}
uren slapens te danken. Met het krieken van den morgen dwongen de wilden ons, de reis verder voort te zetten, nadat zij ons vooraf iets van het ontbijt gegeven hadden, dat zij den avond te voren hadden toebereid.
Gedurende deze geheele reis blootshoofds en te voet moetende gaan door donkere bosschen, midden onder de moordenaars van mijnen man, wiens schedel zij als overwinningsteeken medevoerden, met mijne beide kinderen, als gevangenen gekluisterd, ter wederzijden, en met het derde aan de borst, die door overdrevene inspanning bij weinig voedsel schier geheel verdroogd was, door ruwe behandeling, doodelijken angst en bittere droefheid bijna bezweken, kan mijn toestand, in deszelfs geheele verschrikkelijkheid, alleen door moeders gevoeld worden. Het geschrei van mijne arme zuigelinge, en de klagten mijner beide andere kinderen, wien het smartte, dat zij alléén niet voor mij dit lijden torschen konden, moest ieder ander menschelijk hart treffen; deze wreedaards, echter, gevoelden geen het minste medelijden.
Op den derden dag was ik zoo zeer verzwakt, dat ik alle uren genoodzaakt was, de Indianen te smeeken, mij eenige oogenblikken te laten uitrusten, wanneer ik mij op den stam van een' boom of op een' steen nederzette. Den nacht bragt ik gewoonlijk slapeloos door, onder pijnigenden angst en vrees, dat ik den volgenden dag niet verder zou kunnen voortgaan, en alsdan onder hunne strijdkolven den geest zou moeten geven. Er bleef mij inderdaad niets anders over, dan het einde mijner ellende alleen van den dood te verwachten; en ik zou dien voorzeker als iets wenschelijks hebben aangezien, zoo ik de allerverschrikkelijkste gedachte had kunnen verwijderen, van mijne kinderen alleen te moeten achterlaten in de handen der barbaren, die het bloed huns vaders gestort hadden.
Op den vierden dag begonnen wij onzen togt, geheel omgeven van een' kouden nevel, die ons den ganschen nacht bedekt had; ik gevoelde echter mijne krachten gesterkt en als verdubbeld, waarvoor ik, hoe ellendig ook

{==177==} {>>pagina-aanduiding<<}
mijn toestand en vooruitzigt was, den Hemel opregtelijk dankte. Op dien dag leiden wij negen uren af. De nacht, die op deze vermoeijenis volgde, werd een der vreesselijkste. De eerste helft verliep onder de dikste duisternis, door tallooze bliksemstralen verlicht, waarop donderslagen volgden, zoo als ik ze nog in mijn leven niet gehoord had. Op dit onweêr volgden stortregens. Gedurende al deze verschrikkelijkheden der natuur, waartegen wij geene de minste bescherming hadden, drukte ik mijn kind aan mijne borst, hoezeer het nog naauwelijks scheen adem te halen, en mij de hoop zelfs niet meer liet, om het nog tot aan den volgenden dag bij het leven te houden.
Die dag brak met den heerlijksten glans aan; en het scheen, alsof de Hemel, die ons tot hiertoe beschermd had, ons heden bijzonder gunstig wilde zijn. Wij hadden echter op dezen dag, den vijfden onzer reis, behalve van vermoeijenis en honger, zeer veel van de doornen en struikgewassen te lijden, die overal den weg bedekten, en ons, bij het gemis van schoeisel, de voeten deerlijk wondden. Bij het ondergaan der zon zagen wij eindelijk het dorp, 't welk het doel der reize en onzer vermoeijenissen was. Het heugelijk berigt onzer aankomst werd door twee Indianen derwaarts gebragt. De overige negen, die bij ons waren, hielden stil, ten einde ons op te tooijen en te versieren, gelijk zij altijd gewoon zijn hunne gevangenen te doen, vóór zij die tot hunne woningen doen naderen. Zij besmeerden ons derhalve thans met rocou, gemengd met beerenvet. Toen wij zoo verre genaderd waren, dat zij door hunne landslieden konden gehoord worden, verhieven zij een vreesselijk geschreeuw, 't welk door dezen beantwoord werd, en waarvan de bedoeling scheen te zijn, hen tot onze ontvangst voor te bereiden. Wij vonden hen dan ook allen, met stokken gewapend, aan den ingang des dorps bijeenverzameld, eene dubbele rij uitmakende, door welke wij gaan moesten, waarbij elk dier wreedaards ons bij de hand nam en sloeg. Mijn arme zoon vooral werd zoodanig toegesteld, dat hij naauwelijks eenig blijk van leven toonde. Hoe gelukkig zouden wij geweest zijn, bijaldien deze mishandeling een einde aan ons lijden hadde gemaakt; doch, daar de Indianen ons voor nog grootere sparen wilden, waren zij omzigtig genoeg van ons geene enkele doodelijke wond toe te brengen.
Het grootste der jammeren, dat mij tressen kon, was het

{==178==} {>>pagina-aanduiding<<}
gemis van mijn kind, 't welk men mij ontnam, en eener oude leelijke Indiaansche vrouwe, die, zoo als ik naderhand ontdekte, korteling haar eigen kind verloren had, ter vergoeding gaf. Mijn zoon en mijne dochter werden naar verschillende kanten weggevoerd, en, daar zij zich niet van mij wilden laten scheiden, met geweld uit mijne armen gescheurd, terwijl men met opgehevene strijdkolven hun den dood dreigde. De plaats, voor mijnen slavendienst bestemd, was eene soort van hut, wigwam genaamd, die echter, gelijk men zich ligtelijk verbeelden kan, niets van dat alles bevatte, wat iemand, aan de gemakken des beschaafden levens gewoon, noodig keuren zal; doch dit kwam bij mij in geene de minste aanmerking tegen de scheiding van mijne kinderen, die, zoo het scheen, wel voor altijd zijn zou. Zoo dikwerf de gedachte hieraan in mijnen geest opkwam, konde ik mijne tranen niet wederhouden; hetgeen dan mijnen wreeden meester en zijne nog wreedaardiger huisvrouw of bijzit slechts bewoog, mij nog harder te behandelen. Wanneer ik hen bad, mij nog eenmaal mijne kleine te laten wederzien, dan antwoordde men mij lagchende, dat het reeds lang den honden tot voedsel gegeven was; dat zij hun best wilden doen om den schedel magtig te worden, om denzelven in de wigwam op te hangen, ten einde ik dien dan altijd zou kunnen zien! ... Op deze wijze bedachten deze beide onmenschen alles, wat mogelijk was, om mijn lijden te vergrooten. Eens kondigden zij mij aan, dat mijn zoon en mijne dochter des volgenden daags levend zouden verbrand worden, en dat ik daarbij zou moeten tegenwoordig zijn. Zij namen mij dan ook werkelijk mede, alsof zij mij naar de strafplaats wilden brengen. Toen wij echter op eene plaats gekomen waren, die met struiken geheel bezet was, dwongen zij mij, meer dan een vol uur te dansen; terwijl zij mij in slecht Engelsch toeriepen, dat zij mij thans den dans leerden, dien ik morgen met hen
dansen moest, bij de verbranding van mijne kinderen.
Drie maanden verliepen er op deze wijze in den verschrikkelijksten angst, zonder dat ik in het minst vernam, wat er van mijne kinderen geworden was. Na verloop van dien tijd kwam de Indiaansche vrouw, aan welke men mijn jongste kind gegeven had, en bragt het mij, in een wolfsvel gewikkeld. Hetzelve was door de levenswijze der wilden zoodanig verzwakt, dat het elk oogenblik scheen te zullen bezwijken;

{==179==} {>>pagina-aanduiding<<}
en daar die vrouw dus beducht was hetzelve te zullen verliezen, zoo werd het mij gebragt, om het door het moederlijke zog weder op te kweeken. Ik was echter, wegens de doorgestane ellende, buiten staat om het te voeden; en nu voerde men hetzelve, hoe krank ook, weder weg, echter niet zonder dat het door hevig schreijen te kennen gaf, mij, in weerwil onzer langdurige scheiding, nog zeer wel te kennen. Zij, die zelve moeder is, verbeelde zich mijne vertwijfeling! Ach! ik heb mijn kind niet weder gezien....
Ik zoude een geheel boekdeel kunnen vullen, bijaldien ik al de mishandelingen wilde optellen, welke de beide onmenschen, die mij als hun eigendom aanzagen, mij aandeden. Reeds wanhoopte ik, het einde mijner slavernij, die omtrent tien maanden geduurd had, te zullen beleven, toen ik op ééns, door een hevig kloppen op de deur der wigwam, uit de gedachteloosheid gewekt werd, waarin mij mijn jammerlijke toestand had verplaatst. Dit kloppen kondigde eenige Indianen aan, die van de jagt terugkeerden. Mijn meester liet hen binnenkomen, en bood hun eenige ververschingen aan. Ik had mij, met nedergeslagene oogen, in eenen hoek geplaatst. Op eenmaal voelde ik mij aangegrepen, en vernam den gesmoorden uitroep: ‘Moeder! mijne moeder!...’ Het was inderdaad mijn zoon, die kwam om mij te redden. Er verliepen echter nog eenige weken, eer hij zijne belofte konde vervullen; en ik vreesde reeds, dat hij het ontwerp te mijner bevrijding had moeten opgeven, of, bij de uitvoering daarvan verrast, het slagtoffer van de woede onzer vijanden geworden ware. Op zekeren tijd, dat ik in diep gepeins over mijn lot en den misschien nog veel verschrikkelijker' toestand van mijne kinderen als verzonken was, trad een wilde, die buitengemeen vreesselijk besmeerd was, in de wigwam, nadat hij te voren zijne komst door een ijsselijk gehuil en geschreeuw had aangekondigd. Toen hij mij in den hoek zag zitten, verzocht hij mijnen meester, hem te veroorloven, mijnen schedel mede te nemen. Dit verzoek deed hij van bijzondere, den Indianen eigene, gebaren verzeld gaan, en zwaaide tevens een zeer lang mes boven mijn hoofd heen en weêr. Ik gevoelde op dat tijdstip al het ijzingwekkende van den toestand eener slavin, die aan de willekeur van eenen woesten gebieder geheel is overgelaten, en nu onder zijne slagen zal bezwijken. Doch, welke was mijne verbazing, toen hij, wien ik voor mijnen beul aanzag, in
het oogenblik, dat

{==180==} {>>pagina-aanduiding<<}
ik den doodelijken slag verwachtte, mij naderde, en toefluisterde: ‘Zijt gerust, lieve moeder! 't Is uw willem. Uwe bevrijding is nabij.’ Ik beefde, alsof mij een Engel ontmoet ware; zag echter daarop met meerdere oplettendheid hem aan, die mij zoo zeer verschrikt had; en ik ontdekte eenen vriendelijken glimlach op zijn gelaat, dat door geene woeste trekken was ontsierd. Ik herkende hierop dadelijk mijnen zoon in hem; en een heimelijk teeken van toestemming was alles, wat ik konde antwoorden. Hij nam voorts, alsof het voorgevallene slechts scherts geweest ware, met een woest geschreeuw op gelijke wijze afscheid van mijnen gebieder, als hij gekomen was. Men had hem, de eerste maal reeds, voor een' blanke gehouden, die, door de wilden aangenomen, smaak vond in hunne levenswijze, en kende hem niet meer als mijn' zoon, die elf maanden te voren in dezelfde hut geweest was. Tegen den nacht ontdekkende, dat men geene de minste maatregelen van voorzorg nam, besloot ik daaruit, dat men niets van ons ontwerp ter ontvlugting vermoedde. Ik leide mij dus, naar gewoonte, doch met een kloppend hart, digt bij de deur van de wigwam neder. Omstreeks middernacht verkondigden drie slagen van eene bijl op een' hollen boom, als afgesproken teeken, de komst van mijnen zoon. Ik stond dus dadelijk op, verliet in de grootste stilte de hut, en - bevond mij weldra in zijne armen. Hij bragt mij terstond door eene moerassige streek van eenige mijlen omtreks, welke hij op zijne veelvuldige togten met de Indianen, wier vertrouwen hij door moed en beleid had weten te winnen, had leeren kennen; en wij kwamen, zonder dat ons verder eenig onheil trof, of eenige wilden ontmoetten, na eenen togt van vijf dagen, in het sort St. Louis aan. Mijne geliefde dochter, bovendien van een zwakker ligchaamsgestel, was, helaas! (gelijk zonder twijfel ook mijne arme zuigelinge) onder de doorgestane ellende
bezweken.






Bedevaart naar het graf van Willem I, ten jare MDCCCXII.

Ik had, ten jare 1804, het stille Delft doortrekkende, de beide Kerken en het Praalgesticht van den Vader des Vaderlands, met vaderlandsch gevoel, aanschouwd en bewonderd, en, van hetzelve afscheid nemende, mij de mogelijkheid voor-
{==181==} {>>pagina-aanduiding<<}
gesteld, hetzelve nimmer te zullen wederzien. En, inderdaad, bestond er voor mij geene bijzondere aanleiding, de eenmaal bezochte Stad andermaal in oogenschouw te nemen. Dan, hoe weinig kunnen wij het toekomstige berekenen! De rampzalige gesteldheid der tijden, sedert de vereeniging van dit Land met dat van den grooten Overweldiger, schonk mij, bij volkomen' stilstand mijner beroepsbezigheden, genoegzame tijdruimte tot een Zuidhollandsch reisje, ter verstrooijing; het plan daartoe werd beraamd, en, nevens mijen Gade en een viertal goede Vrienden, de togt door mij begonnen.
Op de reis van 's Gravenhage naar Rotterdam moesten wij Delft doortrekken. In gewone tijden zou het wederzien eener oude en bij uitstek stille plaats niets aantrekkelijks voor mij gehad hebben; dan ter naauwernood had ik de kerktorens der Stad in het verschiet aanschouwd, of zeker zeldzaam en onweêrstaanbaar gevoel drong mij, andermaal de beroemde Grafplaats te gaan bezoeken.
Dit kon thans geene nieuwsgierigheid zijn: immers stond de gansche Tombe, voor mijne verbeelding, zoo levendig dáár, dat ik dezelve, in ruwe trekken, zou hebben kunnen afmalen. Het is zoo, twee onzer reisgenooten hadden dit kunststuk nimmer aanschouwd, en was derhalve de bezigtging van hetzelve reeds een bepaald punt in het reisplan geworden; dan, al had zich ook niemand mijner reisgenooten opgewekt gevoeld, het Graf van willem I te bezoeken, de bedevaart naar hetzelve was mij eene behoefte der ziele geworden.
Ik berekende reeds vooraf, dat zulks mij menigen traan zoude kosten en menigerlei aandoening veroorzaken; maar, in die dagen van onderdrukking, was de zoete troost, om zijne aandoeningen, door tranen, lucht te mogen verschaffen, onder de uitstekendste voorregten te rekenen; en was men alleen maar bedacht, van dat voorregt slechts in het verborgene gebruik te maken, uit vreeze voor de aanhangelingen van eenen duterrage, eenen de celles, eenen de stassart! en deze zouden toch, dacht mij, de heilige tempelgangen wel niet, bij voorkeuze, tot schuilplaats kiezen. Vaak, wanneer het gemoed mij vol werd, en het Hollandsch hart, dat mij door geen dwangbevel des Corsikaans kon ontrukt worden, dreigde te bersten, begaf ik mij, na voleindigde Godsdienstoefening, naar de Graven van van galen, heemskerk, de ruiter; en nimmer keerde

{==182==} {>>pagina-aanduiding<<}
ik zonder tranen, maar ook nimmer zonder troost, naar mijne woning terug. De schimmen dier edelen schenen mij dan toe te fluisteren: God zal redden; God zal verlossen! en - was ook dit geestgefluister een spel mijner verbeelding, het was mij toch dierbaar en zoet.
En nu - was dit mij zoo vaak bij mijne vrome grafbezoeken ten deel gevallen, hoe zou ik dan te moede zijn bij het graf van mijnen zoo doorluchtigen naamgenoot! Dan, genoeg; ik zou het wederzien, ik zou er tranen storten, en troost vinden tegen het jammer van mijnen tijd.
Het ging mij schier gelijk het jeugdig knaapje, aan hetwelk een genoegelijke dag beloofd is - neen! dit beeld is te vrolijk - het ging mij als den reeds bejaarden zoon, die den grijzen, maar teêrbeminden vader, in eene naburige stad, gaat bezoeken, en hem over iets zeer belangrijks wil raadplegen: het hart van den zoon behoeft troost; de vader zal het hem daaraan niet laten ontbreken! Even zoo was het mij: wat het graf van de ruiter gedaan had, dat en nog meer zou het graf van oranje vermogen! - Zoo droomde ik, lieve Lezers! maar, het was ook een droom.
In eene wel weemoedige, doch vrij bedaarde stemming betrad ik de straten van Delft, en onze togt ging aanstonds naar het voor mij, in zekeren zin, heilige Graf. Tot aan de markt gekomen, was ik mijzelven en mijne aandoeningen meester gebleven; - dan, hier stak, plotseling, een geweldige storm op, en mijne kalmte werd met de geweldigste beroering bedreigd. Maar laat ik niet langer in beeldspraak redekavelen. Groote God! wie zou het hebben kunnen gelooven?... dáár... op de markt... in het gezigt der kerk, waarin de assche des dierbaren rust... dáár... mag ik het zeggen? zeggen, tot eeuwige schande van zulke verbasterde Nederlanders?... maar ik moet!... dáár vereenigden zich de Lotelingen der Fransche Conscriptie, met de getrokkene nommers op hoeden of mutsen, en dus met het merkteeken der slavernij aan het voorhoofd, in woesten dans en uitbundig geschreeuw! - Toen werd het mij donker voor de oogen; beurtelings, ik voelde het, werd ik koud en heet; het bloed steeg mij naar boven. Spreken - neen, dat kon ik, in die oogenblikken, niet: eindelijk was ik op het punt van te zeggen: ‘Heere! gebied dat er vuur van den Hemel dale en dezen verslinde!’ - dan, de meesten, zoo niet allen, zwaar beschonken ziende, zuchtte ik: ‘Vader! vergeef het hun,

{==183==} {>>pagina-aanduiding<<}
want zij weten niet, wat zij doen!’ - Allen waren wij over deze rampzalige ontmoeting gevoelig aangedaan.
Maar nu schaamde ik het mij schier, om de kerk binnen, en nassau's grafplaats nader te treden. Immers, zou niet elke steen der Tombe mij, als 't ware, voor het hoofd springen?... Dan, de zalige overtuiging, dat ik voor den Overweldiger nooit gebeefd, veel minder den Moloch eenig offer gebragt had, schonk mij zulk eenen moed, dat ik, met opgeheven oog, de kerkdeur binnentrad: mijzelven geene schande bewust, kon mij ook niets doen blozen. Den ouden man, die, naar ouder gewoonte, den reiziger de Tombe rondleidt, en van alles, wat daaraan of omtrent merkwaardig is, in erbarmelijke rijmen, verslag doet, heb ik niet eens gehoord, zoo diep stond ik in gedachten verzonken, en, met weenende blikken, op de beeldtenis van oranje te staren. Dáár rustte dan het stof van hem, die eenmaal, naast God, de redder van Nederland geweest was! En nu werd de reine lucht, die zijn grafgesteente omgaf, verpest door den adem van hen, wien het verderf des Vaderlands, door vreemd geweld, was aanbevolen! Dáár rustte dan hij, die de Vrijheid van Nederland met goed, bloed en leven had voorgestaan! En nu waren zijne Landgenooten gedoemd, de belangen van den vreemden Dwingeland aan Moskowa en Weichsel te verdedigen! - Neen, het was mij onmogelijk, mijne bespiegelingen geregeld te kunnen voortzetten; en poogde ik al eens, voor een oogenblik, de verlorene denkbeelden weder te verzamelen, dan... geen donder klonk ooit ijsselijker voor mij!... hoorde ik, buiten de kerk, op de markt, het geschreeuw der beschonkene slaven; en dit ging mij, gelijk een zwaard, door de ziel! - dan schoten mij de oogen weêr vol tranen; dan begon het praalgraf te schemeren; dan werd het mij, als begon alles te waggelen, als stond het geschapen, dat de prachtige Tombe zoo, zoo zoude instorten; en ik week, uit eerbied, niet uit vreeze, terug. Ja, ik stond daar vol
eerbied, maar zonder vrees; en indien het ook mogelijk geweest ware, dat, in deze heilige gewelven, de schim van oranje mij had kunnen verschijnen, dan geloove ik, dat ik onverschrokken en met waarheid gezegd zou kunnen hebben: ‘Mijne kniën heb ik voor baal niet gebogen; mijn mond heeft hem niet gekust.’
Lang toefden wij bij het Praalgraf: het Bacchantenfeest, op de markt, scheen ten einde te loopen, en in de kerk

{==184==} {>>pagina-aanduiding<<}
werd het stiller. Nu ook keerde de kalmte in mijnen verscheurden boezem, en met dezelve een straal van hoop. Het is waar, ik stond hier wel bij het graf van oranje; maar de God van oranje, de God van Nederland, ja van het uitgebreid heelal, - zoo dacht ik - blijft in eeuwigheid regeren, en - het rijk der duisternis zal, kan niet bestaan! Even als de schipbreukeling, die, daar het wrak reeds wegzinkt, zich aan een stuk van het verbrijzeld vaartuig vasthoudt, en daarmede het veilige strand zoekt te bereiken, even zoo hield ik mij aan de hoofdgedachte: God leeft, en God regeert! althans in dien oogenblik, onwankelbaar vast, en rust en troost daalden in mijne ziele. Ik staarde de beeldtenis van nassau met geestdrift aan, en zeide, alsof oranje dáár levend voor mij stond: ‘Edele held! God heeft u geholpen; Hij zal ons ook helpen!’
Hooge geestdrift bezielde mij geheel in deze plegtige oogenblikken; en, had ik alle mijne nog onverbasterde Landgenooten rondom het eerwaardige graf kunnen verzamelen, gewis ik ware, vóór hen allen, de eerste geweest, om, in de nabijheid der assche van eenen willem I, eenen maurits en frederik hendrik, den eed van trouw aan het Vaderland en haat aan alle dwingelandij plegtig te hernieuwen. Immers ik gevoelde hier nu zoo geheel de grootheid mijner Vaderen, en de waardij van mijn Vaderland rees al hooger en hooger in mijne schatting; maar ook tevens was mijn afkeer van allen geweld en dwang nimmer levendiger en krachtiger, dan in de nabijheid der graven van hen, die den vrijen hals nooit onder het juk hadden gebogen.
Wekte de vergelijking onzer toenmalige vernedering met de glorie der tijden van maurits voor mijn gevoel de treurigste beelden, eene flaauwe hoop op den mogelijken terugkeer des alouden roems, gegrond op de gunstige beschikking der Voorzienigheid, schonk het geschokt gemoed, zoo al geene rust, dan toch voor 't minst eenige kalmte; en de bewustheid, Nederlander te zijn, bragt de schier verlorene geestkracht weder in werking. Ik voelde, dat een mijner Voorouders, in het benaauwde Valenciennes, (in 1567) de dwingelandij weêrstaan hebbende, als offer zijner liefde voor Vaderland en gewetensvrijheid, door het zwaard eens beuls, was gevallen; dat de zoon van dezen onder de moedige verwinnaars van den Brielle was geteld geworden, en dat een ander de plegtige afzwering van philips mede onderschre-
{==185==} {>>pagina-aanduiding<<}
ven had. Ja, ik voelde dit - ik voelde mij de telg dezer mannen; en nu, in het gezigt van nassau's Praalgesticht, kon ik den gekroonden Overweldiger en zijnen aanhang verachten!
Neen, ik had mijne bedevaart niet vergeefs verrigt; ik had, in de nabijheid der eerbiedwaardige overblijfselen van ouden roem en eere, eenige onbeschrijfbaar zalige oogenblikken genoten; mijne liefde tot het Vaderland, mijne hoop op betere tijden, mijn geloof aan God was opgewekt, vermeerderd, bevestigd geworden; in één woord, ik gevoelde het beklemd gemoed verruimd; ik kon vrijer ademhalen. ‘Zoo lang ons nog - dus dacht ik, en zeide het - de Graven onzer Vaderen overblijven, zoo lang is het Vaderland nog niet geheel verloren!’
Wij verlieten het Graf, de Kerk, en eindelijk de Stad; maar de herinneringen, de gewaarwordingen, en, in zekeren zin, de genietingen van dezen dag hebben mijnen geest sedert nimmer verlaten; en toen, in den avond van den 15den November 1813, de heilrijke Omwenteling in mijne geboortestad begon, was een mijner eerste gedachten toegewijd aan de herinnering mijner Bedevaart naar het Graf van willem I.

w.h. warnsinck, bz.




De begrafenis van Louize.


Gewis, het was Gods wil! Staak, Muze, 't raadloos rouwen! 
Zacht ruische uw klaaggezang, en smelte in 't heilig woord: 
‘Wenscht, stervelingen, niet voor de aarde te behouên, 
Hetgeen den hemel tochehoort!’ 
 
spandaw, bij het afsterven van den Hoogleeraar borger. 


Ik nader dan het droef verblijf der smarte, 
Waar zelfs geen straal van 't vrolijk daglicht schijnt, 
Waar alles treurt, en 't bloedend ouderharte 
Van weemoed krimpt, in diepen rouw verkwijnt. 
 
Ik nader, en, door lamplicht flaauw omschenen, 
Brengt droefheid mij den eersten welkomgroet. 
Wie slaakt geen klagt, wiens oog moet hier niet weenen 
Om 't wreed verlies, door schatten nooit vergoed? 

{==186==} {>>pagina-aanduiding<<}

Neen, ouders! neen: zou ik uw tranen droogen? 
Ik heb, voor troost, slechts bitter rouwbeklag. 
Louize sloot, voor eeuwig, dan hare oogen; 
Dees dag, helaas! is haar begraafnisdag. 
 
Haast zal het graf haar stof met stof vereenen; 
Louizes lijkje wordt het graf ten buit.... 
Wilt gij niet nog eens bij dat lijkje weenen, 
o Moeder! eer men straks het kistje sluit? 
 
Bedrukte! kom, geniet dien troost; treed nader! 
Boet hier, voor 't laatst, uw liefde en ook uw smart! 
Uw wellust, al uw hoop en vreugd te gader, 
Drukt gij, helaas! aan 't brekend moederhart. 
 
'k Weêrhoud u niet, mijn zuster! neen, geliefde! 
't Is thans voor 't laatst, dat gij Louize kust.... 
'k Gevoel, hoe diep de pijl der smart u griefde. 
De toorts der vreugde is voor u uitgebluscht. 
 
Kom, zuster! nu den laatsten kus gegeven!... 
Neem afscheid!... ach! ons roept het wachtend graf; 
En, vraagt het ook den wellust van uw leven, 
't Staat nimmer van zijn schrikbare eischen af. 
 
Neen, moeder! neen, omhels mij niet zoo teeder: 
'k Verzel uw gade naar Gods heiligdom; 
Maar, keer ik straks in 't huis der droefheid weder, 
Uw broeder brengt Louize niet weêrom. 
 
Neen, zuster! neen, ik mag niet langer beiden; 
Reeds slaat het uur, waar 't ouderhart om bloedt. 
Mijn God! hoe zwaar, hoe bitter valt hier 't scheiden! 
Maar 't is Uw wil, en die is wijs en goed. 
 
Neen, moeder! neen: zoudt ge u nog meer bedroeven? 
Van hier! ... o, Spaar u zelv' de wreedste pijn!... 
Men sluit de kist, en 't krassen van haar schroeven 
Moet schriklijk, moet voor u onduldbaar zijn. 
 
Kom, broeder! kom, het huis der smart verlaten! 
De stond is daar, en grafwaarts leidt het spoor. 
Wat aarzelt gij?... hier kan geen toeven baten.... 
Kom, volgen wij!... Louize gaat ons voor. 

{==187==} {>>pagina-aanduiding<<}

o Wreede dood! ons uitzigt, al ons hopen 
Verdelgt gij met het wenken van uw hand. - 
Wij naadren.... Zie! reeds is de grafkuil open, 
En 't kistje staat aan zijn' ontzetbren rand. 
 
o Grafsteen, die het dierbaar lijk zult dekken! 
o Doodbaar! lijkkleed, somber, aaklig zwart! 
Poogt ge in de ziel nog grooter smart te wekken? 
Wat wilt ge meer, dan een verbrijzeld hart?... 
 
Mijn broeder! ja, 'k gevoel het, gij zijt vader; 
'k Gevoel het, in dit treffend tijdsgewricht.... 
En echter .... ach! het moet zoo .... kom, treed nader! 
Volbreng met mij den laatsten, bangen pligt! 
 
Mijn God! daar zien wij 't kistje nederzinken... 
Daar ploft het zand in d' open grafkuil neêr... 
Voor 't laatst zien wij Louizes naam nog blinken... 
Voor 't laatst... en nu... in eeuwigheid niet weêr! 
 
Niet weêr! ... helaas! wie waagt het uit te spreken, 
Wat dit voor 't hart van minnende ouders is, 
Wanneer de ziel, voor 't lijden schier bezweken, 
Geen' toonval kent, dan dien der droefenis? 
 
Daar ligt zij nu, wie 't leven niet kon lusten, 
Het voorwerp van de reinste kindermin! 
Daar, onder 't zand, legt zij het hoofd te rusten; 
Reeds look zij 't oog, en sliep den doodslaap in! 
 
Den doodslaap? ... ja! hier is de grens van 't leven; 
Hier zien wij niets dan duisternis en nacht. 
Kom, broeder! kom, dat we ons van hier begeven! 
De droeve pligt is trouw door ons volbragt. 
 
Straks zal de zerk de duistre groeve dekken, 
Die tusschen haar en ons een scheiding maakt; 
En, broeder! ... neen, geen stervling kan haar wekken, 
Dat zij, voor u, ten leven weêr ontwaakt. 
 
Kom, broeder! kom, dat we ons van hier begeven! 
De droeve pligt is trouw door ons volbragt. 
Maar eerst den blik ten hemel opgeheven, 
Waar uw Louize eenmaal uw komst verwacht. 

{==188==} {>>pagina-aanduiding<<}

En nu, van hier! - 't Valt hard, van dierbre panden 
Te scheiden, in des levens jongsten nood: 
Maar, broeder! zij zijn veilig in Gods handen; 
Ja, eeuwig veilig aan Gods vaderschoot. 
 
Zie, moeder! zie getroost ons wederkeeren. 
Kan 't zijn, droog dan uw droeve tranen af: 
Uw dierbaar kind leeft dáár in hooger spheren; 
Wij bragten slechts Louizes lijk naar 't graf. 
 
w.h. warnsinck, bz. 


De medeminnares van zichzelve.

(Vervolg van bl. 148.)

Op eenen schoonen lenteävond zat eleonora in haar Park, zich vermakende in het aanschouwen der spelen van hare lievelinge, en gedacht daarbij met stillen weemoed aan hem, die haar mede het aanzijn gegeven had; toen zij door hare bedienden met overhaasting gezocht werd, die haar een bezoek kwamen aandienen. Zij hoorde ook reeds in de verte haren kamerdienaar tegen iemand zeggen: ‘De Gravin is met hare dochter in het Park.’ - ‘Met hare dochter?’ was het antwoord der vreemde, die zij echter terstond voor hare vriendin, de Markiezinne, herkende. Binnen weinige oogenblikken was zij bij haar; en de vreugde der wederöntmoeting, na eene afwezigheid van meer dan een jaar, was volkomen geëvenredigd aan de vriendschap, die beiden sedert hare kindschheid voor elkander gevoeld hadden. ‘Ik kon,’ sprak de Markiezin, ‘mijne bezorgdheid voor u niet langer wederstaan. Uwe brieven werden van tijd tot tijd zeldzamer en korter. Ik ontdekte duidelijk zulk eene dweepachtige zwaarmoedigheid in u, dat ik het noodig keurde, mij zelve van uwen toestand te onderrigten. Ik kom dus, om u in uwe eenzaamheid wat op te vrolijken.’ Terwijl de Gravin haren dank voor dit blijk van liefde en genegenheid op het levendigst uitdrukte, vestigde zich het oog harer vriendin, vol verbazing en nieuwsgierigheid, op het kind, dat door de huisgenooten algemeen als kind van den huize aangezien en behandeld werd, en ook, bij haar kinderlijk stamelen, eleonora steeds als moeder groette. ‘Ik zie uwe verbazing,’ zeide eleonora tot hare vriendin; ‘dit geheim zal voor u niet langer een geheim zijn. Het is thans geen

{==189==} {>>pagina-aanduiding<<}
tijd meer, om voor u iets te verbergen, wat ik u reeds voorlang had moeten ontdekken, en ook zou ontdekt hebben, zoo ik mij niet overtuigd hield, dat gij .... mijn gedrag zoudt misbillijken. Weet dan, dat het kind, hetwelk uwe nieuwsgierigheid zoo zeer heeft gaande gemaakt, inderdaad .... mijn kind, mijne geliefde dochter is! .... Ik wilde moeder zijn, zonder nogtans te bewilligen, om ter tweede male een juk te torschen, dat mij ééns zoo vreesselijk gedrukt heeft.’ - Een luide uitroep van verbazing was het antwoord der vriendin. En nu voer de Gravin voort, met aan dezelve alles te verhalen, wat onze lezers reeds weten. Bij het einde des verhaals nam de Markiezin het woord: ‘Dit was dan uw geheim! - Hoe vele zorgen heeft het u gekost! Hoe veel list en omwegen hebt gij moeten te baat nemen, om - eene dwaasheid te begaan! Hoe veel hebt gij daarbij niet gewaagd! Uwen goeden naam, ja uwe toelating in ieder fatsoenlijk gezelschap hebt gij hierdoor op het spel gezet. - En waartoe dan dat alles? Om een zeer beklagelijk geluk te verkrijgen; een geluk, dat u noodzaakt u te verschuilen, en waarmede gij niet durft aan het licht treden. Tot zoo verre liet gij u dan door het gewrocht van een zinneloos vooroordeel, of door eene dwaze vooringenomenheid tegen de heiligste verbindtenis, vervoeren! Door uwe verbeelding misleid, hebt gij u aan eene hersenschim overgegeven, en het waar geluk des levens van u gestooten, om aan eene ellendige grilligheid gehoor te geven. - Neen! gij moet u met den vader van dit beminnelijk kind nader vereenigen. Onthoud toch aan hetzelve zijnen beschermer en besten vriend niet! Beroof uzelve niet langer van het geluk, dat uit liefde en wedermin ontspringt; de éénige verbindtenis, die aan het leven ware vreugde schenken kan! - En wie is dan de ongelukkige, dien gij aan uwe grilligheid hebt opgeofferd?’ - ‘Het is .... victor vank.’ - Nieuwe
verbazing; maar tevens herinnering aan het voorgevallene op den avond ten huize van den Graaf st***, toen victor zijne eigene geschiedenis, op naam van zijnen vriend, had voorgedragen. De Markiezin voer voort: ‘Dit is echter nog niet alles. Uwe trotschheid houdt zulks te vergeefs voor mij verborgen, - uw hart is niet meer vrij; gij bemint; gij zijt overmeesterd. - Doch ik ben te zeer uwe vriendin, dan dat ik verder op dezen toon met u zou kunnen spreken. Neen! Laat mij liever u een bemoedigend uitzigt openen. Misschien is nog niet alles verloren;

{==190==} {>>pagina-aanduiding<<}
victor leeft nog; misschien ontsnapt hij de veelvuldige, hem dreigende gevaren; misschien kan alles nog weder hersteld worden.’ - Deze laatste woorden deden al den trots der Gravin ontwaken. - ‘Weder hersteld worden!’ zeide zij: ‘Ik weet niet, of ik er wel zoo gemakkelijk toe komen zou, om datgene te doen, wat gij herstelling verkiest te noemen. - 't Is waar, ik heb een' misstap, een' zeer grooten misstap begaan; maar niet uit zwakheid, niet uit zinnelijkheid - neen! met overleg, en na voorafgaande berekening der gevolgen, heb ik dien gedaan. Ik beklaag, ja ik beween het lot van victor, wiens rust ik verstoord, en wiens leven ik, misschien voor altijd, verbitterd heb; - ik beken, dat ik niet gelukkig kan zijn, ten zij ik verneme, dat het hem wèl ga. Maar daarentegen mijne onafhankelijkheid te verliezen, - te bekennen, dat ik zwak geweest, onbedachtzaam gehandeld heb, - het vermoeden kracht te geven, alsof ik mij alleen uit zinnelijkheid heb laten voortslepen en bepalen.... neen! neen! dat zal nooit gebeuren; dat is voor mij niet mogelijk.’
De Markiezin zweeg. Zij kende al te wel de vastheid van het karakter harer vriendin, dan dat zij durfde hopen, voor tegenwoordig, haar door verdere wederspraak van gevoelen te doen veranderen. Zij hoopte echter, dat, wanneer victor slechts in het leven bleef, en hij de veelvuldige gevaren van dien bloedigen veldtogt mogt ontkomen, de tijd alles nog eens weder zoude herstellen. Zij besloot, eenigen tijd op het bekoorlijk landgoed bij hare vriendin door te brengen, en deze intusschen naauwkeurig gade te slaan.
Intusschen viel de slag bij Marengo voor, en verijdelde van nu af alle pogingen der tot op dat tijdstip bestendig zegevierende Oostenrijksche armee. Geheel Italië ging verloren, en het hart van alle vrienden des vaderlands was met diepen weemoed vervuld. Ook op het stille landverblijf, waar de beide vriendinnen in eene aangename vertrouwelijkheid over het voorledene spraken, zich door zoete droomen in de toekomst verplaatsten, en het tegenwoordige, vooral door het bijzijn van theodora, die met iederen dag beminnelijker werd, genoegelijk en in stille opgeruimdheid doorbragten, - ook aldaar had dit berigt den schrik verspreid, dewijl men vreezen moest, dat het tooneel van den oorlog, bij het verder doordringen van den vijand, zelfs tot in de dalen van R... kon worden verplaatst. Die bekommering vermeerderde, toen

{==191==} {>>pagina-aanduiding<<}
men uit de legerberigten vernam, dat de Generaal m *** bij dat vreesselijk gevecht doodelijk was gewond, en zijn Adjudant, de Majoor van k., onder de vermisten stond. Men liet geen middel onbeproefd, om nadere berigten in te winnen; en in bange vrees zag men den eenen dag na den anderen verloopen, zonder dat men iets zekers of geruststellends omtrent victor te weten kwam. Men vernam alleen zoo veel, dat hij van zijne zendingen, die hij tot volkomen genoegen van zijne Chefs had ten einde gebragt, weder was teruggekeerd, in zijnen nieuwen rang als Majoor bij den Staf aangesteld, en op nieuw als Adjudant bij den Generaal m *** geplaatst was geworden; dat hij op den 14 Junij, den dag van het gevecht, zich met roem overladen, wonderen van dapperheid verrigt, de wijkende colonnes herhaalde malen weder in het vuur gebragt, ook verscheidene ligte wonden bekomen had; doch dat hij noch onder de gevangenen, noch onder hen, die op het slagveld gebleven waren, gevonden werd. Op deze wijze werden verscheidene weken in den grootsten angst en bekommering doorgebragt. Geheele scharen van vlugtenden keerden naar het binnenste des rijks terug, en de wegen waren bedekt met een' langen trein van gewonden. Alles scheen dus aan te kondigen, dat het krijgstooneel weldra aan de grenzen zou zijn. De Gravin besloot, haar landgoed te verlaten, en, in gezelschap harer vriendin, naar Weenen te vertrekken. Dit vertrek was op den volgenden dag bepaald, toen, in den schemerävond, aan lleonora berigt werd, dat de knecht van eenen zwaargewonden Officier, wiens wagen op den grooten weg stond, voor zijnen Heer, die zeer veel leed, om eenige verkwikking verzocht. ‘Men doe, gelijk ik ééns voor altijd bevolen heb,’ zoo luidde het antwoord der medelijdende Gravin; ‘alles, wat vereischt wordt, en waartoe wij in staat
zijn.’ Eene poos daarna de zaak onderzoekende, vernam zij, dat de persoon, voor wien men hare hulp had ingeroepen, ziek en zwaar gewond was, zoodat hij zonder gevaar niet verder kon worden vervoerd; dat hij niet dan met zeer veel moeite uit het rijtuig had kunnen gebragt worden, en thans onder de handen van den Geneesheer was. Zij begeerde daarop dezen te spreken, ten einde door hem van de nadere bijzonderheden betreffende den kranke, voor welken de beide vriendinnen reeds eenige belangstelling begonnen te gevoelen, onderrigt te worden. De Geneesheer verschijnt, en zegt:

{==192==} {>>pagina-aanduiding<<}
‘De Majoor van k. is -’ ‘Wat!’ roepen de beide Dames te gelijk uit, ‘de Majoor van k.?...’ en de Gravin valt bewusteloos in de armen van hare vriendin. Het geheim was nu ten deele verraden: er moest eene nadere betrekking tusschen de Gravin en den Majoor plaats hebben. De pligten, echter, van zijnen stand, de uiterste bescheidenheid vorderende, maar nog meer het diepste gevoel van hoogachting, dat hij voor de Gravin sandoz voedde, sloot den Geneesheer den mond. Men verneemt dan ten laatste, dat victor van zijne, in den slag bij Marengo bekomene, wonden in zoo verre hersteld was geweest, dat zijne vervoering mogelijk scheen; dat zulks hem echter zeer benadeeld had, zoodat er thans eene hevige koorts in het opkomen was, weshalve hij op dit tijdstip onmogelijk verder kon gevoerd worden.
Men zal nu ligtelijk beseffen, dat alle schikkingen tot het vertrek der vrouwen voor den volgenden dag geheel opgeschort werden, daar de beide vriendinnen voor het tegenwoordige geene andere zorg hadden dan de oppassing des dierbaren lijders.
Eleonora's denkwijze omtrent denzelven deed zich te dezer gelegenheid door ieder woord en in iedere daad kennen, en de Markiezin was zeker van hare overwinning, zoo de Hemel slechts victor bij het leven behield. De zorg van den Geneesheer, de jeugd van den kranke, en vooral de verzorging der beide vriendinnen, (want hij was hier als bayard onder de beide zusters, en nog beter) bragten spoedig eene gelukkige verandering in zijnen toestand te weeg; zoodat de Geneesheer, reeds na verloop van weinige dagen, konde verklaren, dat, zonder bijkomende toevallen, het eigenlijke gevaar geweken was, maar dat de volkomene genezing zijner wonden nog een' aanmerkelijken tijd zou vereischen. Hoezeer nu ook victor, na deze betuiging van zijnen Geneesheer, er op mogt aandringen, om spoedig verder gebragt te worden, ten einde in de hoofdstad zijne volkomene genezing op zijn gemak te kunnen afwachten, zoo vond hij nogtans, gelijk men ligt zal begrijpen, zoo veel tegenstands, en zijn verder verblijf werd hem met zulk eene edelmoedige gastvrijheid aangeboden, dat het onwelvoegelijk en voorzeker niet ridderlijk zou geweest zijn, dit verzoek af te slaan. De Dames betuigden, namelijk, dat zij zijne tegenwoordigheid als een' waarborg aanzagen tegen

{==193==} {>>pagina-aanduiding<<}
de gevaren van den krijg, die al meer en meer haar verblijf naderde. Victor kende nu reeds deze vrouwen niet enkel slechts bij naam; maar hij herinnerde zich ook zeer wel, eleonora eens in het huis van den Graaf st*** te hebben ontmoet, als de jonge Dame, die, aan den haard gezeten, door hare aanmerkingen op zijn verhaal, hem zoozeer in vuur gebragt had, dat hij daardoor zichzelven verraden had.
Hoe meer nu de beide vriendinnen in deze aangename verkeering met victor, door eenen omgang, die den beschaafden geest van allen en de bijzondere talenten van ieder hunner ten toon spreidde, gewonnen hadden, zoo veel verloor nogtans de opvoeding van theodora daardoor. De uren toch, te voren aan het kind alleen besteed, werden den kranke gewijd, en zekere soort van schaamte of vrees wederhield de Gravin, hetzelve bij victor te brengen; men was zelfs op middelen bedacht, om het voor eenigen tijd geheel van huis te doen; maar de onveiligheid der groote wegen, en de algemeene onrust, van oorlogstijden onafscheidelijk, verhinderden de uitvoering. Het was evenwel eene ten uiterste moeijelijke zaak, dit kind, steeds gewoon de moeder overal te vergezellen, thans verwijderd te houden. Op zekeren tijd ziet het de deur van victor's kamer openstaan, en gaat binnen. Beschroomd, maar tevens nieuwsgierig, vestigt het de schalkachtige oogjes op den onbekenden man, die zoo vertrouwelijk met moeder sprak. Dit gezigt verbaast hem insgelijks. ‘Wat is dat voor een lief kind?’ vraagt hij, terwijl bij hetzelve nadert, om het te kussen; doch, het was reeds weder verdwenen. Nu toch verraden zijnde, haalt de moeder het, hoewel niet zonder blozen en hartkloppen, weder terug, en stelt het aan victor voor. Hij neemt het op, zet het op zijne knie, overlaadt het met liefkozingen, en kan zich niet verzadigen in het aanschouwen van dezen kleinen engel. ‘Hoe oud is dat kind wel?’ vraagt hij, met eene bevende stem. De Gravin, reeds meenende ontdekt te zijn, antwoordt eenigzins verlegen, maar geeft het een jaar meer, dan het werkelijk is. ‘Ik zou het voor jonger hebben aangezien,’ herneemt hij, maar wordt daarbij zeer afgetrokken. Theodora was nu alreeds met dezen vreemden man gemeenzaam geworden; zij wil dus niet weder weg, en hij haar ook niet
loslaten. ‘Ik moet u het kind evenwel afnemen, Mijnheer van k.!’ zegt

{==194==} {>>pagina-aanduiding<<}
de Gravin: ‘de hevige aandoening, waarin ik u zie, doet mij berouw gevoelen, dat ik het teruggehaald heb.’ - ‘Ach, Mevrouw! bijaldien gij wist, welke gewaarwordingen het aanschouwen van dit kind bij mij verwekt!...’ - ‘Ja,’ hervat zij met nedergeslagene oogen, ‘wanneer ik u zelven voor den held der belangrijke geschiedenis mag aanzien, die gij ons eens ten huize van Graaf st*** verhaaldet, zoo...’ - ‘Ja wel, Mevrouw! ik ben die man, die, hoewel verraden en veracht van die zelfde vrouw, wier keuze op mij scheen gevallen te zijn, nogtans niet kan nalaten, zelfs tegen wil en dank, onophoudelijk te denken aan haar, die zijn geluk, ja zijn leven aan een droombeeld en ingebeelden waan opoffert; die man, die niet sterven, maar nogtans in het leven ook geen geluk smaken kan!’ - ‘Gij blijft haar dan nog altijd beminnen, uwe onbekende?’ vroeg eleonora, op een' eenigzins vreesachtigen toon. - ‘Of ik zwak genoeg ben, haar alsnog te beminnen, weet ik zelf niet; maar dat haar beeld en aandenken nog diep in mijn hart geprent staan, is zeker.’ - ‘Zulk eene getrouwheid verdient inderdaad belooning. Uwe onbekende zal gewis het ongelijk, u aangedaan, eens weder herstellen, en....’ - ‘Dat zal zij zeker niet; want het is reeds drie jaren, dat deze trotsche en ongevoelige vrouw mij niet een enkel blijk doet geworden, zoo min dat zij leeft, als dat zij nog mijner gedenkt. Neen! zij verheugt zich over hare list, en spot met mijne ligtgeloovigheid. Wie weet, aan welke vreemde grilligheden zij zich sedert weder heeft overgegeven, en misschien nog in dit oogenblik overgeeft!... Doch ook ik wil haar vergeten; en ik gevoel sedert kort, dat mij zulks zal mogelijk zijn.... ja misschien gelukt mij dit maar al te spoedig,’ voegde hij er met eene aandoenlijke stem nevens, terwijl hij eleonora
veelbeteekenend aanzag. ‘Hoe, Mijnheer van k.! gij zoudt haar kunnen vergeten?’ - ‘Ach, Mevrouw!’ hernam hij, na eenig stilzwijgen, ‘hoe dierbaar is mij deze uwe belangstelling! Ach! waarom heeft zij niet eene gevoelige ziel, gelijk de uwe, of uwe inborst? Hoe gelukkig zou ik dan thans reeds zijn! Dan zou ik ook mijne dochter, misschien even lief als dit engelachtig kind, op mijne kniën wiegen; en hare moeder was dan,’ voegde hij er met een' zucht bij, terwijl hij eleonora teeder aanzag, ‘misschien, aan mijne zijde, even zoo gelukkig, als gij thans zijt.’ - ‘Neen! neen!’ hernam de Gravin,

{==195==} {>>pagina-aanduiding<<}
‘deze aandoeningen en betinneringen zijn niet goed voor u. Weet gij wel, Mijnheer, hoedanig het voorschrift van den Geneesheer is? Kom, ik moet u beiden maar scheiden!’ En hierop nam zij, bevende, theodora van zijne kuie, en bragt haar weg.

(Het vervolg en slot hierna.)




De pantoffel-parade.

(Ter gelegenheid mijner verhuizing van de Bloemmarkt naar de Keizersgracht.)

Lieve bloemen, rijk van kleuren, 
'k Zeg u zonder smart vaarwel; 
En gij roosjes, zoet van geuren, 
Die ik als de schoonste tel. 
 
Droevig toch werd Flora's tempel 
Door het Jodendom ontwijd; 
'k Ben de roosjes van mijn' drempel, 
Maar ook 't smerig Isrel kwijt. 
 
Doch wat zijn ook, wèl bèkeken, 
Bloemen in haar schoonste praal? - 
Beelden, die door kleuren spreken 
In een dichterlijke taal. 
 
Maar het puik der bloemwaranden 
Is het jeugdig, levend schoon; 
En dat staat in pot noch manden 
's Maandags op de markt ten toon. 
 
Neen! des zondags, langs de dreven 
Van de reine Keizersgracht, 
Zien wij 't streven, leven, zweven, 
In de rijkste vlinderpracht. 
 
Der beau-monde promenade 
Heet het naar den Franschen smaak, 
En pantoffeltjes-parade 
In der Nederlandren spraak. 

{==196==} {>>pagina-aanduiding<<}

En, o wonder! in de dagen, 
Dat de lente der natuur 
Naar den schoorsteen wordt gedragen, 
Uitgebroeid door kunstig vuur; 
 
Dan juist, op die gracht der grachten, 
Schijnt het levend bloemenheer 
Slechts naar sneeuw en ijs te wachten, 
Om te komen in 't geweer. 
 
Maar, hoe zal ik 't leger noemen, 
Dat hier zondags manoeuvreert? 
Bonte troepen? - Ja! bij bloemen 
Wordt het bonte meest vereerd. 
 
Meer verschot toch van montering 
(Om te blijven in het beeld) 
Schonk ons Flora, ter vereering, 
Nergens in haar bloementeelt. 
 
'k Roem dan 't lot, en roep viktorie, 
Dat mij, ver van 't Joodsch geslacht, 
Naar de baan der vrouwenglorie 
Zoo gelukkig overbragt! - 
 
Als de dienst is afgeloopen 
Voor het dames-garnizoen, 
Zien wij haar, bij gansche hoopen, 
Stroomen uit het Fransch sermoen. 
 
't Is het uur thans der parade; 
Ieder zoekt haar' nevenman, 
Waar zij zich, als wedergade, 
In 't gelid aan sluiten kan. 
 
Bij den marsch is Hymen guide, 
Van Cupido's kroost verzeld; 
De adjudant der jonge lieden, 
Amor, is vooruitgesneld. 
 
Maar, is 't niet vergund te praten, 
Als de manschap exerceert; 
Wat toch zou 't verbod hier baten, 
Waar de sekse paradeert? 

{==197==} {>>pagina-aanduiding<<}

Neen! een paar uur stil te zwijgen, 
Voor haar tong een gansche week, 
Doet haar hart naar spreken hijgen, 
Moest het zijn, zelfs van de preek! 
 
Kwistig tooisel, kostbre kleeren, 
Laken, kazimier, satijn, 
Linten, strikken, pluimen, veren, 
Voiles, shawls en hermelijn; 
 
Keur van paarlen en juweelen, 
Zilver, goud, geslepen staal, 
('k Zie er 't zonnestraaltje in spelen) 
Ridicules van koraal: 
 
Alles, alles doet hem blijken, 
Die dees wapenschouw bespiedt, 
Dat, bij 't fier en moedig prijken, 
Hier 't pantoffeltje gebiedt. 
 
Ze is een lusthof voor mijne oogen, 
Deze schoone, bonte rij; 
De eene pas voorbijgetogen, 
Streeft haar de andre in pracht voorbij. 
 
Maar, wat zie ik?... Kapucijnen? - 
Neen! 't zijn meisjes, lief en fijn, 
Die, met mantels als gordijnen, 
Bestemoeders beeldtnis zijn. 
 
Mogt ik hier kommando toonen, 
'k Zou die manteldragt, wel ferm, 
Slechts vergunnen aan matronen, 
Veteranen in den term. 
 
't Stijve harnas, dat de leden 
Van de jufferschap beknelt, 
Prangt ook, naar de nieuwe zeden, 
't Ligchaam van den mode-held. 
 
Had voor 't minst haar tirannije 
't Meisje van die boei bevrijd! 
Maar dezelfde dwinglandije 
Kwelt nu beiden te eener tijd. 

{==198==} {>>pagina-aanduiding<<}

Doch, vermijden wij het gispen, 
En vervolgen wij den marsch: 
Die geen maat houdt in 't berispen, 
Is van levens vreugde wars. 
 
Rigten wij dan onze schreden 
Naar het Park, waar Amstels bloem 
Henenstroomt met fiere treden, 
Dat ik Amstels lusthof noem. 
 
Hier, ten tempel ingedrongen, 
Die zijn schoonst sieraad verbeidt, 
Wordt de zegepraal voldongen, 
Door de liefde voorbereid. 
 
Hier, de glazen digt bevrozen, 
Heerscht de lente in volle pracht, 
Die, uit haren tuin, de rozen 
Op de koonen overbragt. 
 
Hier, na 't statig ommezwieren, 
Lokt Cupido, naar men zegt, 
't Lieve korps, den toom te vieren 
Aan het zoetste speelgevecht. 
 
Zal ik 't wapen u beschrijven, 
Dat ons, met onfaalbre kracht, 
Tot het heilrijkst doel kan drijven, 
Door Cupido's wondermagt? 
 
't Is het vrouwlijk oog, mijn vrinden, 
Dat, ook in de felste vorst, 
't Sneeuw der harten weet te ontbinden, 
De ijskorst smelt der koudste borst. 
 
Niemand duide 't dan ten kwade, 
Dat ik, trouwe wapenknecht! 
Der pantoffeltjes-parade, 
Schertsend, mede een kransje vlecht. 
 
'k Roem het lot, en roep viktorie, 
Dat mij naar de Keizersgracht, 
Op de baan der vrouwenglorie, 
Zoo gelukkig overbragt! 
 
j.w. ijntema. 
1821. 



{==199==} {>>pagina-aanduiding<<}

Zijn er zoo meer steden?


‘Hoe komt gij, hier ter steê, zoo bijster aan het dwalen?’ 
Vroeg iemand een boerin. ‘Ik kom om regt te halen,’ 
Was 't antwoord. ‘Keer dan vrij terug,’ hernam de man; 
‘Hier is geen regt te veel, hetgeen men missen kan.’ 
 
G.T. 


Met is te grof!


‘Welnu, mijn dochter! zeg het mij, 
Wat hebt gij kwaads bedreven? 
Kom! biecht nu op; hoe erg het zij, 
Ik zal u aflaat geven.’ 
Zoo sprak een zeker dorppastoor; 
En 't meisje blies hem in het oor: 
‘Heeroom! ik zal beginnen: 
Ik stal een stukje linnen.’ 
Maar, toem deez' taal zijne ooren trof, 
Heeft hij terstond hernomen: 
‘Mijn dochter! dat is al te grof. 
Gij hebt voor straf te schromen.’ 
Het meisje riep, door schrik verrast: 
‘Ach! 'k wil 't u niet verhelen; 
Mijn moeder heeft mij ook belast 
Een fijner stuk te stelen; 
Want, kind! zoo sprak zij, deze stof 
Is toch voor hemden al te grof.’ 
 
G.T. 


Drie wonderen.

Toen eens, op een gastmaal bij Hertog albrecht van Saksen, vele gasten hunne rijkdommen en bezittingen prezen, sprak de Keurvorst augustus: ‘Ik heb in mijne staten eene stad, in welke drie wonderen te gelijk aan te treffen zijn; namelijk drie kloosters. Het eene is een Preekheeren-klooster; deze oogsten jaarlijks eene menigte veld-
{==200==} {>>pagina-aanduiding<<}
vruchten, zonder eenen enkelen akker gronds te bezitten: het andere is een Barrevoeters-klooster, dat eene menigte baar geld inkomen heeft, zonder één' duit op renten te hebben gesteld: het derde zijn de Monniken van St. Thomas; deze hebben vele kinderen, maar geene vrouwen.

Geleerde drift.

De beroemde Geleerde oberlin, te Straatsburg, behoorde tot het getal dier afgetrokkene denkers, die niets waarnemen van 't geen om hen heen voorvalt, wanneer hun geest zich met eenig voorwerp ernstig bezig houdt. Op zekeren tijd had deze man bij zijne geleerde bezigheden een boek noodig, dat hij meende te bezitten; hij zocht hetzelve dus een' geruimen tijd, doch te vergeefs. In de hoop van het bij den een' of anderen zijner geleerde vrienden te zullen vinden, gaat hij, zoo als hij is, de deur uit, en loopt, hoezeer het vrij hard regent, blootshoofds en op kamermuilen genoegzaam de geheele stad rond. Ook hier niet teregt komende, gaat hij naar de stads bibliotheek; maar ook daar ontbrak het boek. Men deed hem opmerken, dat hij het zoo driftig gezochte boek zekerlijk wel in de aanzienlijke boekerij des kloosters aantreffen zou. Hij begeeft zich derhalve derwaarts, nog altijd in dezelfde kleeding, hoewel het klooster op een' aanmerkelijken afstand buiten de stad gelegen was. Hetzelve ook hier niet vindende, besluit hij een einde aan het zoeken te maken, zet zich terstond op den postwagen, en reist naar Parijs, waar hij hetzelve op de koninklijke bibliotheek aantreft. Hij maakt terstond de noodige uittreksels, gaat weder op den postwagen zitten, komt te Straatsburg terug, zet zich aan zijnen lessenaar, en hervat onmiddellijk den afgebroken' arbeid.

De officier en de pachter.

Een rijke Pachter te Parijs ging trotschelijk zes Officieren voorbij, zonder hen te groeten. Hierdoor beleedigd, wendde zich een van hen tot denzelven, met de woorden: ‘Men ziet wel, Mijnheer, dat gij heden niet zoo bij de hand zijt als gewoonlijk.’ - ‘Hoe zoo?’ - ‘Omdat gij, voor éénen groet, er zes had kunnen terugbekomen. Gij hebt alzoo zeshonderd procent weggesmeten!’


{==201==} {>>pagina-aanduiding<<}

Mengelwerk.

Over de menschelijke kwakzalverij, bijzonder zigtbaar in godsdienstige, wijsgeerige, en vooral letterkundige uithangborden.

Eene Voorlezing. (*)

Het is een algemeen gebrek der menschen, dat zij, gelijk onze Dames meer belang schijnen te stellen in het toilet van haar hoofd en hare slankgeregene gestalte, dan in het toilet van haar hart, zoo ook meer zorg dragen voor de fraaiheid van den gevel, dan voor de netheid den woonvertrekken, en weidsch geschilderde uithangborden plaatsen voor nietsbeduidende kermistenten. Gij allen, vertrouw ik, zult het wel met mij ondervonden hebben, hoe zich achter de trotsche façade van een paleis de engste en dompigste vertrekken verscholen; en hoe, op de jaarmarkten, in de zwierigste vertoonplaatsen, met de schrikkelijkste afbeeldsels van reuzen, reuzinnen of vliegende draken omhangen, niets anders te zien was dan eene dikke keukenmeid, een geverfde Jood, of, op zijn hoogst, eene met stroo gevulde slang. En bepaalde zich deze kwakzalverij nog slechts tot huizen en kermisspellen, dan konde men zulks dulden en verdragen; niemand verloor er dan iets bij, uitgezonderd de bewoners en eenige

{==202==} {>>pagina-aanduiding<<}
nieuwsgierige kermisgasten. Doch, helaas! alles, wat ons op aarde omringt, is met dezelve besmet, ja zelfs onze eigene daden en woorden, en niet alleen die van ons, maar ook die van alle de groote mannen van vroegeren of lateren leeftijd. O ja! de edelste verrigtingen, de heldhaftigste opofferingen, welke wij met diepe verwondering door het vergrootglas van den tijd aanstaren, zijn meestal gelijk aan de decoratiën onzer schouwburgen en aan de praalgewaden der tooneelkoningen en koninginnen: zij schitteren heerlijk op eenen afstand; maar, nadert ze toch niet te digt! want dan ziet gij slechts ruw neêrgekletste verfvlakken; dan verandert de hermelijnen vorstenmantel in een' lap roode saai, met schapenvellen omboord, en de flonkerende keizerskroon in een smerig bordpapier, met plakgoud bemorst, en slordig met glinsterende glasstukjes benaaid. Nu, dit zij dan zoo! De alleenstaande mensch is zoo zwak; hij heeft zoo vele gebreken, die hij gaarne wil verbergen; hem ontbreken zoo vele voortreffelijkheden en deugden, die hij gaarne wil veinzen; zoo opent hij zich de baan tot bezittingen, tot eerambten en roem; wij mogen hem dus niet beschuldigen over iets, dat wij, in onzen eigen' boezem tastende, ook bij onszelven wedervinden. Maar deze kwakzalverij kleeft immers den mensch slechts aan als bijzonderen persoon; dezelve houdt op, wanneer hij, met velen zijner natuurgenooten vereenigd, een groot geheel vormt, dat zich wijdt aan de verspreiding en handhaving van Godsdienst, aan de vermeerdering van menschengeluk, of aan de bevordering van geleerdheid en de verbreiding van verlichting. Met andere woorden: de mensch op zichzelven is zwak en gebrekkig, - de menschen vereenigd zijn groot en edel; de uitspraak van den Areopagus was de stem der geregtigheid zelve; het bij telling opgemaakte besluit der Volksvertegenwoordigers is de stem des Volks, en de stem des Volks die van God. Vox populi,
vox Dei!
O! ware het zoo, dat alle die ordes, die vereenigingen, die maatschappijen, die genootschappen, tot welker oprigting de razernij thans zoo algemeen is, dat

{==203==} {>>pagina-aanduiding<<}
reeds schoolknapen dezelve vormen, en weldra de zuigelingen aan de borst der minne reeds voorzitters van een letterkundig genootschap zullen zijn, gelijk men in den goeden ouden tijd de bevelhebbers der Regementen dikwijls in de wieg vond liggen; o! ware het zoo, dat dezelve beantwoordden aan hare uithangborden, aan de gouden spreuken, welke zij zich tot veldteekens gekozen hebben, aan de heerlijke doeleinden, welke zij weidsch laten uittrompetten, om daarmede zand te strooijen in de oogen der bewonderende en ligtgeloovige menigte! Maar, helaas! ook op dezeive mag men de woorden van mandeville (*) toepassen: ‘Zij zijn gelijk aan die Chinesche porseleinpotten, welke wij in ouderwetsche huishoudingen zien prijken op kasten en schoorsteenmantels: helder en schoon blinken zij van buiten u toe; maar beziet ze van binnen, wat vindt gij? - niets dan stof en spinnewebben!’
Eischt gij voorbeelden? welaan! Ziet gij daar, in die eens zoo trotsche en thans zoo treurige wereldstad, waar het Kapitool is herschapen in het Vatikaan en het Graf van Hadrianus in den Engelenburg, ziet gij daar dat deftig gebouw, de Propaganda, niet, met de gouden zinspreuk op deszelfs voorgevel: tot verbreiding des Christelijken Geloofs? Scharen van Zendelingen stroomen er uit, doorleerd in alle talen der wereld, om aan de blinde Heidenen te prediken, dat alle menschen broeders zijn en leden van één ligchaam, om ze door Christelijke liefde te roepen tot de eeuwige zaligheid. Volgt den grootsten zwerm op zijnen togt, - hij ijlt naar Amerika; en weldra ziet gij die zachtzinnige leerlingen van den zachtmoedigsten der menschen de pij verwisselen voor het harnas, de kap voor den helm, den rozekrans voor het zwaard, en de bekeerde wilden van Paraguai de zaligheden des hemels verdienen door de knellendste slavernij op aarde, en geheele volken als lastdieren behandeld door die zelfde pries-
{==204==} {>>pagina-aanduiding<<}
ters, die de heiligste gelofte van armoede, zelfverloochening en onderwerping hadden afgelegd (*).
Ziet gij over het geheele ruim der bewoonbare aarde die geheime werkplaatsen niet verspreid, waar men tempels bouwt voor de deugd en kerkers voor de misdaad; die toefplaatsen hier beneden, (want het woonhuis is bij den grooten Bouwheer van het Heelal) gegrondvest op de twee onverwrikbare zuilen van Regtvaardigheid en Broederliefde? Ziet gij de weldaden niet, welke zij met milde handen verspreiden uit den nacht, die haar omringt, om zich een grooter loon te bereiden in den hemel, dewijl zij geene dankbaarheid eischen op aarde? Heerlijke instelling, die den Vorst den daglooner doet omhelzen als zijnen broeder, die de oorspronkelijke gelijkheid der menschen bewaart, het bijgeloof verdrijft, de vrijheid van denken handhaaft, en rozen strooit op het doornig pad der ellendigen; heilig verbond, ik wil uw deelgenoot zijn! Daar valt de blinddoek weg; ik aanschouw het licht, en val aanbiddend op mijne kniën; - maar mijne thans geopende oogen zien den laster en den nijd hun venijn spuwen in den tempel der Broederliefde; zij zien de pligten vergeten voor nuttelooze plegtigheden, en het tempelkoor van isis spoedig verkeerd in eene feestzaal van bacchus en comus; en eindelijk, o verschrikkelijk schouwspel! ik zie het uitvaagsel des menschdoms, den bloedverwant- en koningsmoorder, filips van Orleans, aan het hoofd der verbondenen voor regtvaardigheid en menschengeluk!
Maar, helaas! van den vrolijken toon, dien ik wilde

{==205==} {>>pagina-aanduiding<<}
bezigen in het gispen der menschelijke kwakzalverij, ben ik reeds ongemerkt tot den deftiger stijl des Redenaars opgeklommen; zoo zeer ondervond ik de waarheid van het gezegde van den Romeinschen Hekeldichter juvenalis (*):

Schoon mij Natuur en kunst en dichtvuur heeft geweigerd, 
De verontwaardiging, ten hoogsten top gesteigerd, 
Rukt verzen uit dit hart, van schaamte en spijt doorgloeid. 

Doch laat ons het oog van deze schriktooneelen afwenden. Die meerdere bewijzen begeert, doorloope slechts met vlugtigen blik de geschiedenis. Daar zie hij de Kerkvergadering van Constanz, bijeengeroepen om de scheuringen te heelen, hare bevredigende werkzaamheden beginnen met het levendig verbranden van johannes hus en hieronymus van praag, en zulks met verachting van gezworen eed en gegeven vrijgeleide; - daar zie hij een Protestantsch Synode in de XVIIde eeuw, vergaderd om de met zoo veel bloeds gekochte vrijheid van geweten te bevestigen, dezelve met éénen pennetrek vernielen, en den stempel der wettigheid drukken op de Bloedplakkaten van filips van Spanje door de verdoeming der Remonstranten; - daar zie hij de Illuminaten, of verlichten, de wetenschappen aankweeken en aanmoedigen, om dezelve eens geheel te vernietigen; de Vorsten naderen, omringen en in hun midden opnemen, om eens derzelver troonen omver te storten, en op het puin van alle tempels, opgerigt voor Godsdienst en wetenschap, en op de verbrijzelde brokken van alle troonen en staatsregeringen, de zetels te stichten van Godverloochening, barbaarschheid en regeringloosheid; - daar zie hij.... Maar wiens oog kan het einde bereiken van die onafzienbare rij van wereld-marktstellaad-
{==206==} {>>pagina-aanduiding<<}
jen, op welke wij de menschen zien handelen, niet slechts als kwakzalvers, maar als gifmengers, die u doodelijk venijn toereiken onder den naam van onfeilbare geneesmiddelen, wier gebruik gij, na het ligtgeloovig innemen, altijd met de gezondheid van ligchaam en ziel, en dikwijls met den dood van beiden, bekoopt?
Slaan wij liever onze blikken naar eene andere zijde der groote wereldkermis, naar andere stellaadjen, op welke de wonderdoktors en hansworsten, schoon zij oneindig harder schreeuwen, echter veel minder kwaads stichten, dan op die, welke wij tot nu toe bezagen, en waar zij den opmerkzamen toekijker geene tranen, maar slechts een medelijdend glimlachje afpersen. Deze wondertooneelen zijn opgevuld met handschriften en boeken van allerlei grootte en zwaarlijvigheid, van den reuzenfoliant af tot den dwergachtigen duodecimo, omhangen en opgesierd met bewijzen van lidmaatschap, gouden en zilveren eerpenningen, prijsvragen, prijsverhandelingen, prijsverzen, redevoeringen, bijdragen in proza en poëzij, en duizend andere snuisterijen, te menigvuldig om te worden opgeteld. Op een zwierig uithangbord staat met gouden letteren de titel en het voorgewende doel van elk in de zwellendste spreekwijzen uitgedrukt, en lokt de voorbijgangers uit, om stil te staan, te zien en te hooren. Eene eervolle uitzondering echter komt u hier toe, verheven drietal van Italiaansche geleerde Maatschappijen! u, Akademie der Zemelen (della Crusca) te Florence! u, Akademie der Lomperds (de Rozzi) te Siena! en u eindelijk, achtingwaardige Broederschap der Arkadische Herders te Rome! Want u slechts wil ik aanhalen, dewijl uw roem de wereld vervuld heeft, en gij uwe diepzinnige werkzaamheden, de Lomperds alleen uitgezonderd, nog dagelijks voortzet; de nog nederiger klinkende Akademiën der Vochtigen te Florence, der Stommen te Verona, der onrustige Filozofen te Bologna, en zoo vele anderen, ga ik met stilzwijgen voorbij (*). Hoe zonderling,

{==207==} {>>pagina-aanduiding<<}
achtingwaardig drietal! uwe titels ook schijnen mogen, zij dragen de goedkeuring van allen weg, door hunne nederigheid en naïve opregtheid. Gij wist en bekendet het, dat gij, uit den rijken graanöogst van menschelijke wijsheid en wetenschap, niet het meel, maar wel het kaf, en op zijn hoogst eenige zemelen, zoudt zamengaderen; dat alle uwe pogingen en inspanningen niets zouden toebrengen, om de domheid en lompheid, die u natuurlijk aankleefden, af te vijlen; en dat eindelijk, Arkadische Herders! uw zondvloed van rijmelarijen aan derzelver ongelukkige lezers niets anders zoude afdwingen dan den wensch, dat de herders der latere tijden aan die van vroegere eeuwen mogten gelijk zijn, die, naauwlettend op het weiden hunner kudden, hunnen herdersstaf niet met rozen en laurieren omkransten; die niet sentimenteel smachtten om eenen oogblik hunner melkende godinnen, maar van de stevige boerenmeiden eene duchtige oorveeg ontvingen, als zij dezelve te onbehoorlijk aangrepen; en die eindelijk het vervelende geblaat hunner schapen niet nog vervelender maakten, door hetzelve met hunne zoutelooze en nog blatender gezangen te verzellen.
Maar de nederigheid en naïveteit der Italianen, die het eerst in het nieuwere Europa door de aanstekende ziekte der geleerde maatschappijen en genootschappen werden aangegrepen, viel niet in den smaak der overige volken, die weldra begrepen, dat het eene eeuwige schande zijn zoude, wanneer ook zij niet dergelijke gilden van geleerden en dichters oprigtten; dewijl het toch niet konde missen, of deze instellingen, welke zoo veel tot volmaking van de kunsten der schoenmakers, snijders en keurslijfmakers hadden bijgebragt, zouden denzelfden heilrijken invloed op wetenschappen, rede- en dichtkunst uitoefenen. Hetgene zij dus bij de Italianen te kort schoten in vroegheid van invoering, meenden zij te moeten vergoeden door derzelver menigte en door de opgeblazenheid der doopnamen. En wat hebben deze geletterde en geleerde Gildenkamers oneindig veel nuts gesticht! welk

{==208==} {>>pagina-aanduiding<<}
een aantal folianten en kwartijnen hebben zij geschreven en doen schrijven, welke thans in komenijswinkels en in geheime kabinetjes met voordeel gebruikt worden! wat hebben zij eene menigte punten in geschiedenis en wetenschap opgehelderd, in welke niemand belang stelt! Om u dit in alle deszelfs bijzonderheden aan te toonen, zouden boekdeelen vereischt worden; want legio zijn derzelver heerscharen! Maar gij zult u wel met een paar voorbeelden willen vergenoegen, voor welker echtheid ik borg sta, en die ik uit het zich ten top der beschaving wanende Frankrijk zal ontleenen; want, waarlijk, men behoeft niet ver te reizen, om dezelve bij handenvol te vinden!
Wie kent niet de Academie Française, die in het paieis der Koningen, in de Louvre, vergadert, welker leden, om de eer door kwistigheid niet te verminderen, slechts veertig zijn mogten, en die Koningen en Vorsten onder hunne rijen telden? Zij zal de taal beschaven, derzelver zuiverheid bewaren, en de fraaije letteren aanmoedigen. Daar zitten die wetgevers van den goeden smaak aan de lange tafel in de vorstelijke zaal; zij geeuwen van verveling onder het hooren der redevoeringen, want niet om dezelve zijn zij gekomen, maar om de zilveren medaille niet te laten ontsnappen, welke als presentiegeld wordt uitgereikt (*). Doch, te groote aandacht moge dan hun gebrek niet zijn, de keuze der onderwerpen echter, voor welker beantwoording zij den zwaren gouden eerpenning uitloven, zal zeker voorbeeldeloos zijn. Steeds met het geluk des vaderlands en het heil des menschdoms in het oog, stemmen zij eene vraag, welker voldoende oplossing kundigheden zal verspreiden, die tijdgenoot en nageslacht zullen zaligen. O, zeker! zij vragen: welke is de deugd van den regerenden Koning, van lodewijk XIV, die de meeste bewondering verdient?!!! (†)

{==209==} {>>pagina-aanduiding<<}

Niet minder nuttig en zegenrijk is die andere Akademie, die der Opschriften en Gedenkpenningen, (Acad. Royale des Inscriptions et des Médailles) enkel tot bereiking van het hooge doel ingesteld, om de tiranniekste daden van dien zelfden lodewijk door de schandelijkste en Godtergendste medailles en bijschriften te vereeuwigen. Doch hij sterft, hun Afgod; thans zullen zij zich met ernstiger bezigheden ophouden, want ook hun titel verandert; slechts de naam der Opschriften blijft, maar die der Gedenkpenningen wordt voor Fraaije Letteren verwisseld, (des Inscriptions et Belles Lettres.) (*) O ja! zij ontcijferen thans alle Romeinsche en Grieksche uithangborden; zij verzamelen alle de zerken van mannen en vrouwen, slaven en vrijen, die vóór tweeduizend jaren in Rome en Athene begraven zijn, scharen dezelve in gelederen, lezen ze, als zij kunnen, en als zij dezelve niet begrijpen, hetgeen meestal gebeurt, schrijven zij over eenige afgebrokene woorden duizende bladzijden, om eenen Italiaanschen ligtmis te vereeuwigen; en eindelijk, want dit is hunne gewigtigste bezigheid, zij verzamelen een' spaarpot van oude duiten en oortjes, teekenen die af, laten ze graveren, en zenden er folianten over in het licht, die door niemand gekocht, ja zelfs niet door hen gelezen worden, die ze ten geschenke ontvingen.
‘Maar, deze letterzifters mogen dan al geene algemeen nuttige, geene gewigtige geleerdheid bezitten, geleerd zijn zij toch in hun kleingeestig vak,’ voeren mij misschien velen uwer te gemoet. O, gelooft mij! zij werden met alle hunne wijsheid, om welke zij de borst zoo hoog opzetteden, nog dikwijls door de lompste kinkels beschaamd gemaakt. Bij eene opgraving in den Montmartre werd er een steen gevonden, op welken verschillende letters gebeiteld waren, doch zoo afgebroken en verward door elkander, dat men niet konde raden, tot welke taal het opschrift behoorde. Men begreep dus, dat hetzelve zeer geleerd was, en bragt den wondersteen

{==210==} {>>pagina-aanduiding<<}
naar de Akademie der Opschriften, die, blijkens haren titel, denzelven natuurlijk moest kunnen begrijpen. Vergadering op vergadering werd er belegd; men pijnigde zich af in duizende proeven; maar de letters waren en bleven Latijnsche letters, en alle de leden der Ontcijferingsakademie bleken even wijs te zijn als de Parijsche straatjongens, want zij wisten even min als deze, in welke wondertaal dit afgebroken opschrift was vervat. Toevallig laat de pedèl of kamerbewaarder, toen de leden voor de drieëndertigste maal vergaderd waren, en radeloos hunne allonge - paruiken heen en weder schoven, zijne oogen op het raadselachtige opschrift vallen, en leest er terstond uit: ici le chemin des ânes. En waarlijk, het was zoo! de steen had tot wegwijzer gediend voor de ezels, die het gips uit de groeven van den Montmartre wegvoerden; en, gelijk hij toen aan de graauwtjes den besten en kortsten weg getoond had, zoo bewees hij thans aan hunne broeders, de Akademische langöoren, denzelfden belangrijken dienst, en leerde hun, datgene nimmer ver af te zoeken, wat voor de voeten ligt, en vooral geer Latijn of Hetruscisch in eene gewone Fransche ezelsles.
Zoo ongelukkig waren dus deze Heeren in de Steenopschriften, en zij maakten het niet beter in de Penningkunde, een ander hoofddeel hunner werkzaamheden. Een zeer bekwaam Zweedsch medailleur, uit de jongstverloopene eeuw, sloeg een' zilveren penning met zijne eigene beeldtenis, in de antieke manier uitgevoerd, met zijnen naam in het randschrift, doch met Grieksche letters, en deze op de wonderlijkste manier afgescheiden met punten en strepen. Hij liet door een' zijner vrienden deze munt als eene groote zeldzaamheid aan de Akademie ten geschenke geven, met de voorzorg echter van het verzwijgen van den naam des eigenlijken gevers. Nu geraakte alles in de weer; er kwam eene scheuring onder de leden; de een beweerde met vuistslagen, dat het Koptisch, en de ander wilde er op sterven, dat het Ethiopisch was; Grieksch was het niet, dit was het éénige punt, in het-
{==211==} {>>pagina-aanduiding<<}
welk zij overeenkwamen; maar hoe kwamen er die Grieksche letters? De gemoederen verbitterden, en de gewigtige twist werd weldra door voor- en tegenschriften over geheel Europa verbreid; tot dat de Zweed (*) eindelijk, vermaaks genoeg van zijne schalkerij genoten hebbende, het belagchelijke raadsel oploste, en alle die Penningkundigen voor eeuwig aan de kaak stelde.
Doch dit zij genoeg uit de tallooze menigte van voorbeelden, welke zich betrekkelijk dit punt aan mijnen geest opdringen; want, waarlijk, de geschiedenis der geleerde Genootschappen is in vele opzigten de geschiedenis der menschelijke dwaasheid en kwakzalverij! Deze wonderspreukige stelling, ook met toepassing op ons Vaderland en deszelfs tallooze geleerde en letterkundige Genootschappen, van de Rederijkkamers af tot op het Nederlandsche Instituut toe, te staven en door te voeren, zoude geenszins onmogelijk, maar tevens geenszins voorzigtig zijn. Ik wil hier die ontelbare Rijmgenootschappen niet opnoemen, weike nog zoo lang niet van onzen gezigtëinder verdwenen zijn, die de Dichtkunst zouden bevorderen, en het allengskens zoo ver bragten, dat er in een' geheelen kwartijn van hunne meesterstukken geen regel poëzij te vinden was; ik wil hunne werken niet doorwroeten, om daar nog verhevener magtspreuken te vinden dan die, welke wij in de Handelingen der Zweedsche Akademie van Fraaije Kunsten aantreffen, waar ons onder anderen geleerd wordt, dat het Genie de eigenschap is om met koel overleg te vormen (†); - ik wil niet to nieuwere tijden overgaan, en tot u spreken over Bruggen en Treurspelen; want, hoe slecht deze woorden ook op elkander

{==212==} {>>pagina-aanduiding<<}
rijmen, wij zouden dezelve toch met elkander moeten verbinden; en vooral wil ik niet vragen, of de wijsheidstempel, in welken ik thans de eer heb te spreken, beantwoordt aan de heerlijke spreuk, welke wij op deszelfs gevel geplaatst hebben; want dan zoude ik misschien van den een' of anderen neuswijzen vreemdeling eene even duchtige les ontvangen, als het Montmarteriaansche ezelsopschrift aan die Fransche Akademisten gaf, dat ik, namelijk, verre af zocht, hetgene voor mijne voeten lag. Neen, M.H., dat wij dit alles eerbiedig laten rusten, begrijpende, dat er gebreken en wanstaltigheden zijn, die niet verbeteren, maar verergeren, door ontblooting en tentoonstelling; en, wanneer men ons zoude willen verwijten, dat ons uithangbord weinig paste voor de vertooningen, welke wij hier gedeeltelijk zelve spelen, gedeeltelijk aanschouwen, laten wij ons dan troosten met de algemeenheid van het gebrek, en met de gedachte, dat de kwakzalverij een zoo noodzakelijk vereischte is in de gewone en vooral in de letterkundige wereld, dat hij, die dezelve thans zoo vinnig heeft doorgestreken, zelf eene behoorlijke hoeveelheid van dezelve noodig had in het zamenflansen dezer Voorlezing, en dezelve dan ook, zonder eenig gewetensbezwaar, trouw en gemoedelijk gebruikt heeft, indachtig, dat zelfs in de hier zoo toepasselijke spreuk van den wijssten der Koningen: ijdelheid der ijdelheden, 't is alles ijdelheid! de grootste kwakzalverij alleen de heiligste waarheid deed spreken.

W....
A....

Waarnemingen, betreffende de hydrops activus of calidus, in hare onderscheidene soorten. Door J.H.W. Muys van de Moer, Med. Doctor te Sliedrecht.

Op den 25 Sept. 1820 werd mijne hulp des nachts zeer spoedig verzocht bij het zoontje van t.j.d. Dit

{==213==} {>>pagina-aanduiding<<}
jongetje, oud 10 jaar, had, bijna 3 weken te voren, zeer goedaardig roodvonk gehad, 't welk geregeld was afgeloopen, behalve dat het kind, ruim 8 dagen daarna, over hoofdpijn was begonnen te klagen. Alstoen hetzelve ziende, bespeurde ik geene de minste wanorde in zijne natuurlijke verrigtingen, of in den pols; ook was de urin van citroenachtige kleur, met een klein wolkje. Het hoofd, echter, kwam mij eenigzins opgezet en bol voor, het uitzigt van het jongetje eenigzins strak op een bepaald punt gerigt, en de pupillen waren verwijderd, zich, bij de vermeerdering des lichts, wel vernaauwende, doch spoedig wederom hare vorige gedaante aannemende. Voor het overige was het jongetje bij tusschenpoozen vrolijk, en speelde; bij zijn spelen echter scheen het mij de beweging des hoofds te willen vermijden. Voor eene verplaatsing der ziekte naar het hoofd vreezende, welke maar al te vaak van eenen inflammatoiren aard, althans in den beginne, is, kwam mij de plaatsing van een of twee bloedzuigers aan de slapen des hoofds allerdoelmatigst voor. Dit echter eenigzins moeite inhebbende, bepaalde ik mij alleen tot de zoo zeer geroemde mercurius dulcis, en gaf:
℞ Merc. dulc. gr. xviij.

Sacch. alb. Ʒi.

Mf. Pulv. N. xij.

S. Om de 2 uren een poeder.
Door het gebruik van deze poeders kreeg het lijdertje, zoo het scheen, zeer vele verligting, en bekwam eene zeer ruime ontlasting van donkergroene stoffe, terwijl de urin een wit roodachtig sediment vertoonde. Het kind scheen, na eene week, in meerdere of mindere hoeveelheid, deze poeders gebruikt te hebben, gezond, behalve dat de vermijding om het hoofd te bewegen steeds mijne aandacht trok, ofschoon ook de verwijdering der pupillen veranderd was. - Eensklaps, echter, op den gemelden dag, (daar ik in dien tusschentijd het kind niet

{==214==} {>>pagina-aanduiding<<}
meer gezien had) veranderde de zaak, en hetgeen ik gevreesd had werd maar al te zeer bevestigd. Reeds des ochtends van gemelden dag was het jongsken neerslagtig, meerder opgezet van aangezigt, en weigerde te eten. Bij mijn bezoek des nachts ten 1 ure vond ik het kind door de hevigste stuiptrekkingen aangetast, gepaard met geweldige brakingen eener ligtgroene stoffe, en klagende, zoodra hetzelve, bij tusschenpoozen, eenigzins tot zichzelven kwam, over ondragelijke hoofdpijn. Het hoofd en aangezigt waren zeer sterk gezwollen; de oogappels zeer verwijderd, welke verwijdering, bij aannadering des lichts, maar zeer weinige verandering onderging. Buiten de stuiptrekkingen zat het kind, onder het klagen, stijf op één punt te kijken, het hoofd onbewegelijk houdende, terwijl het echter hetzelve gaarne ondersteund had. De pols was zeer onregelmatig, en de urin liep onwillekeurig af, gelijk ook de foeces. Bij mijn eerste gevoelen blijvende, beschouwde ik nu de Hydrops ventriculorum cerebri, of de Hydrocephalus internus, geheel ontwikkeld, en bijzonder, naar formey en anderen, deze als van een' ontstekingachtigen aard. Ik aarzelde daarom ook geenszins, het dringend gevaar den ouderen voorstellende, om terstond vijf bloedzuigers aan de slapen des hoofds te plaatsen. Deze zogen sterk. De ontlasting des bloeds nu nog eenigen tijd onderhoudende, had ik het genoegen, dat mijn patiëntje, naar mate der bloedöntlasting, presenter werd, en de stuipen verdwenen, althans zeer verminderden. De bloedöntlasting eindelijk ophoudende, verliet ik het lijdertje ten 6 ure, wanneer het, ofschoon nog geenszins volkomen tot zichzelven, echter in eenen veel kalmer' toestand scheen te wezen. Ik liet intusschen in koud water gedoopte doeken om het hoofd slaan, en schreef een antiphlogistisch mixtuurtje voor, van 't welk echter niets kon gebruikt worden. - Ten 10 ure
des morgens wederkomende, vond ik de stuiptrekkingen en brakingen wederom vermeerderd, en met derzelver toename natuurlijk ook den toestand des kinds niet verbeterd. Andermaal plaatste ik zes bloedzuigers

{==215==} {>>pagina-aanduiding<<}
aan het hoofd, welke zeer veel zogen, terwijl de door dezelve gemaakte wonden nog tot 2 ure des namiddags bloed bleven ontlasten. Onder dit aanmerkelijk bloedverlies kwam het jongsken geheel tot zichzelven, en verklaarde, geen hoofdpijn meer, en zich zeer wèl te gevoelen; ook had het hoofd zijne natuurlijke houding en dikte gekregen; met één woord, de boven opgegevene verschijnselen waren verdwenen. Kort nogtans duurde deze voor allen zoo zeer verblijdende toestand; het kind verviel in eene soort van slaap, of liever coma, met eene reutelende ademhaling en een' weeken, vollen pols. Het stadium inslammatorium in paralyticum of passivum, naar mijn inzien, nu zeer spoedig overgaande, liet ik dadelijk eene fomentatie op het hoofd leggen, bestaande uit Aether sulphur. alcoh. en Spir. lavenduloe. Langzaam bedaarde deze ademhaling; allengskens werd de pols ruimer, beter als 't ware doorslaande, en het jongetje levendiger; terwijl het eindelijk, des avonds laat, begeerte naar drinken toonde. Ik schreef nu voor:
℞ Rad. Valer. Sylv. ℥β.

Flor. Arnicoe Ʒi.

Inf. ad Col. ℥iij add.

Camphor. El. gr. iv.

Nitri depur. gr. vj.

Pulv. gum. arab. Ʒβ.

M.



S. Om het uur een lepel.
Ofschoon met moeite, was er toch, bij mijn ochtendbezoek den 27sten, eenig gedeelte van dit drankje gebruikt, en den geheelen nacht door met het appliceren van bovengemelde foment. volgehouden. Het kind ook was zoo wèl, dat het terstond, met volle vreugde, zijne beterschap mij verhaalde, en over niets dan zwakte klaagde. Daar het beloofde zijne medicamenten trouw te zullen gebruiken, gaf ik bij het vorig drankje de volgende

{==216==} {>>pagina-aanduiding<<}
poeders, dewijl er nog eenige leucophlegmatische zwelling scheen te wezen:
℞ Merc. dulc. gr. ix.

Sulph. aur. Ant. gr. iij.

Pulv. fol. digit. purp. gr. vj.

Sacch. alb. Ʒi.

Mf. Pulv. N. xij.

S. Om het andere uur een poeder, met afwisseling van het drankje.
Tamelijk geregeld werden deze medicamenten gebruikt, en ook met de fomentaties des hoofds nog van tijd tot tijd aangehouden. Des avonds was het jongsken zeer wèl, en des anderen morgens verliet het reeds zijn bed. Het kind gebruikte nog dezen dag zijne medicamenten; doch, derzelver gebruik moede wordende, ontmoette ik het weldra spelende, en kon het als gezond verlaten.

(Het vervolg hierna.)

De burg van Rhodus.

(Uit het eerstdaags uit te geven IIde Deel van anasta sius, Lotgevallen en Reizen van een' jongen Griek op het einde der 18de Eeuw. (*))

Als Griek vond ik steeds weinig genoegen in elk onderzoek, dat mij tot eene vergelijking van het tegenwoordige met het toekomende leidde. Intusschen had ik gehoord, - waar, herinner ik mij niet meer - dat Rhodus den Turken geenszins sedert den Zondvloed onderworpen was geweest, maar eens eener Christen-ridderorde, van edele afkomst, verheven moed, vrome geestdrift en onwankelbare dapperheid, gehoorzaamde; dat

{==217==} {>>pagina-aanduiding<<}
eene kleine schaar van deze dappere helden hetzelve omtrent een jaar lang tegen de gansche krijgsmagt van het Ottomannische rijk verdedigde, en dat de Turken den weg naar de vesting slechts over de lijken der moedige verdedigers vonden, die voor de lang door hen gedekte bres tot den laatsten man gevallen waren.
De buitenzijde der oude vesting, eens het hoofdtooneel dier schitterende, doch bloedige wapenfeiten, zag men overal op den strandweg hoog boven de nieuwe stad uitsteken. Hare breede wallen, hare geduchte bolwerken, hare hooge batterijen van zwarten, ongehouwen steen, waar nu niet meer die donderende, van dood en verderf zwangere, vuurmonden ons aangrijnsden, geleken naar den zwijgenden krater van eenen uitgebranden vuurberg, die nog steeds somber op de, aan zijnen voet liggende, vruchtbare vlakte nederziet, ofschoon zijne verwoestende kracht niet meer gevreesd wordt.
Kom! zeide ik tegen ali, laat ons deze, zoo hevig bestredene wonderen, welke de Osmanli den ongeloovigen wisten te ontrukken, doch niet tegen de vernielingen van den tijd weten te beveiligen, eens in oogenschouw nemen.
Kom! hernam ali, die hier gelegenheid hoopte te vinden, om den Tschawnschi (*) te spelen; en wij gingen.
De voorheen zoo geduchte, thans voor ieder opene, vesting schijnt nog steeds door eene onzigtbare magt bewaakt te worden. Zelden betreedt een menschenvoet haar blnnenste, en toen ik de forsche poort doorging, gevoelde ik in mij eene onwillekeurige opwelling van onuitsprekelijken eerbied.
Zijn gedenkteekenen der oudheid zoo lang in den staat van een toenemend verval geweest, dat zij niet meer de regelmatige gedaante der kunst vertoonen, maar de ruwe trekken der natuur weder aannemen; dragen zij minder den stempel van een verdwenen, dan van een nieuwbegonnen aanwezen, minder het kenmerk van een wegzin-
{==218==} {>>pagina-aanduiding<<}
ken in de vernietiging, dan het terugkeeren tot een nieuw leven, minder ontbinding, dan wedergeboorte; dringt, van alle kanten, door hunne bouwvallige en van den tand des tijds doorknaagde muren het heldere daglicht; groeit tusschen hunne verweerde voegen overal weder nieuw plantgewas, en is hun omtrek door gonzende insekten en vrolijk kwelende vogels bewoond: dan wordt de sombere indruk, welken zij verwekken, ten minste door even zoo veel blijgeestigheid opgehelderd, en zij gelijken alsdan eene menschengedaante, die zoo geheel weder tot haar oorspronkelijk stof is teruggekeerd, dat zij volstrekt geen spoor van hare voormalige trekken vertoont, en slechts nog in de planten en bloemen leeft, die welig en bont uit haar voortspruiten. Gebouwen, daarentegen, die eerst zoo kort geleden door de menschen verlaten werden, dat zij nog steeds de kenmerken van dood en droefheid, nog steeds al het akelige van het donkere graf vertoonen, nog steeds de ongestoorde woning der eenzaamheid en stilzwijgendheid zijn; dat de scherpe tand des tijds nog naauwelijks aan hunne buitenzijden geknaagd heeft, en hunne oppervlakte nog niet door den langzamen invloed van het weder veranderd is; dat hunne muren zelfs niet den minsten overgang van volkomene verwoesting en vernietiging tot eene nieuwe gestalte van hun aanwezen en eene nieuwe bewoning kenteekenen; dat zij den beschouwer toeroepen: gisteren nog weergalmde hier het vrolijke gezang van vrolijke menschen! - zulke gebouwen behouden onveranderd hunne sombere gedaante; op het gezigt van hen overvalt ons eene rilling; ons hart gevoelt zich geprangd, en het bloed verstijft in onze aderen: want
zij gelijken de menschengestalte, welke de ziel zoo even eerst verlaten heeft, die zoo even eerst een gevoelloos lijk is geworden, en zoo even eerst de ontzettende teekenen der snel naderende verrotting vertoont.
Zoodanig waren de gebouwen, voor welke ik thans stond. Het ruime burgplein, de trotsche burg, de statige kapel weergalmden eens van het wapengedruisch, van het drokbezige leven, van de stemmen van groot-
{==219==} {>>pagina-aanduiding<<}
sprekende jongelingen, van de toonen der aan God gewijde gezangen. Doch het scheen, alsof het bloed, waarmede de dikke muren bevlekt werden, nog naauwelijks ingedroogd was, en alsof de toonen, die eens door deze hooge gewelven klonken, nog steeds in de lucht trilden, ja alsof men nog steeds in de verte de wegsmeltende stemmen der van dezelve scheidende bewoners hooren konde; ofschoon niets de doodsche stilte van den naasten omtrek afbrak, dan alleen het klagend gekir der zwaarmoedige tortelduif, die zich in de getande tinnen genesteld had, of de val van eenen steen, die, door de hand des tijds allengs losgemaakt, met een dof gedruisch in de wijde ruimte nederplofte.
Ik wierp eenen blik op de weidsche namen, op de treurig gedenkwaardige gebeurtenissen, op de trotsche geslachtwapenen, die nog in schitterend wit marmer op de zwarte, uitgeholde muren prijkten, even als de weinige beroemde menschen in tijden, die in de algemeene duisternis van langverloopene eeuwen nog steeds blijven lichten. Ik dacht aan de edele voorvaderen, de roemrijke teelt, den krijgshaftigen geest, de kloosterlijke levenswijs dier doorluchtige jongelingen, de bloem van Europa, van welker woningen, geschiedenis en bedrijven deze gedenkteekenen eene luide getuigenis geven. Ik voelde daarbij in mij eene nieuwe, mij tot hiertoe onbekende, aandoening ontwaken. Ik benijdde de helden, die, na een aan godsvrucht en oorlogsroem gewijd leven, op de wallen dezer vesting neêrgehouwen waren, welke zij zoo dapper verdedigd hadden, en die nu eene roemvolle rust genoten, maar eenen eeuwig jeugdigen, eeuwig bloeijenden naam in de nagedachtenis van het dankbare Europa achtergelaten hadden. Ik wenschte ook onder die edelen geweest te zijn; ook, even als zij, deze muren met mijn bloed bespat te hebben; ook, even als zij, in den worstelstrijd voor het vaderland gesneuveld te zijn, en deze gapende kloven met mijn lijk gevuld te hebben. In de geestdrift, welke mij in dat oogenblik verwarmde, zoude ik slechts een geest hebben willen zijn; maar als geest

{==220==} {>>pagina-aanduiding<<}
geregtigd, om op dit roemrijk tooneel mijner daden rond te wandelen, en anderen geringeren en mij met verbazing aanstarenden geesten te zeggen: hier leefde ik! hier stierf ik! hier maakte ik mijnen naam onsterfelijk!
Door de vergelijking, waartoe deze gedachten mij leidden, geraakte ik in eene gemelijke stemming, begon tegen mijn vaderland, mijne afkomst en mijne bloedverwanten te morren, en beklaagde, terwijl ik mij op de schacht eener ingestorte zuil nederzette, het harde lot van den mensch, die zoo min in staat is, om de omstandigheden naar zijne bekwaamheden te wijzigen, dat hij niet zelden, in het bezit van talenten, welke hem der hoogste plaatse zouden waardig maken, zijn nutteloos leven op de laagste plaats moet verbeuzelen. - In mijne mismoedigheid viel mijn oog toevallig op een stuk marmer, waarop een ridderlijk wapen uitgehouwen was. Boven hetzelve prijkte de, met eenen prachtigen vederbos versierde, helm van een' Gothischen ridder, en onderaan kon men nog iets van een Grieksch opschrift lezen. Kennelijk was het een werkstuk der oude Grieken, en buiten twijfel van de tegenoverliggende kust, waar de puinhoopen van Cnidus den ridders van Rhodus eenen genoegzamen voorraad van steenen voor de gedenkteekenen hunner ijdelheid leverden, herwaarts gekomen. Op dit gezigt ontwaakte de trotschheid op het land mijner geboorte met volle kracht. ‘En betaamt het mij’ - riep ik uit, terwijl al de sluimerende vermogens mijner ziel eensklaps ontwaakten - ‘betaamt het mij, de geleende grootheid den Gothen en barbaren te benijden, die zelfs in den luisterrijksten pronk niets vermogten, dan zich met de weggeworpene vederen mijner voorouderen op te sieren? Ben ik niet een Griek? En welk Grieksch bloed - al vliet het ook nog zoo verre van de oorspronkelijke bron in het kleinste beekje - is niet edeler, dan het drabbige water, dat in de kinderen van het Westen zijpelt, die geen hooger doel van hunne trotschheid kennen, dan hunne namen tot in de duisternis der onwetendheid en den nacht der barbaarschheid

{==221==} {>>pagina-aanduiding<<}
na te sporen, welker oudste geslachten slechts van gisteren afstammen, en welker schitterendste wapenfeiten niets meer dan krijgsdaden van wilden zijn?’





Bezoek in eene steenkoolmijn te Charleroy, den 4 december 1821.

Neen, ik konde mijn verlangen, om in eene koolmijn af te dalen, niet meer bedwingen. Het werd mij vóór eenige jaren daarom vooral ontraden, omdat hetgene er te zien is niet opweegt tegen de gevaren, aan welke men zich blootgeeft. Onlangs te Charleroy zijnde, en meer opzettelijk onderzoekende, of er inderdaad zoo veel onheil te duchten ware, verzekerde een deskundige mij van het tegendeel, en nu was mijn besluit genomen; ik bezocht eene der menigvuldige koolmijnen in de nabijheid der genoemde vesting, en ik meene, dat het sommigen althans niet geheel onwelkom zijn zal, kortelijk te lezen, wat ik gezien heb.
Men verwachte hier geene dichterlijke versiering, noch eene volledige beschrijving van al wat tot het uittrekken der steenkolen behoort; ik ben geen dichter, ik ben geen mijnkenner, en zal derhalve eenvoudig opgeven, wat ik zag en vernam, en 't geen elk ligtelijk zien en begrijpen kan.
Ik begaf mij den 4 Deecember 11., des voormiddags ten 10 ure, met bovengemelden deskundigen (die mij op mijn verzoek wel wilde vergezellen) op weg. De mijn, welke hij gekozen had, lag een half uur van de stad. In eene herberg nabij de mijn had mijn gids eene linnen buis, kiel en doek (om het hoofd te dekken) bezorgd, en wij verwisselden deze kleeding tegen de onze, om onze onderaardsche reis niet ten koste van de laatste te volbrengen.
De ingang der mijn is bedekt door eene houten loods, waar de mijnwerkers zich tevens bij de vruchten van hunnen zuren arbeid kunnen verwarmen. In die loods zag

{==222==} {>>pagina-aanduiding<<}
ik een werktuig, hetwelk vereischt wordt tot het in beweging brengen van twee houten bakken, door middel van welke en de arbeiders en de steenkolen worden op en neder gelaten. Hetzelve bestaat uit een' zeer grooten houten cilinder, (tambour genoemd) welke door twee paarden, even als in een' kernmolen loopende, rondgedraaid wordt. Om dezen cilinder is een dik touw gewonden, hetwelk tevens over twee schijven loopt, die zich boven de opening van den put bevinden, en aan welks einden de twee houten bakken, ieder door drie stevige ijzeren kettingen, zijn vastgemaakt. Het spreekt van zelve, dat, terwijl het eene einde van het touw om den cilinder wordt opgewonden, het andere zich in dezelfde mate afwindt, waardoor dus de eene bak rijst en de andere daalt; zijnde er wel gezorgd, dat het touw zich regelmatig moet open afwinden, dat is, dat de deelen van hetzelve niet over elkander kunnen loopen; terwijl men voorts nog, door middel van een stuk houts, hetwelk men tegen denzelven kan doen wrijven, den cilinder eenigzins klemmen kan, om daardoor een beter evenwigt tusschen de bakken daar te stellen, wanneer die niet beide gevuld zijn, gelijk het geval is, als er menschen nedergelaten worden; dan toch blijft de opkomende bak ledig, om het gevaar voor te komen, dat nedervallende steenkolen zouden kunnen veroorzaken.
Na dit een en ander boven den grond te hebben bezigtigd, stapte ik, met mijnen gids en met nog een man, in den bak. Deze oogenblik zal voor elken lezer, gelijk voor mij, de gewigtigste of veeleer de ontzettendste zijn van den geheelen togt. Is deze eerste stap gedaan, dan wijkt de vreeze, en men vertrouwt zich nu gerustelijk op de sterkte der touwen en kettingen.
Ofschoon wij op den kant des baks zaten, (men verbeelde zich dit, als zaten wij in eene schaal) kan ik niet zeggen, dat zulks hinderlijk ware, daar ik genoegzame ruimte tot plaatsing mijner beenen had, 't welk bij de nederdaling der arbeiders het geval niet is, omdat dezen

{==223==} {>>pagina-aanduiding<<}
zich doorgaans met vijf, ja zeven te gelijk in den bak begeven, en dus als op elkander zitten.
De Put, (le Maitre bur geheeten) die cilindervormig en loodregt is uitgegraven, had eene middellijn van 2.50 Nederlandsche ellen, dus ruim 7.50 ellen in omtrek; men zeide mij echter, dat zoowel de put als de bakken meer dan gewone grootte hadden; trouwens het was eene der nieuwst ontgonnen mijnen - de diepte was van 156 Nederlandsche ellen (41 Rijnlandsche roeden). Meestal was de put in den rotsgrond uitgehouwen; doch hier en daar, waar men den grond te slecht had bevonden, in gebakken steenen opgemetseld. In één jaar had men dit voltooid. Nagenoeg op de halve diepte herkende men aan een teeken in de rots, dat ons de tweede bak zoude ontmoeten; en nu zorgde men, dat dezelve ons zonder schok voorbijging. Naar boven ziende, vertoonde zich de opening van den put aan mij niet grooter dan de breedte eener hand. Al wat dus het zwarte ingewand der aarde hier verlichtte, was een dun kaarsje, door ons medegenomen, en waarvoor een reepje blik, waarin eene opening om de kaars door te steken, tot kandelaar diende. Het afdalen ging zeer zacht, een enkele kleine stoot tegen den wand uitgezonderd, en in 7 minuten (de arbeiders doen het spoediger) waren wij genoegzaam op den bodem. Ik zeg genoegzaam, want onder ons stonden 2.50 Nederl. ellen (8 Rijnl. voeten) water, hetwelk uit den wand van den put afliep, zich daar verzamelde, en eenmaal 's weeks met groote tonnen, die dan de bakken vervangen, wordt uitgehaald. Op de hoogte dan van dit water gekomen, werd onze bak in de galerij of eigenlijke koolmijn getrokken, waar ik dadelijk de steenkooläderen zag. Deze galerij was volgens de rigting der steenkooladeren (welke gewoonlijk van het noorden naar het zuiden afhellende loopen) uitgekapt. Zijgalerijen waren nog niet ontgonnen. Vooraan was de galerij meer dan hoog genoeg om er regtop te kunnen gaan, hetwelk ook noodig is tot het gemakkelijk laden der steenkolen in de bakken. Verder werd dezelve al lager en lager, en op het

{==224==} {>>pagina-aanduiding<<}
einde (175 Nederl. ellen of 46 Rijnl. roeden onder den grond) moesten wij op handen en voeten over de steenkolen kruipen. Hier vermaakte ik mij met een luttel tijds mede te arbeiden, doch 't geen mij zeer onhandig afging. De galerij was door planken en balken onderstut, welke echter meestal zoo dun waren, dat ik ze hier en daar doorgebogen, en zelfs één alreede in het midden gebroken zag. Men scheen echter hierin geen groot gevaar te zien; mijn gids zeide zeer bedaard: ‘Er moet hier een andere balk geplaatst worden.’
De steenkooläderen waren van zeer verschillende dikte; sommige liepen zelfs geheel te niet. Naarmate men voortgraaft, wordt (hoewel niet dadelijk, gelijk mij aan het einde der galerij bleek) de bovenkant der galerij op de gezegde wijze ondersteund; terwijl de uitgekapte steenkolen door wagentjes op rollen, van het lagere naar het hoogere gedeelte, langs planken, opgetrokken worden, waartoe deze wagentjes aan een' ijzeren ketting zijn vastgemaakt, welke door eene rol wordt opgewonden. Wie zijne beenen ontzien wil, ontwijke die wagentjes; want ze op te houden, schijnt onder den grond niet tot de bon ton te behooren.
Ik vond dertig menschen aan het werk, waaronder vele vrouwen, immers volgens de getuigenis van mijnen gids; want deze te onderscheiden, is onmogelijk, daar allen eveneens (met grijze linnen kielen, broeken, en doeken om het hoofd) gekleed, en allen even zwart zijn. Inderdaad het wekt diep medelijden, zoodanige natuurgenooten te zien, en in dit onderaardsch verblijf loopt men gevaar een Herakliet te worden; men is als in het Schimmenrijk verplaatst; bleek geel, vermagerd waren zij, die ik buiten de mijn zag, en zich gewasschen hadden. Men verzekerde mij, dat zij zelden eenen hoogen ouderdom bereiken; en - wie zoude het gelooven? deze lieden verdienen slechts, de volwassenen 64 cents, en de kinderen nagenoeg 43 cents daags!
Vijfentwintigduizend Nederl. ponden (kilogr.) worden, wanneer het werk goed aan den gang is, elken dag

{==225==} {>>pagina-aanduiding<<}
uitgehaald. Zulks moet, zoude men meenen, aanzienlijke winsten geven; doch, wanneer men in aanmerking neemt de kosten, tot het ontginnen der mijnen, drooghouden van dezelve enz. benoodigd, dan zal men dra begrijpen, dat sommige eigenaars van mijnen arm in plaats van rijk worden, vooral wanneer de mijn tegenvalt, of wanneer ongelukken, als instorting, onderwaterlooping en dergelijke, plaats hebben.
Tot het drooghouden der mijn, welke ik zag, werden, gelijk ik boven meldde, slechts tonnen gebruikt; doch dezelve bevatte ook nog geen ander water dan dat, hetwelk uit den wand van den put vloeide, zijnde de galerij nog vrij droog. Bij andere mijnen moeten stoomwerktuigen tot het drooghouden gebezigd worden, hetwelk dus alweder eene vermeerdering der kosten is.
De geheele mijn wordt van versche lucht voorzien door middel eens, daartoe opzettelijk gemetselden, luchtgeleiders, welke, naarmate men met graven vordert, insgelijks wordt voorsgezet. Dezelve heeft zijnen uitgang boven den grond, door een' gemetselden kegelvormigen schoorsteen, eenige voeten boven den bodem zich verheffende; in dezen schoorsteen hangt eene soort van grooten ijzeren emmer, waarin altijd steenkolen worden gebrand, ten einde (zoo ik mij niet bedriege) de bovenlucht te verdunnen, en alzoo den doortogt in den luchtgeleider te bevorderen. Deze doortogt is dan ook zoo sterk, dat men den invloed der lucht op de vlam van ons kaarsje duidelijk bemerken konde, en zelfs dat licht eenmaal uitwoei; ik moet derhalve denken, dat het niet gebrek aan versche lucht kan zijn, hetwelk de gezondheid der arbeiders benadeelt; doch waaraan men deze ongezondheid bepaaldelijk hebbe toe te schrijven, is mij onbekend.
Aan u, die bij gelegenheid deze zelfde onderaardsche reis begeert te doen, melde ik ter aanmoediging, dat, volgens verzekering van mijnen gids, slechts zeer zelden ongelukken in de mijnen plaats hebben, en dat hetgene men zegt van afzetterijen, ja zelfs van moorden, somtijds in dezelve gepleegd, niets dan bloote verdichtselen zijn; echter is het raadzaam, zijn uurwerk achter te laten, opdat hetzelve onder het kruipen in de mijn niet beschadigd worde. Dat men zich aan het gebruik der arbeiders, om de voeten te vegen, (hetwelk hier vooral geheel onnuttig is) moet onderwerpen, zal niemand bevreemden.

{==226==} {>>pagina-aanduiding<<}

Ik eindige mijne aanteekening met het verzoek aan deskundigen, die hier of daar onnaauwkeurigheden mogten ontdekken, dat zij dezelve geenszins toeschrijven aan een voorbedachtelijk te kort doen der waarheid, maar op rekening stellen van mijne onkunde in het vak der mijnwerkers, en van de kortheid des tijds, in welke ik alles heb moeten bezigtigen; zoo als dan ook mijn doel alleen was, om hun, die niets van dit alles weten, eene ruwe schets mede te deelen.

X -
G ...

Nieuw alphabet van en voor den opmerker.

B.


Baak. Een gestrand schip doet, ter waarschuwing op de levenszee, meer af, dan eene lichtende baak.

Baan. Elk mensch bewandelt zijne eigene baan; als men iemand navolgt, is het altijd zijwaarts af, in een' wijderen of naauweren kring.

Baard. Heeft opgehouden eene aanbeveling te zijn, nadat de jonge lieden de plaats der ouden hebben ingenomen.

Baatzucht. Uitmuntend onderwerp voor eene leerrede, als men de proef wil nemen met het zaad der prediking op steenrotsen.

Ballast. Een nutteloos wezen in de maatschappij dus te noemen, voor hetzelve te veel eer, omdat zonder ballastgeen schip varen kan; doch bij het bezit van schatten misschien een ander geval.

Ballingschap. Noodwendig voor den dichter, die elegiën wil schrijven.

Band. Der eendragt, der vriendschap, het huwelijk, der liefde zelfs schrijft men een' band toe. Oneigenaardig! Aantrekking, vereeniging, zamenvloeijing hebben niets gemeens met knelling en dwang.

Bankbreuk. Menigvuldiger dan voorheen, om dezelfde reden, als waarom meer schepen vergaan, nadat het overwinteren in de haven langer geen gebruik is. Men geeft zich over aan de genade van de golven en van het toeval.

Banvloek. Bliksem, die voorheen hooge spitsen (Keizers en Koningen) trof, maar thans in de donkere mijngroeven der koolgravers (Carbonari) afschiet.


{==227==} {>>pagina-aanduiding<<}

Barbaar. Voorheen niet-Grieksch; thans niet-menschelijk. Bewijs, dat onze gezigtkring, of ons gevoel, minder fijn is.

Barrevoets-gaan. Middel, om op den weg naar den Hemel achterlijk te blijven. Die daar heen wil, dient wel degelijk geschoeid te zijn.

Batavier. Waarom is deszelfs oorspronkelijk groot karakter tot nog toe door geen waardig heldendicht vereeuwigd geworden? Omdat zulks niet minder dan een ossian vereischen zou.

Bedevaart. Geen moeijelijker bedevaart, dan naar het heiligdom van ons hart; maar ook de éénige, die iets afdoet.

Bediende. Iemand, die, onder schijn van te dienen, ons afhankelijk maakt.

Bef. De leeraar zij als zijn bef; zuiver, zonder kreuken, eenvoudig.

Begeerlijkheid. Wordt nooit verzadigd, omdat wij altijd iets anders of meerders begeeren dan wij behoeven.

Beginselen. Ons handelen naar beginselen is meestal gelijk aan het wandelen van een' beschonkene langs eene hem voorgetrokkene krijtstreep.

Begoocheling. Het kijkglas van het menschelijk verstand, dat niet begoochelt, moet nog geslepen worden.

Begrafenis. Zoo dezelve de laatste eer is, die men den overledene bewijst, is het tevens de éénige, welke men hem ooit bewezen heeft.

Bekeering. Pastoor X. keert met het voorjaar zijn' zwartgreinen huisjapon om, en draagt dan de zwierig gebloemde voering boven. Die nu meent, dat de oude winterjapon aan den kapstok hangt, bedriegt zich. Zoo is het ook met veler bekeering.

Belang. Maakt het menschenras nog lastiger, dan de muskieten in de West.

Beleefdheid. Woord, van 't welk de ware beteekenis al zeer verloopen moet zijn. Beleefdheid toch brengt den stelregel: ‘Al wat gij wilt, dat u de menschen zouden doen, doet gij hen ook alzoo,’ tot in de kleinste bijzonderheden der gewone verkeering in praktijk; en evenwel meent men, dat zij door een' zot of deugniet zeer wel in acht genomen kan worden.



{==228==} {>>pagina-aanduiding<<}

Wandeling over het kerkhof van pater Lachaise, bij Parijs. Door Karel van Belomont.


Diep is de rust der graven. 
De zon verlicht de zerk; 
De lenteluchtjes laven: 
Niets stelt den doodslaap perk. 
 
matthiston. 

Met den naam van het Kerkhof van Pater Lachaise bestempelt men, in de hoofdstad des Franschen rijks, die uitgebreide vlakte van bijna 51 morgen lands, met alle omstreken van den Mont Louis, die tusschen Belleville en Charonne, ten oosten van Parijs, gelegen is. En naar Pater Lachaise gaan heet, in de volkstaal der Parijzenaars, zoo veel als sterven. Op dit kerkhof dan ziet zich de wandelaar door een allerbekoorlijkst uitzigt beloond voor de moeite, van de kruin deszelven, die hoog boven de voorstad St. Antoine uitsteekt, te hebben beklommen. Elkander doorkruisende dalen slingeren in het hangen der heuvelen zich vriendschappelijk ineen; terwijl aan den voet derzelve eene bevallige vlakte zich, gelijk een bont tapijt, ontvouwt, op welke liefelijke bosschaadjen, majestueuze alléën en kronkelende voetpaden de eenzelvigheid telkens afbreken. En wanneer het oog, aan de eene zijde, door bloemrijke weiden wordt bekoord, ziet het zich, van eene andere zijde, onder een loofdak van hooge olmen, cipressen en acacia's gelokt, dat de zon te vergeefs met hare stralen tracht te doorboren, in welks nabijheid slingerpaden van Spaansche vlier, van rozenen jasmijnboschjes, en priëelen, van hoe-langer-hoe-liever omgeven, de welriekendste geuren verbreiden. Hier doen zich de gemeenteweiden van nabijgelegene dorpen, ginds eene boomkweekerij, of regelmatig aangelegde tuinen, en wat verder een eenzaam romanesk dal aan ons oog voor, op welks achtergrond zich de met klimop bedekte hut eens vromen kluizenaars vertoont. In alle deze bekoorlijkheden der natuur als verzonken, blijft het oog des wandelaars zich met genoegen vestigen op de lagchende graanvelden. Hooger klimmende, wordt het uitzigt ruimer; maar nu vertoonen zich ook ter regter- en linkerzijde, en zoo wel voor als achter ons, de gedenkteekenen des
doods, die zijne dorre hand naar ons begint uit te strekken. Hier ziet men een' marmeren

{==229==} {>>pagina-aanduiding<<}
schedel van onder de schaduw der cipressen aan het gedenkstuk te voorschijn treden; ginds valt de zonnestraal op een blinkend geraamte, en wij bevinden ons te midden van het uitgestrektste veld des doods. Maar, ofschoon ook de stem der vergankelijkheid hier zoo ontroerend treft, de wandelaar gevoelt zich daar nogtans zoo wèl; want de indruk dier gewaarwording is minder terugstootend dan elders, omdat bloemen en bloesems het stof der afgestorvenen liefelijk sieren. Met geheimen schroom keert het oog van de torens, paleizen en koepels der groote Koningsstad, die aan onze voeten ligt, terug, om zich te wijden aan de stille, rijkbezaaide akkers der onsterfelijkheid; en hierdoor wordt de ziel, als ongemerkt, tot ernstige gedachten en godsdienstige gewaarwordingen opgeleid.
Deze plaats werd eerst sedert 1804 plegtig tot eene begraafplaats voor de inwoners der hoofdstad gewijd; en het eerste offer, dat men aan hetzelve bragt, was het lijk eens klokluiders, wiens sterfelijk overschot den 21 Mei der gewijde aarde werd toevertrouwd. Zijn beroep verschilde echter van dat des gewonen klokluiders daarin, dat hij niet, gelijk deze, de menschen ter kerke, maar de bewoners der voorstad St. Antoine tot het vegen en reinigen hunner straten opriep (*). Sedert dien tijd zijn, tot den 20 September 1820, aldaar 88,784 lijken (die uit de Hospitalen nog niet medegerekend) gebragt, welke allen in deze uitgestrekte vlakte hunne laatste rustplaats gevonden hebben. - Nu nog, ter inleiding, vóór wij verder gaan, een enkel woord over den oorsprong van dit beroemde Kerkhof.
Een rijke Specerijkooper, met name regnaud, kocht, in de 14de Eeuw, op deze vlakte, die toenmaals den naam van Champ l'Evêque voerde, een stuk gronds, zes morgen groot, hetwelk hij met eene heining omringde, en binnen hetwelk hij een zoo prachtig landhuis bouwde, dat hij, toen het gereed was, zich genoodzaakt zag bankroet te maken; waarom het bij den gemeenen man den naam van la folie de Regnaud verkreeg. Nadat hetzelve eeuwen lang in het bezit

{==230==} {>>pagina-aanduiding<<}
van onbekende personen geweest was, verkregen de Jezuiten, in 1626, hetzelve bij aankoop.
Het was van dezen heuvel, dat de zoo oorlogzuchtige lodewijk XIV, nog als kind, het bloedig gevecht aanschouwde, dat de Maarschalk van turenne, aan liet hoofd der koninklijke troepen, op den 2 Julij 1652, tegen den Prins van condé, als opperhoofd der oproerige misnoegden, in de voorstad St. Antoine leverde. Hier was het, waar de eerste kanonskogel op den jongen held werd afgezonden. Tot herdenking van dezen, hoewel voor het Hof zeer ongelukkigen dag, noemde men deze plaats sedert Mont Louis. Toen vervolgens, in 1675, Pater lachaise Biechtvader des Konings, lodewijk XIV, werd, en gedurig meerderen invloed bij dien Vorst verkreeg, schonk de Koning hem de omheining van Mont Louis, liet dezelve merkelijk vergrooten, en uit de brokken van het gewezen landgoed des verarmden Specerijkoopers kwam weldra eene bevallige terras en een aangenaam buitenhuis van twee verdiepingen te voorschijn, aan welks voet eene bekoorlijke vlakte, met fonteinen, vruchtboomen en bloembedden, een moestuin, benevens eene geurige oranjerie (want de strenge Biechtvader had niettemin eenen goeden smaak) zich voor deden. Van zijn balkon kon deze eerzuchtige Jezuit de hoofdstad, die zich onder zijne voeten opdeed, tot aan den koepel der Tuileriën overzien, in wier uitgebreide zalen hij zelfs over den beheerscher van Frankrijk, als over eenen boeteling, gebood; terwijl de met loof omringde heuvelen van Bagneux, Chatillon en Meudon den achtergrond beperkten, en uit de moestuinen der Courtille en uit de kroegen (guinguettes) van Belleville de weerklank der vreugde bij de opgeruimde Parijzenaars tot aan het stille landverblijf des Paters opsteeg. Aan de achterzijde
verhief zich, uit eene schoone, hier en daar met water doorsnedene, grasrijke landstreek, eene bekoorlijke boomkweekerij, binnen welke de verlekkerde Jezuit het smakelijkste ooft van geheel het zuidelijk Frankrijk had bijeengebragt; ter regterzijde van welke zich een boschje bevond, in welks midden hoog opgaande lindeboomen eene gewelfde laan vormden, wier dak, ondoordringbaar voor de zonnestralen, voor nachtegalen, grasmusschen en andere gevleugelde bewoners eene veilige schuilplaats was. Hieraan grenst eene rij van hooge olmen, (la fidèle genaamd) van eene ruischende beek doorstroomd, uit

{==231==} {>>pagina-aanduiding<<}
wier donkere schaduw eene laan van ranke populieren, aan hunnen voet met struiken en heesters omgeven, tot eene andere rustplaats, de lanen van Vincennes genaamd, geleidt. Hier is, zelfs nog tegenwoordig, het bekoorlijkste standpunt van het geheele Kerkhof. Immers, behalve het gezigt op de voorstad St. Antoine, zich steeds in eene rustelooze werkzaamheid bewegende, vindt men hier ter regterzijde lagchende graslanden, rijke tuinen en vruchtbare zaadvelden, overal met tuin- en landhuizen als bezaaid, en dit alles doorsneden van eenen breeden rijweg, op welken vrachtwagens, diligences, equipages en kabrioletten in een bont gewoel ondereen gemengd zijn. Met een somber voorkomen ziet het overoud kasteel van Vincennes met zijne torens en transen op dit tafereel neder, en in de afgelegenste verte vloeijen de wateren der Seine en Marne te zamen, om deze geheele schilderij als tot lijst te dienen. Ten noorden langzaam afdalende, ziet de wandelaar zich weldra door eene tweede laan begroet, in welke wijnranken en klimop zich aan de olmen en populieren hechten, en waar het aanhoudend geruisch der bladeren, door eenen zachten wind bewogen, zoo wel als de afzonderlijke kruisen en lijksteenen, die bij deze belommering slechts flaauwelijk in het oog vallen, ons tot ernstig nadenken stemmen.
In dit stil verblijf stortten meermalen de Hovelingen des Konings voor den veelvermogenden Biechtvader hunne wenschen uit, hetzij dan om zijne medewerking tot verkrijging van gunstbewijzen bij den Koning te verzoeken, of om deszelfs ongenade af te wenden; en zij prezen zich alsdan gelukkig, wanneer zij eenige uren in die omstreek mogten doorbrengen, die thans, nadat zij de troon der sterfelijkheid geworden is, menigen Hoveling in het voorbijrijden eenen angstigen schrik zal hebben aangejaagd!
Ook Pater lachaise betaalde, hoewel in hoogen onderdom, den tol, welken de natuur niemand kwijtscheldt. Hierop bragten de Jezuiten de geheele bezitting aan zich; en nu werd dit stil verblijf op nieuw de woning van burgerlijke en godsdienstige kuiperijen, die, even als dreigende spoken, door geheel het ongelukkige Frankrijk waarden. Hier toch werd het ontwerp gesmeed tot herroeping van het Edikt van Nantes, dat zoo menig onschuldig offer vallen deed, en zoo vele verhuizingen van den vaderlandschen grond voortbragt; hier werden de toebereidselen gemaakt tot de zoogenaamde

{==232==} {>>pagina-aanduiding<<}
Dragonnades, of geweldige militaire bekeeringen, welke de omstreek van Cevennes met bloed besproeiden; en hier werden ook de bevelen uitgevaardigd tot het in hechtenis nemen der Jansenisten, welke zoo velen hunner geluk, vrijheid en leven ontroofden.
Na den val der Jezuiten werd het lokaal met al zijn toebehooren, op den 31 Augustus 1763, ten behoeve der schuldeischers, openlijk verkocht; en van dien tijd af ging hetzelve van de eene hand in de andere over, tot het eindelijk, in 1803, door den Prefekt van het Departement der Seine, tot een Kerkhof werd gekocht, en door den Architekt brogniart, met de meestmogelijke sparing der boven beschrevene partijen, tot de tegenwoordige verordening ingerigt. De schoone lanen werden bewaard. Pijnboomen, treurwilgen, Italiaansche populieren, acacia- en cipresboomen werden op nieuw geplant, en het regelmatig geheel, door den aanleg van nieuwe kronkelpaden, in een Engelsch park veranderd.
Een breede, geplaveide weg leidt naar de, thans gesloopte, woning van Pater lachaise, in welker plaats eene kapel, in eenen edelen stijl gebouwd, is opgerigt. Een gewelfd hek, op welks boog een kruis van wit marmer staat, verleent den toegang tot deze uitgestrekte begraafplaats, waarbij een steen van zwart marmer met gouden letteren het volgend inschrist bevatten zou: has ultra metas requiescunt beatam spem expectantes. (Zij, die eene zalige opstanding verbeiden, rusten aan gene zijde.) Waarschijnlijk is deze steen nu reeds aanwezig.
Binnen korten tijd overlaadde de weelde der hoofdstad deze onafzienbare plaats met gedenkstukken van allerlei soort. Steen en marmer moest in duizendvoudige gedaanten door den beitel des kunstenaars worden gevormd. Piramiden, obelisken, zuilen, urnen, zerken, mausoleën, kruisen, kiosken, kapellen, grafkelders, sarkophagen, in den verscheidensten stijl bewerkt, bedekten weldra deze schilderachtige uitgestrektheid, en reeds nu prijken (zonder de enkele kruisen mede te rekenen) meer dan 15000 gedenkstukken boven de vreedzame woningen der aldaar rustenden.
Bijzonder aanlokkelijk is, even boven het kerkhof der Joden, eene Gottische kapel, wier kolonnade, door populieren en treurëssen omgeven, het gebeente van abelard en zijne beminde heloïze omvat. Alles, zelfs de bouwstof,

{==233==} {>>pagina-aanduiding<<}
gelijk ook de zuilen en de frontespies, is zeer antiek, en schijnt tot dien overouden tijd van Frankrijk te behooren, toen de Arabische bouwkunst aldaar nog in de mode was; en nogtans heeft de Heer alexander lenoir deze kapel uit de overblijfselen der oude Priorij van St. Marcelles, Chalons-sur-Saône, de laatste verblijfplaats van het minnend paar, met zeer veel smaak gebouwd en ingerigt.
Welk eene menigte en verbazende massa van grafsteenen is hier bijeengevoegd! Eene volledige optelling, ook slechts der aanmerkelijksten, zou dit opstel tot een geheel boek doen aangroeijen, en ten laatste toch vervelend worden.
Men ontmoet echter op deze ernstige wandeling dikwerf, ik zou bijna zeggen, karrikaturen, en opschriften, waarin zich een valsche smaak met domheid paart, en welke zelfs de koelbloedigste wijsgeer niet, zonder de schouders op te halen en den mond onwillekeurig tot een spottend lagchen te trekken, kan voorbijgaan. Voor het tegenwoordige zal ik mijne ernstige stemming behouden, maar misschien binnen kort eens de koddigsten derzelven, als nalezing, opgeven. Zoo vindt men hier, bij voorbeeld, eenen Regements-kwartiermeester, die zijnen Fourier met de getuigenis ter aarde bestelt, dat hij de soldij altijd naauwgezet heeft betaald; eenen kleermaker, wien de Schikgodin, met zijne eigene schaar, niet den levensdraad, maar den hals heeft afgesneden; eenen muzikant, die nu reeds bij voorraad met zijne trompet tot de opstanding roept; eenen slager, die, met alle moord- en slagtwerktuigen omgeven, onder het afdak eener sierlijke pensmakerij begraven ligt; eenen huurkoetsier, die, in zijne eigene huurkoets, prijkende met hetzelfde nommer 781, dat hij op aarde had, nu door den Dood, als huurkoetsier op den bok zittende, uit dit leven gereden wordt. Voorts ziet men daar de beeldtenis eens schoorsteenvegers, die schijnt te willen beproeven, of hij bij het naastgelegen gedenkstuk, zijnde dat van eenen Kardinaal, zou kunnen opklauteren; verder eene tamelijk vrije cleopatra, welke de beeldtenis is der vrouw van eenen Commissaire priseur, en meer dergelijken.
Van de verzen en opschriften, die tot aan den grenspaal der onzinnigheid reiken, en een luid gelach verwekken moeten, zal ik thans geene aanvoeren.
Eer wij deze plaats, waar Spanjaarden, Engelschen, Amerikanen, Zweden, Russen, Polen, met één woord, menschen

{==234==} {>>pagina-aanduiding<<}
uit alle natiën, vreedzaam bijeenrusten, verlaten, zal ik nog een enkel der gedenkstukken van bekende personen aanvoeren, en daarmede besluiten.
Schukard, een bankier. Vreemd genoeg staan op het voetstuk, dat de lijkbus draagt, de woorden: Le premier au Rendezvous, bij welke een spotvogel met potlood de verklarende aanmerking schreef, dat hij altijd; als de staatspapieren daalden, de eerste op de beurs was.
Onder eene zuil van wit marmer en een dak van hooge olmen rust de Echtgenoote van den Ridder diederik van der mark, met name maria anna diederika, Gravin van der Mark, volgens het opschrift geboren te Dessau en Prusse!! Deze Dame was eene erkende natuurlijke Dochter van wijlen Koning frederik willem van Pruissen bij de Gravin van lichtenau.
Midden onder Graven, Staföfficieren en woekeraars, rust ook een wakkere schoenmaker, uit Beijeren geboortig. Gulden letteren maken hem aan het nageslacht bekend als Cordonnier breveté de S.A. Serenissime Mademoiselle d'Orleans. Spijtig schijnt de naastgelegene werkman, op wiens eenvoudig kruis enkel de woorden gelezen worden: Ne sutor ultra crepidam, (schoenmaker, houd u bij uwe leest) den trotschen baas nog in het graf te bespotten.
Doch het wordt tijd te eindigen; de Redacteur mogt anders, moeijelijk wordende, de pen door het overige halen; mij dunkt, hij grijpt reeds naar dezelve.

De medeminnares van zichzelve.

(Vervolg en slot van bl. 195.)

Intusschen naderde alvast de winter. En daar de Markiezin zich reeds veel langer bij hare vriendin had opgehouden, dan zij aanvankelijk voornemens was, zoo maakte zij eindelijk toebereidselen tot haar vertrek. Ook victor, reeds volkomen hersteld, durfde zich niet langer aan de pligten van den dienst onttrekken, die hem naar de hoofdstad riepen. Hij verzocht derhalve der Markiezinne verlof, om haar te mogen verzellen. Door deze spoedige besluiten onthutst, wilde de Gravin hiertegen iets inbrengen. Zij rigtte zich dus tot victor, en wilde hem doen opmerken, dat zijne gezondheid nog niet volkomen scheen gevestigd te zijn; dat -
{==235==} {>>pagina-aanduiding<<}
‘Ach, lieve Gravin!’ viel hij haar in de rede, ‘laat mij, bid ik u, vertrekken; het is reeds te lang, dat ik een voor mij gevaarlijk geluk smake, dat toch mijn deel niet zijn kan; laat mij liever uwe tegenwoordigheid, en die van dit beminnelijk kind, ontvlieden, en die teedere zorge, welke gij voor mij draagt, en mij hier den tijd zoo vlug deed heensnellen, veeleer ontwijken, dan rekken. Vergun mij, dat ik mij weder in mijne eenzaamheid opsluite, die toch mijn lot schijnt te moeten zijn!’
De Markïezin had niet slechts gewenscht, maar ook verwacht, dat eleonora zich eindelijk aan victor zou hebben geopenbaard. Zij drong er dus op aan, dat zulks nog vóór haar vertrek zou geschieden. ‘Het is immers blijkbaar,’ merkte zij aan, ‘dat hij schroomt u te beminnen, en juist daarom wil hij vertrekken. Wat kan u dan nog terughouden van u aan hem te openbaren, daar gij toch besloten hebt het eenmaal te doen, ten einde het hem aangedane onregt, zoo veel mogelijk, te herstellen; daar gij hem hoogelijk vereert, gelijk gij zelve niet kunt ontkennen? Hoe laat het zich verklaren, dat gij nog op den duur behagen schijnt te vinden in uzelve en hem te kwellen?’ - ‘Ach, lieve c.!’ hernam eleonora, ‘het verschaft mij een zoo aangenaam gevoel, de medeminnares van mijzelve te zijn; hem tweemaal, en wel in verschillende gedaante, te behagen; - ja, hij is mij getrouw, tot zelfs in zijne schijnbare ongetrouwheid toe; hij heeft nog altijd datzelfde gevoel van kieschheid en eer; hij ontwijkt mij, om aan mij niet trouweloos te worden; hij bemint mij, bemint mij alleen, terwijl hij gelooft twee voorwerpen tevens te beminnen. Hoe gelukkig ben ik thans! Welaan! reis gerustelijk heen; mijn ontwerp is gemaakt; ik volg u weldra, en wij zullen dan allen gelukkig zijn.’ - De Markiezin vertrok nu met victor naar de Residentie.
Reeds hadden de luidruchtige Vastenävondsvermakelijkheden in de hoofdstad eenen aanvang genomen, toen de Gravin sandoz aldaar aankwam. Thans deelde zij haar ontwerp aan hare vriendin mede, die, uit hoofde dat het weder zulk eene romaneske houding had, hetzelve geenszins billijkte, maar nogtans eindelijk zich liet overhalen, tot de uitvoering behulpzaam te zijn.
Op zekeren avond verzocht de Markiezin aan victor, die nu aldaar de huisvriend geworden was, haar naar de Re-
{==236==} {>>pagina-aanduiding<<}
doute te vergezellen. Het kost veel moeite, hem daartoe te bewegen; dewijl dit juist de plaats was, waar hij de ontmoeting had gehad, die voor zijne rust zoo noodlottig was geweest. Evenwel de Markiezin dringt aan, en victor gehoorzaamt zwijgende. Zij komen in de zaal. Victor is tot in het diepst zijner ziele ontroerd. Duizenderlei gedachten en herinneringen komen op eenmaal hem bestormen. Nadat zij eenige malen den toer door de zaal hebben gedaan, laat de Markiezin op eens victor's arm los, dewijl zij haar' gemaal ontdekt; doch roept hem toe, dat zij elkander, met den klokslag van twaalf, in de naastgelegene kamer zullen ontmoeten, en wenscht hem, schertsende, een gelukkig avontuur. Naauwelijks heeft zij zich verwijderd, of victor hoort achter zich eene stem, die hem van schrik als doet verstijven; zij roept hem toe: ‘Vind ik u eindelijk hier, trouwelooze? Gij zoekt mij hier niet meer....’ Victor keert zich om, en ziet, - wie dan? - niemand anders dan zijne onbekende! Zij is volmaakt in hetzelfde kostuum als weleer; de witte domino, het masker, het slot met brillanten, alles was hetzelfde. ‘Zij is het!’ roept hij in verrukking uit, en vat haren arm: ‘Zoo vind ik u eindelijk weder... Gij zijt dan nog niet voor mij verloren... Ik zie u weder... ik heb uwen arm gevat - welk een wonder is dit!’ - ‘Hoe kunt gij u daarover zoo zeer verwonderen? Is u dan mijne bekwaamheid in de tooverij onbekend? Nu, dan zal ik u die heden eens regt doen zien! Gij zijt nu weder in mijne magt gekomen - uw lot is thans beslist - maak u dus op iets buitengewoons gevat!’
Men was intusschen tot aan het bekende zijvertrek genaderd, waar men te ongestoorder zich aan het gesprek kon overgeven. De schertsende toon der onbekende mishaagde victor geweldig, en gaf hem terstond zijne volle bedaardheid weder. Zij had, dit gevoelde hij zeer wel, eene groote onregtvaardigheid, gedurende drie jaren voortgezet, weder goed te maken. Alle gewaarwordingen, welke hij in dien tusschentijd ondervonden had, en die zekerlijk voor haar niet gunftig waren geweest, kwamen thans op eenmaal in zijnen geest op. ‘Wel nu, mijne genadige!’ zeide hij koel, en zelfs eenigzins scherp, ‘wat begeert gij thans van mij? welk nieuw avontuur hebt gij thans weder met mij voor? van welke middelen zult gij u thans bedienen?’ - ‘Ei, zie eens, wat kunnen de mannen in weinige jaren veranderen!

{==237==} {>>pagina-aanduiding<<}
Is dat die zelfde Mijnheer van k., zoo bescheiden, zacht en teeder; die, juist op deze zelfde plaats, standvastigheid en onderdanigheid beloofde, en met eenen eed bevestigde?’ - ‘En zoo ik dan ook veranderd mogt zijn, wien hebt gij daarvan te beschuldigen? Waart gij het niet, die mijne getrouwheid en standvastigheid hebt afgewezen? Waart gij het niet, die eerst alles hebt in het werk gesteld, wat het hart van eenen man kan boeijen, om mij aan u te hechten, en mij daarna tot een werktuig hebt vernederd, om mij ellendig te maken? Waart gij het niet, die mij zonder berouw of mededoogen hebt van u gestooten? Waart gij het, eindelijk, niet, die, na mij een oogenblik het hoogste geluk des levens te hebben doen kennen, mij nu sedert drie jaren aan verachting en eene geheele vergetelheid hebt overgegeven?’ - ‘Gij oordeelt te streng, Mijnheer van k.! Ik ben thans hier, om dit onregt weder te herstellen. Ik zal...’ - ‘Wat vertrouwen kan ik in uwe woorden stellen? Moet ik niet ieder oogenblik duchten, dat gij weder zult verdwijnen, en de wanhoop het éénig gedenkteeken zijn zal, dat mij van uwe ontmoeting overblijft?’ - ‘Neen! neen!’ hernam de onbekende, ‘thans geene misleidingen of geheimenissen meer. Ik zelve heb, even als gij, veel geleden. Doch laat ons de doorgestane smarten, en de dwaasheden, die voorbij zijn, vergeten. Erken mij weder als uwe geliefde, en neem mij thans als - ja, als uwe gade aan!’ - ‘Gij hebt dat immers niet willen zijn.’ - ‘'t Is waar, ik heb schuld; doch ik geef mij daarom ook thans geheel aan uwe liefde over.’ - ‘Die liefde hebt gij versmaad,’ voegde victor met zigtbare aandoening daarbij; ‘gij hebt ze versmaad, de opregtste en vurigste liefde, die mijn hart in staat was u aan te bieden. Welke vernieuwde grilligheid beweegt u, haar op nieuw van
mij te vragen? Zijt gij dan verzekerd, dat mijn hart nog vrij is? Was ik verpligt, was het mij mogelijk, een' dwazen hartstogt te blijven voeden voor een onzigtbaar en onbegrijpelijk wezen; voor eene, die - gij ziet mij blozen, Mevrouw! en echter voegt u, niet mij, die blos - die, zeg ik, mij wel geschikt oordeelde om hare oogmerken te helpen bereiken, maar die daarentegen mijzelven versmaadde en verliet? Wie verzekert u dus, dat ik te uwen aanzien nog dezelfde ben, en dat thans niet misschien de beurt aan mij gekomen is, om eene verbindtenis te verwerpen, die u weleer zoo hatelijk voorkwam;

{==238==} {>>pagina-aanduiding<<}
of dat ik nu ook van mijnen kant eens die onafhankelijkheid de voorkeur geve, welke gij, als vrouw, zulke groote offers gebragt, terwijl ge mij ellendig gemaakt hebt?’ - Deze mannelijke verklaring was voor eleonora geheel onverwacht; zij had die volstrekt niet voorzien, maar gevoelde zich daardoor dan ook op het diepst vernederd; zij moest de regtmatigheid van victor's verwijten erkennen, was op het hevigst aangedaan, en kon zelfs geene woorden vinden om zich te verdedigen. Victor vermoedde zulks, en zijne liefde voor haar begon op nieuw te ontwaken. ‘Vergeef mij, Mevrouw! zoo ik u mogt hebben beleedigd; maar hoe kon ik bij mogelijkheid denken, dat gij mij bemindet, daar gij mij zoo vele blijken van onverschilligheid gaaft?’ Hij verzocht haar dus, het masker af te nemen, en hem te vergunnen, haar te vergezellen. De Gravin scheen een oogenblik in twijfel te staan; doch, of het de vrees, om op eene publieke plaats opzien te maken, dan of het, bij eene zoo hooghartige vrouw, een vernieuwd gevoel van gekrenkten vrouwelijken hoogmoed ware... wij wagen het niet, zulks te bepalen; maar zij drukte met dezelfde hand, die reeds opgeheven was om het mom af te ligten, hetzelve nog digter voor de oogen, en sprak, met eene nog meer veranderde stem: ‘Neen! mij vergezellen - dat is niet mogelijk. Gij hebt mij bovendien heden voorzigtigheid geleerd. Gij wilt, dat ik mij ontmaskere. Maar waartoe zal het dienen, dat ik u mijn gelaat ontdekke, daar gij mij toch niet meer bemint, mij niet meer wenscht te bezitten? Doch ik ken de oorzaak dezer verandering zeer wel; ik weet, waar gij u, te uwer herstelling en genezing, opgehouden hebt; ik ken de handen, die u gepleegd en verzorgd hebben.’ - ‘Wel nu dan, Mevrouw! zoo u dit alles bekend is, zoo weet gij tevens, dat mijne dankbaarheid niet vurig, mijne bewondering niet groot genoeg kan zijn. Ja, ik wil het geenszins ontkennen -
moesten die drie maanden des gelukkigsten bijeenzijns met eene der edelste en beminnelijkste vrouwen, bij welke de schoonheid slechts de geringste harer volkomenheden is; met eene vrouw, even hartelijk als verstandig, even gevoelig als beschaafd, vol van talenten, en toch bescheiden en zedig, 't geen vooral in uw geslacht zoo bevallig is - moesten deze drie maanden, gedurende welke ik hare zorgvuldigste en liefderijkste oppassing genoot, niet een' zeer diepen indruk bij mij achterlaten? Hoe kan ik bij mogelijkheid haar ver-
{==239==} {>>pagina-aanduiding<<}
geten?’ - Eleonora, over deze bekentenis verrukt, gevoelde, dat zij, bij een langer verwijl, zich zou verraden. Zij stond dus snel op, en zeide: ‘Zoo wees dan met uwe aangebedene gelukkig! Uw geluk - zal ook het mijne zijn. Gij zijt van nu af aan vrij - ik sta geheel van u af. Misschien verlangt gij echter, om uwe dochter eens te zien....’ - ‘Kunt gij daaraan nog twijfelen?’ - ‘Wel nu, dan verwacht ik u, Mijnheer vank., morgen bij mij op het déjeuner.’ - ‘En uw naam, uwe woonplaats is?’ - ‘Mijn rijtuig zal u afhalen.’
Victor zorgde ten bepaalden tijde gereed te zijn. Wat hem bevreemdde en met onrustige verwachtingen vervulde, was, dat othello hem ontvangt. Hij wordt door eene reeks van luisterrijke zalen gevoerd. Eindelijk staan zij voor de deur van een kabinet. Othello opent hetzelve, en dient den Majoor van k. aan. Victor treedt binnen, en ... bevindt zich weder in hetzelfde vertrek, waarvan hem het geheugen zoo diep was ingeprent, dat geen tijdsverloop van jaren het weder had kunnen uitwisschen. Op de sopha ziet hij eene Dame in hetzelfde negligé, 't geen hij zich nog zoo duidelijk herinnerde, en... op haren schoot een kind! Zij keert zich naar victor, en deze - valt aan hare voeten. ‘Eleonora!... Geniet ik zoo veel geluks?... Zou het mogelijk kunnen zijn?... Ach! zoo het eens weder eene misleiding ware!... Ik bid u, eindig daarmede, of ik sterf hier voor uwe voeten!’ - De lieve theodora werpt zich in zijne armen, en vraagt, met kinderlijke onnoozelheid, terwijl zij hem de eene helft van den bewusten ring voorhoudt, of hij haar niet ook de andere helft zou kunnen geven? - ‘Kan het mogelijk zijn!’ roept victor in de hoogste verrukking uit. - ‘Ja!’ zegt eleonora, in tranen losbarstende: ‘hier is uwe dochter - en hier uwe onbekende, uwe geliefde, uwe vriendin en verzorgster, die zich, onder zoo velerlei gedaanten, steeds met u heeft bezig gehouden, maar die van nu af niets anders zijn wil dan de hartelijke moeder van theodora en de gelukkige gade van den braafsten echtgenoot!’ - Juist op dat oogenblik komt de Markiezin binnen, om in de hooge verrukking der beide gelieven te deelen. En, nadat deze eenigzins tot zichzelve zijn gekomen, wendt zij zich, met zachten ernst, tot hare vriendin:
‘Gij moet bekennen, eleonora!’ dus spreekt zij, ‘dat, zoo gij nimmer van den

{==240==} {>>pagina-aanduiding<<}
weg waart afgeweken, dien u uw pligt en de wetten der maatschappij voorschreven, gij reeds vóór drie jaren op hetzelfde punt zoudt zijn geweest, waartoe gij thans eerst, na het doorstaan van zoo vele gevaren, zorgen en angsten, gekomen zijt. Het is alleen ten koste van haar eigen geluk, dat de vrouwen zich aan die wetten kunnen onttrekken, welke de maatschappij aan hare kunne - in sommige gevallen zeker bezwarend genoeg - oplegt.’









Lauwerkrans voor wattier-ziesenis.

ter gelegenheid der voorstelling van Athalia, op den Amsterdamschen stads-schouwburg, den 28 februarij 1822.

Aan den Redacteur der Vaderlandsche Letteroefeningen. (*)

Mijnheer!

Niet omdat ik het voor den roem onzer onvergelijkelijke Tooneelkunstenaresse noodig achtte, maar om aan het aangenaam gevoel van bewondering, dat hare wederöptreding in mij opwekte, eenen vrijeren loop te laten, stortte ik hetzelve in de nevensgaande dichtregelen uit. Ik had die daarom ook niet ter uitgave bestemd; dan, uwe uitnoodiging in de Amsterdamsche Courant van 7 Maart II. ziende, begreep ik, dat aan mijne bijdrage, onder zoo vele, welke zeker van onze verdienstelijkste Dichters zullen bijeengevloeid zijn, ook wel een plaatsje zou ingeruimd worden, en vond geene reden om dezelve terug te houden. Ontvang dan mijn stuk, zoo als het is! Wordt het, zoo als wel te denken is, door

{==241==} {>>pagina-aanduiding<<}
menig ander verduisterd, ik zal daardoor niets verloren achten, en voor het minst die voldoening hebben, dat ik een zoo belangrijk verschijnsel in het gebied der kunst niet onopgemerkt heb laten voorbijgaan.
Met de meeste achting heb ik de eer mij te noemen

UEd. Dv. Dienaar

m. westerman.

Zij is 't, o ja! wij zien weêr 't wonder, 
De Aartspriesteres van Melpomeen! 
Voor altijd ging het licht niet onder, 
Dat ons sinds lang niet meer omscheen. 
Zij is 't, wier heerlijk kunstvermogen 
In volle weelde heeft omtogen, 
Wat harten roert en harten streelt; 
Door blik en toonval en gebaren 
Ons in verrukking doet ontwaren, 
Wat grootheid in den stervling speelt! 
 
Zij is 't, die, fier en stout en edel, 
Den Schouwburg met haar' geest vervult; 
Terwijl de diadeem haar' schedel 
In volle majesteit omhult! 
Wij zien haar weêr den schepter zwieren, 
Daar ze, ingehaald met eerlaurieren, 
En met de hooge broos geschoeid, 
Bij 't grootsch en plegtig aandachtwekken, 
Dien glans om zich bijeen kan trekken, 
Die langs het vorstlijk purper gloeit. 
 
Zij is 't, de roem der schouwtooneelen; 
Zij, de eenling, waar men de oogen sla; 
Zij, koningin bij haar gespelen; 
Wattier!... Neen, 't is Athalia! 
Zij slechts, zij kan met zulke schreden 
Den achtbren tempel binnentreden, 
Waarin Aäron's kroost vergaart. 
Zij is 't! - wie kon zich zoo doen vreezen? 
Zij is 't! - wie kan het anders wezen, 
Die in haar' val die siddring baart? 

{==242==} {>>pagina-aanduiding<<}

Athalia? - Neen, 't kunstvermogen 
Heeft dus met ons gevoel gespeeld, 
En ons, door schrik en mededoogen, 
Geschokt en beurtelings gestreeld. 
Ja, wat Racine slechts kon denken, 
Wattier! mogt gij het wezen schenken; 
Hoe hoog de roem des dichters ga, 
Uw' naam, bij namen niet te meten, 
Ja alles deedt gij ons vergeten; 
Wij zagen slechts Athalia. 
 
Wie denkt kleingeestig aan benijden, 
Waar ge elks bewondring tot u trekt? 
Uw blik verbaast zelfs de ingewijden, 
Wier oog 't geheim der kunst ontdekt. 
Neen, laat - het mag geene afgunst wekken - 
Uw kruin met lauwren overdekken; 
't Is Godspraak, die ze u waardig keurt, 
Nog mag zich elk verdienstlijk heeten, 
Wien, aan uw zijde niet vergeten, 
Een blik van welgevallen beurt. 
 
De volken worstlen, met verpijning, 
Om bovenstem bij kunstbelang: 
Maar, ongelijkbare! uw verschijning 
Voert Nederland in d' eersten rang. 
Schoon donkre wolken zamentrekken, 
Diana voor ons oog bedekken, 
Toch blijft haar luister ons bekend; 
En, als de nevlen zich ontwarren, 
Praalt zij, omstuwd van flonkerstarren, 
Als koningin aan 't firmament. 
 
Als zulk een plegtig nevelscheuren 
Is 't onvergeetlijk uur geschat, 
Toen 't aan den Amstel mogt gebeuren, 
Dat gij zijn hoog Tooneel betradt; 
Toen gij, na 't al te spoedig scheiden, 
U door de roepstem liet geleiden, 
Die kunsten 't eerperk binnenvoert, 
En ge ons de blijken hebt gegeven, 
Dat ge in u nog die kracht voelt leven, 
Die alle harten streelt en roert. 

{==243==} {>>pagina-aanduiding<<}

Ja, 't was een plegtig feest voor allen, 
Toen gij verscheent als koningin; 
Het luid gejuich van duizendtallen 
Haalde u met geestverrukking in. 
't Is 't wordende geslacht gebleken, 
En 't zal er onvermoeid van spreken, 
Dat de achtbre kroon van Melpomeen 
Het schoonst in onzen leeftijd praalde, 
En Neêrland 't glansrijkst overstraalde, 
Hoe schoon ze ook Seine of Teems bescheen. 
 
Natuur zag 't worstlen, 't rustloos pogen, 
Ter volging van haar wisseling, 
En schonk u al het rijkst vermogen, 
Waaruit ze een nieuw bestaan ontving. 
Wat ook moog' vloeijen uit haar gunsten; 
Hoe, in 't gebied der schoone kunsten, 
Ook naar den voorrang word' gezocht; 
De dichter moog' verwondring baren, 
Gij doet zijn glorie hooger varen, 
Dan hem zijn geest verheffen mogt. 
 
m. westerman. 


Strik gij, o Stedemaagd! de haren 
In hoogtijdsdos, die 't oog bekoort; 
En, Amstelstroom! verbreed uw baren, 
En rolle uw vloed meer statig voort! 
Neen, niet uit poelen en moerassen, 
Maar uit uw zilverblanke plassen 
Verheff' de zwaan zich, wit van pluim, 
En spiegle zich in 't helder water, 
En vier' haar vreugd met hel geschater, 
En spatte er de oever nat van 't schuim! 
 
Vier feest, o Amstel! vreugdegalmen 
En lofzang meng' zich ondereen! 
Strooit, maagden! strooit gebloemte en palmen, 
Op 't spoor van Neêrlands Melpomeen! 
Verheft u, weidsche tempeltinnen! 
Zij komt, en treedt uw koren binnen, 

{==244==} {>>pagina-aanduiding<<}

En zet zich op haar' zetel neêr. 
De wierook stijgt; maar voor onze oogen 
Is 't al met nieuwen glans omtogen, 
En vroeger luister praalt hier weêr. 
 
Ontwijk ons, duistre nacht van 't Noorden! 
Wij voelen d'Oosterhemelgloed; 
Maar, Kison! van uwe oeverboorden 
Waait ge ons uw koeltjes in 't gemoet. 
Daar ginds, daar ginds zien wij de muren, 
Wier vastheid eeuwen reeds verduren; 
Daar ginds rijst David's zetelftad; 
Daar zien we, in 't goud der zonnestralen, 
Den tempel met een' luister pralen, 
Die nooit op aarde weerga had. 
 
Wij zijn er. Met wat geestvervoering 
Zien wij dit Huis des Heeren aan! 
Maar hoe! wat schrik, wat zielsontroering, 
Wat siddring doet ons 't harte slaan? 
Hier zien wij priesters bij de altaren, 
Ten strijd gereed, zich moedig scharen, 
Geleid door d' eedlen Jojada; 
En daar - schier stolt ons 't bloed in de aadren - 
Een vrouw het allerheiligst naadren.... 
o Hemel! 't is Athalia. 
 
De trotschheid zetelt op haar wezen; 
De woede spreekt in ieder woord; 
De wraak is in haar' blik te lezen, 
En in haar' boezem schuilt de moord. 
De list bestuurt haar snoode gangen; 
Zij poogt de onnoozelheid te vangen. 
Beef, Joas! voor uw nakend lot! 
Maar 't zal der boosheid nooit gelukken, 
Dien vorst het staal in 't hart te drukken, 
Beschermd door Jojada en God. 
 
De gloed der hel strale uit uwe oogen; 
Maar weet, dat de onschuld veilig is; 
Hier baat geweld noch listig pogen; 
Beef, trotsche! de Almagt straft gewis. 

{==245==} {>>pagina-aanduiding<<}

Voor 't laatst (de woede geeft haar krachten) 
Durft zij den Hemel zelv' verachten; 
Zij gaat, - zij valt.... wee, wee haar! wee!... 
Maar hoe! wat treft op eens onze ooren? 
Wat juichtoon doet zich dondrend hooren, 
En schalt in 't rond: Wattier! Wattier! 
 
Wattier! ja, 't is uw kunstvermogen, 
Dat nooit in Neêrland weerga vond; 
Gij hebt ons aan ons zelve onttogen, 
En heengevoerd naar Salems grond. 
Dat, dat mag ware grootheid heeten, 
Die 't merk der jaren doet vergeten, 
En vroegre glorie eervol schraagt; 
Die van de kroon, haar eens beschoren, 
Geen' enklen lauwer heeft verloren, 
Maar ze ongekreukt op 't voorhoofd draagt! 
 
Wilt, Britten! vrij op Siddons roemen; 
Verheft haar' lof op hoogen toon: 
Waar Neêrland zijn Wattier mag noemen, 
Praalt kunstmin in 't oorspronklijk schoon. 
Wat glorie ééns, in 't weidsch Athenen, 
Der kunsten tempel heeft o mschenen, 
Vóór de eeuw van Pericles verdween; 
Aan d' Amstel mag die glorie stralen, 
En in Apollo's tempelzalen, 
Wél ons! praalt nog Wattier, als tweede Melpomeen. 
 
w.h. warnsinck, bz. 


Gelijk de Feniks, uit zijne asch in 't eind verrezen, 
Met nieuwen luister prijkt, zoo blonkt gij, Melpomeen! 
Toen Amstels Schouwburg u nog eenmaal op zag treên. 
Geen vordring van den tijd was op 't gelaat te lezen, 
Noch in de houding van de trotsche Athalia. 
'k Sloeg Neêrlands pronkjuweel met al mijne aandacht gâ; 
'k Hervond Cleopatra, Semiramis, Merope; 
'k Zag Hamlet's moeder weêr, en Gijsbrecht's gemalin, 
Elfride, Phedra, prooi van hopelooze min, 

{==246==} {>>pagina-aanduiding<<}

En Macbeth's wreede ga. - Dat vrij, door heel Europe, 
De trotsche vreemdling zoeke! Alleen in de Amstelstad 
Vindt hij een kunstnares, verrijkt met zulk een' schat 
Van waar talent, als ons Wattier weêr deed bewondren. 
Neen! neen! 't is nog geen tijd, om u zoo af te zondren, 
Als gij sinds zes jaar deed, o rijkbegaafde Vrouw! 
Ach, klinke uw stem toch weêr in Phebus achtbre zalen! 
Mogt niet bij ééne keer zich ons genot bepalen! 
Gij zaagt, de burgerij was aan uw' roem getrouw; 
Gij hoordet haar gejuich, haar handgeklap, haar vreugde; 
Het schoon, het grootsch voorheen, dat haar zoo vaak verheugde, 
Schonkt gij haar glansrijk weêr. 
 
Wattier! ontvang mijn' dank! 
Verheffe u Phebus koor, bij luit- en citerklank! - 
Vermetel was 't misschien in mij, uw' roem te zingen; 
Maar wie, wie kon u zien, en 't edelst vuur bedwingen? 
Het gold hier Neêrlands roem; het gold hier uwen lof: 
Wie kluistert zijn gevoel, bij zulk een rijke stof? 
 
R.P. 


't Is veel, als Jojada, Gods priester af te malen, 
Die pal staat voor diens eer; 
Maar, als Athalia, den lauwer te behalen, 
Is, voor de kunst, nog meer. 
Hij, tolk van Isrel, treft, ja schokt ons door gebeden; 
Zij, door haar' euvelmoed: 
Zijn voetstap, waar hij treedt, druipt steeds van vettigheden; 
Haar diadeem, van bloed. 
't Is groot, nog eens, zichzelv' en ons zoo hoog te heffen, 
Als achtbre Jojada; 
Maar grooter, nevens hem, met siddring ons te treffen, 
Als snoode Athalia. - 
U, gadelooze vrouw! was die triomf beschoren. 
Gij, Neêrlands Melpomeen, 
Trotseert, als zij, den tijd. Nog straalde, in Phebus koren, 
Een glorie om u heen. 
Die majesteit, dat vuur, die toon, dat oog, die trekken; 
Die blik, die zwijgend spreekt; 
Die kunst, die zelfs natuur, door kunst met kunst te dekken, 
Als naar de kroone steekt .... 

{==247==} {>>pagina-aanduiding<<}

Wie heeft er woorden voor, om waardig uit te drukken, 
Wat ons uw geestdrift schonk? 
Hoe wist uw tooverspel ons aan onszelv' te ontrukken, 
Dat nog zoo heerlijk blonk! - 
Ontvang, o eenige! vorstin van Amstels tempel! 
De hulde van mijn hart! 
Het juicht u 't welkom toe, op zijnen achtbren drempel: 
Uw afzijn baarde er smart. 
Poge ook kleingeestigheid uw' luister te doen tanen; 
Wie dooft der zonne gloed?... 
Maar, schoon de maan haar' glans, als zij zich 't spoor komt banen, 
Ook onder halen moet, 
Wat zou haar zedig licht, bij 't minzaam stralen, krenken? - 
Wie, met u, word' geroemd, 
't Is roems genoeg, om elk onsterflijkheid te schenken, 
Ná u te zijn genoemd. 
 
j.w. ijntema. 
1 Maart 1822. 






Ter gelegenheid van de vertooning der Thirsa van Feith, te schoonhoven, den 16 januarij 1822.


Hij, die het nut betwist van 't leerzaam Schouwtooneel, 
Als strijdig met de deugd, gevaarvol voor de zeden, 
Deinst hier beschaamd terug, nu 't keurigst dichtpenseel, 
In onnavolgbre schets, 't vooroordeel heeft bestreden. 
Ja, Feith! het stout tafreel, door u ten toon gespreid, 
Waarin wij Thirsa's moed en kiesch gevoel waarderen, 
Ontstak de toorts des lichts, der schoone kunst gewijd, 
En leert ons, bovenal den waren God vereeren. 
't Afgodisch Heidendom dreig' vrij met moordschavot; 
De wreedaard moog' zijn' roem door stroomen bloeds behalen, - 
Standvastigheid en trouw, en vrees voor Isrels God, 
Onwrikbaar als een rots, moet eindlijk zegepralen. 
 
v.K.v.A. 



{==248==} {>>pagina-aanduiding<<}

Filozofie en natuur.


Dewijl, 't geen een Professor spreekt, 
Tot elk niet door kan dringen, 
Waakt moederlijk Natuur, en kweekt, 
En zorgt, dat nooit een schakel breekt, 
En dat geen hoep kan springen. 
Zoo lang, tot Wijsbegeerte alleen 
Den bouw der wereld houdt ineen, 
Houdt zij, wat eens is opgerezen, 
Door honger en door liefde in wezen. 
 
L. 
Naar het Hoogduitsch. 






Bij het graf van mijne onvergetelijke echtgenoote, vrouwe Johanna Geertrui Zegerius.


Hier rust mijn lieve Gâ, de Moeder van mijn kroost, 
In voorspoed al mijn lust, in lijden al mijn troost: 
Met haar zonk al mijn vreugde in 't somber graf ter neder. 
Maar 'k zwijg, in God gesterkt: ik zie haar eenmaal weder, 
Als de eigenste aard' mijn lijk een koele rustplaats biedt. 
Voor eeuwig scheurt ge, o God! de teêrste banden niet! 
 
a.n. van pellecom. 
Maart, 1822. 

No. III. Meng. bl. 134. reg. 4 v.o. staat frac, lees froc.





{==249==} {>>pagina-aanduiding<<}

Mengelwerk.

Verhandeling, over de uitwerking der christelijke zedeleer, ter veredeling des menschdoms.

Door C. Enklaar, te Nijmegen. (*)

Alles in de schepping is door zachte overgangen aan elkander geschakeld. Van de levenlooze stof tot het groeijende rijk, van de delfstoffen tot de planten, van de planten tot de dieren, van de dieren tot den mensch maakt alles eene onafgebrokene keten uit, waarin geene schakel ontbreekt. En even zoo is de mensch de overgang van de wereld der dleren tot die der geesten, en de band tusschen die beiden.
De voortreffelijkheid van den mensch boven de overige aardbewoners is nogtans niet eeniglijk gelegen in de vermogens van zijnen geest, waardoor hij in staat gesteld wordt, om de veel sterkere dieren aan zich te onderwerpen, en de krachten der natuur aan zijnen wil dienstbaar te maken; om den afstand der zon en de snelheid van het licht te berekenen; om het verledene in eene geregelde orde voor zich te doen verschijnen, en met zijne verbeelding den tijd vooruit te snellen. Immers, met deze vermogens begaafd, zou hij slechts een gevaarlijker, vreesselijker, vernielender dier zijn dan allen, die met hem deze aarde bewonen; een dier, dat, door zijne begeerten geprikkeld, zijne schranderheid alleen zou besteden om zijne hartstogten te bevredigen, dat, door elke teleurstelling getergd, alles rondom zich heen aan zijne

{==250==} {>>pagina-aanduiding<<}
woede opofferen, en de schoone aarde, die hij bewoont, in eene woestijn verkeeren zou. De verleiders der onschuld, de belagers der rust en van het geluk van anderen, de verwoesters van landen en steden, de veroveraars der wereld, wat zijn zij anders, dan zulke met verstand begaafde dieren?
Wat is het dan, dat den mensch inderdaad edeler maakt dan de overige dieren? Misschien de Rede, die hem gegeven is, om hem het onderscheid tusschen goed en kwaad te leeren kennen, zijne hartstogten en neigingen te besturen, en hem te doen handelen, niet overeenkomstig de drift van het oogenblik, maar overeenkomstig zijn bestendig en wezenlijk belang? Doch vooronderstellen wij voor een oogenblik, dat de Rede den mensch altijd overeenkomstig zijn waar belang deed handelen; wat ware hij dan nog anders, dan een verstandig dier, dat zijn eigen belang kende en behartigde, dat, alleen zich zelf beminnende, het goede deed, omdat het hem voordeelig was, en het kwade naliet, omdat het hem schaden kon, en dat dus van de overige dieren alleen verschilde in de mate der bekwaamheid om voor zijn geluk te zorgen.
Zulk een welberekend en zorgvuldig behartigd eigenbalang moge men, indien men wil, voortreffelijkheid noemen, het maakt toch, althans naar mijn inzien, den waren adel der menschelijke natuur niet uit. Ik geloof - neen, ik gevoel en ben innig overtuigd, dat de mensch voor iets hoogers bestemd is; dat hij aanleg en vatbaarheid heeft, om niet alleen zich zelven, maar ook anderen te beminnen, uit liefde ook het geluk van anderen te behartigen, zijne vermogens ook daaraan te besteden, grootmoediglijk ook daarvoor opofferingen te doen, zich daarin te verblijden, vreugde rondom zich, zooveel en zoover hij maar kan, te verbreiden, en zóó gelijkvormig te worden aan het volmaaktste Wezen, de bron van alle vreugd en van alle geluk, van wiens liefde de gansche schepping getuigt. Daarnaar te streven, is des menschen bestemming; daarin te vorderen, veredeling zijner

{==251==} {>>pagina-aanduiding<<}
natuur; dat in zijne mate te bereiken, zijne hoogste gelukzaligheid.
De waarheid van het gezegde erkenden reeds eenige wijzen der oudheid. ‘De menschen,’ zeiden zij, ‘zijn om der menschen wille geschapen, opdat zij de een den anderen zouden nuttig zijn. Alle menschen moeten elkander als broeders en als burgers van éénen grooten staat aanmerken en bijstaan. Die het meeste goed doet, gelijkt het meest naar God; en hij is de gelukkigste, die de meeste gelukkigen maakt.’ Zoo spraken zij; doch hunne stem drong niet door tot de ooren der menigte; slechts door weinigen werd zij gehoord. Vergeefs zou men bij het gros der menschen in die tijden zulke beginselen zoeken. Dezelve behoorden niet tot de leerstellingen van den Godsdienst of van de Volkszedekunde. Grove vooroordeelen, door hunnen ouderdom als geheiligd en tot een volksgeloof geworden, verhinderden zelfs, dat men ze aannemelijk kon vinden. Ik wil er u slechts één noemen, geëerde Hoorders! om u van mijn gezegde te overtuigen.
Het begrip van eenen algemeenen oorsprong der menschen was, even als dat van een eenig Opperwezen, bij de meeste volken verloren gegaan, en genoegzaam elk derzelven schreef zich eenen bijzonderen oorsprong toe. De Egyptenaren beweerden, dat zij de oudste bewoners der aarde waren; dat hun rijk achtenveertigduizend jaar gestaan had; dat hun land eerst door Goden, die uit eijeren geboren waren, daarna door Halfgoden, en eindelijk door menschen bewoond was geworden. De Arkadiërs waren, naar hun voorgeven, ouder dan de maan. De Atheniënzers geloofden, dat zij, even als de planten, uit den grond, dien zij bewoonden, voortgekomen waren. Anderen noemden de zon, of den eenen of anderen verdichten God of Halfgod, hunnen stamvader. Van sommigen vertelde men, dat zij uit steenen; van anderen, dat zij uit mieren in menschen veranderd waren.
Op zulke bijzondere afkomsten (hoedanige ook nog hedendaags onder vele volken der aarde geloofd worden)

{==252==} {>>pagina-aanduiding<<}
zich beroemende, gevoelden de volken geenerlei betrekking tot elkander. De natuurlijke band, die menschen aan menschen, volken aan volken verbindt, de band der verwantschap, was verbroken, en met denzelven het gevoel der natuurlijke verpligting tot onderlinge welwillendheid, hulp- en dienstvaardigheid. Vanhier, althans ten deele, die wreedheid, waarmede men overwonnenen en krijgsgevangenen behandelde, die men of aan bloedgierige Goden, even wreed als de menschen, die hen verzonnen hadden, offerde, of bij de uitvaart en op de graven van gesneuvelde helden slagtte. Doch bij deze ingebeelde godsdienstige verrigtingen bleef het niet. Het werd allengskens een spel, tot verlustiging des volks, de krijgsgevangenen, slaven en misdadigers in de openbare schouwburgen tegen wilde beesten te laten vechten en door dezelve verscheuren, of hen elkander te laten vermoorden; en dit niet bij enkelen, maar bij menigten, bij duizenden. Te Rome was, in den luisterrijksten tijd van het gemeenebest, het aantal der zwaardvechters, dat is, der genen, die in daartoe ingerigte scholen op dit moorddadige spel afgerigt werden, zoo groot, dat het gevaarlijk voor den staat geacht werd. Trajanus, een der beste Romeinsche Keizers, bragt in honderddrieëntwintig dagen tienduizend zulke zwaardvechters in het strijdperk; ja ik herinner mij ergens gelezen te hebben, dat er somtijds in eene maand twintig- tot dertigduizend menschen te Rome op deze wijze om het leven kwamen. En niet alleen te Rome, maar ook in vele landen en steden van het uitgestrekte Romeinsche gebied, werden van tijd tot tijd dergelijke spelen gegeven.
Het is ligtelijk te beseffen, welk eenen invloed zulke, telkens herhaalde, bloedige tooneelen op den geest des volks in 't algemeen moesten hebben, en hoezeer, bij menschen, die daarin hun grootste vermaak vonden, alle gevoel van menschelijkheid uitgedoofd moest zijn. En men zal zich daarover te minder verwonderen, wanneer men bedenkt, dat het doorgaans godsdienstige feesten waren, welke op deze wijze gevierd werden, en dat dus de

{==253==} {>>pagina-aanduiding<<}
wreedheid, als het ware, door den Godsdienst geheiligd werd. Zoo verre was het er van daan, dat deze eene strekking gehad zoude hebben, om de zeden te verzachten, en de gemoederen tot menschelijkheid te stemmen.
Het zou mij weinig moeite kosten, ook ten aanzien van andere beroemde volken der oudheid, een aantal bewijzen te leveren, hoezeer zij, zelfs op den hoogsten trap der beschaafdheid, verwijderd waren van die menschlievendheid, die den adel der menschelijke natuur uitmaakt. Ik zoude u kunnen wijzen, Toehoorders! op de Karthagers, op de Grieken in hunne burgertwisten, op de Macedoniërs na den dood van alexander, op de Syriërs onder de seleuciden, op de Egyptenaren onder de ptolemeussen, op de Joden in de laatste tijden van hunnen staat, om u gruwelen van wreedheid te doen beschouwen, waarvan gij ijzen zoudt, en die van de grootste verbastering der menschelijke natuur getuigen.
Het was dan nu door de ondervinding van vele eeuwen bewezen, dat, daar de godsdienstige instellingen en begrippen bij de meeste volken veeleer eene strekking hadden om het menschdom van zijne natuurlijke bestemming te doen afwijken dan daartoe op te leiden, noch de stem der wijzen, noch de grootste mate van beschaafdheid iets vermogt, om den menschen die gevoelens van menschelijkheid in te boezemen, zonder welke de mensch, als zedelijk wezen, weinig of niets boven het dier verheven is. Zelfs de Godsdienst der Israëlieten, alhoewel veel voortreffelijker in zijne grondbeginselen dan alle andere, scheen eenig voedsel te geven aan dien volkstrots en volkshaat, welken wij ook bij andere volken als eene der bronnen van de ontaarding der menschelijke natuur aangewezen hebben; en het was derhalve hoognoodig, dat er eindelijk eens een Godsdienst onder de menschen ingevoerd werd, waardoor de menschheid wederom hersteld kon worden; een Godsdienst, die niet alleen zedelijke verbetering ten doel had, maar wiens grondbeginselen en voorschriften kennelijk en regtstreeks daarheen strekten.

{==254==} {>>pagina-aanduiding<<}
Zoodanig een is alleen de Christelijke Godsdienst. Deszelfs doel is, de menschen met God en met elkander onderling te verzoenen; deszelfs eerste grondstelling: God is liefde; deszelfs zedelijk hoofdgebod: hebt uwen naasten, hebt zelfs uwen vijand lief; en eene der voornaamste drangredenen daartoe: uit één bloed heeft God het gansche geslacht der menschen voortgebragt. Zietdaar den verscheurden band der betrekking tusschen menschen en menschen hersteld. Nu zijn zij allen kinderen van éénen Vader, broeders uit één bloed gesproten, leden van één huisgezin, en uit dien hoofde verpligt, elkander liefde te bewijzen.
Zulk eene Zedeleer was nog nooit onder de menschen verkondigd. Natuurlijk baarde zij opzien, en ontmoette tegenstand bij allen, wier harten te bedorven waren, om het verhevene, het Goddelijke daarvan te gevoelen, of die bij de oude vooroordeelen hunne rekening vonden. Door hen, daarentegen, wien nog eene vonk der oorspronkelijke menschheid in den boezem glom, wien het om waarheid te doen was, wier verstand en hart voor dezelve openstond, werd zij gereedelijk aangenomen en opgevolgd. Ziet het in de eerste belijders des Christendoms. Joden en Romeinen, Grieken en Barbaren, menschen van allerlei landaard, leggen hunne volksvooringenomenheid tegen elkander af, vereenigen zich in éénen geest, en beminnen elkander als kinderen van éénen Vader.
Men zou zich intusschen grootelijks bedriegen, zoo men verwachtte, die zelfde groote verandering in denken handelwijze bij allen, die in vervolg van tijd den Christelijken Godsdienst aannamen, dadelijk te zullen zien voorvallen, welke men bij deszelfs eerste belijders met verbazing waarneemt. Want, behalve de buitengewone oorzaken, die de vestiging en uitbreiding van denzelven bewerkten, is het eene algemeene waarneming, dat zij, die eenig nieuw leerstelsel het eerst omhelzen, met eene sterkere geestdrift daarvoor bezield zijn, dieper van deszelss geest doordrongen worden, en zich dien meer ei-
{==255==} {>>pagina-aanduiding<<}
gen maken, dan degenen, die zich eerst later daarbij voegen; als ook, dat, hoe grooter het aantal leden van eenig genootschap wordt, er eigenaardig des te minder eenheid van zin, van inzigten en bedoelingen onder dezelven kan plaats hebben; welk alles den indruk en de uitwerking van het aangenomen leerstelsel op het geheel verzwakt. Maar, hetgeen nog meer van belang is op te merken, eerst waren het menschen, die, met verzaking van alle tijdelijk belang, alleen de waarheid zagen en om haars zelfs wille volgden; naderhand, toen het Christendom de Godsdienst van den staat geworden was, waren er ongetwijfeld velen, die met baatzuchtige oogmerken Christenen werden. Eerst waren het enkele menschen, die elk vrijwillig en uit eigene overtuiging toetraden; naderhand geheele volken, die door het gezag hunner Vorsten, of, (strijdig met den geest des Christendoms) door geweld van wapenen, gedwongen werden om hetzelve aan te nemen. (*)
En hoedanig waren deze volken, toen zij Christenen werden? Waren zij door beoefening van letteren en wetenschappen vooraf beschaafd? Verre vandaar! Het waren woeste, krijgszuchtige horden, die overal, waar zij kwamen, moord en verwoesting aanrigtten, en zich dan in de uitgeplunderde landen, op de puinhoopen van vroegere beschaafdheid, nederzetteden. Zoo werd geheel het zuidelijke en beschaafde Europa allengskens door hen overstroomd: en, daar hunne krijgszuchtige geaardheid noch hun zelven noch anderen rust gunde, terwijl daarenboven telkens wederom nieuwe veroveraars opdaagden om de vorigen te verdringen, en deze staat van zaken eenige eeuwen voortduurde, zoo kon het niet missen, of de kunsten des vredes, die te voren in die streken bloeiden, gingen genoegzaam geheel ten gronde, en er verliep lange tijd, eer de geringe overblijfsels daarvan wederom eenigermate het hoofd konden opbeuren.

{==256==} {>>pagina-aanduiding<<}

Dat dit alles ook op den Godsdienst invloed oefende, zal wel niemand bevreemden. Zulke woeste, onbeschaafde menschen, geheel vervuld met de zucht om te vechten en veroveringen te maken, verhit op buit en krijgsroem, bij wie dapperheid alleen voor deugd gold, waren ongeschikt om den vreedzamen geest des Evangelies te bevatten. Zij vergenoegden zich daarom met godsdienstplegtigheden en uitwendig kerkgebaar, zonder zich om de zedelijke eischen en het ware wezen van den Godsdienst te bekommeren. Trouwens deze bleven hun ook geheel onbekend, vermits er slechts weinigen waren, die lezen of schrijven konden, en dus dat boek, hetwelk de éénige bron van zuivere Godsdienstkennis is, voor hen gesloten was.
Het is derhalve niet aan de Christelijke leer, maar aan de bijzondere gesteldheid der menschen te wijten, dat dezelve langen tijd die uitwerking tot veredeling des menschdoms niet had, die men in de eerste tijden daarvan zag, en verder zou hebben mogen verwachten. Doch al had zij, even als de leerstelsels der wijsgeeren in vroegere eeuwen, niets ten goede uitgewerkt, dan zou zulks nog niets tegen hare inwendige voortreffelijkheid bewijzen, daar het gezegde nopens den toestand der wereld, zoo bij hare opkomst als naderhand, genoeg zijn zou, om haar van alle verwijt deswege te bevrijden. Het tegendeel, echter, is waar. Het menschdom heeft veel, zeer veel, ook reeds in die tijden, aan haar te danken gehad.
Het eerste treffelijke bewijs van haar werkzaam vermogen ter wegneming van onmenschelijke instellingen en gewoonten onder de volken, en alzoo ter verzachting van derzelver zeden, gaf zij bij de zoo wreede en van alle menschelijkheid bijna ontaarde Romeinen, toen die afgrijselijke spelen, van welke wij te voren gewaagd hebben, die meer menschenbloed hadden doen stroomen dan vele oorlogen, en die desniettemin zelfs onder de beste heidensche Keizers in zwang gebleven waren, door de Christenkeizers, eerst door konstantijn in het Oosten, daarna door honorius in het Westen, afge-
{==257==} {>>pagina-aanduiding<<}
schaft werden. Aan haren invloed meen ik ook, niet zonder grond, te mogen toeschrijven de eerste beginselen eener herlevende letterkunde, ten tijde van karel den grooten, en de lofwaardige pogingen van dezen Vorst, om, door het oprigten van openbare scholen, de algemeene onwetendheid, en met dezelve de woestheid van zeden, te verdrijven; pogingen, die wij als de vroegste flaauwe morgenschemering van eenen eerst lang daarna aangebroken' dag mogen aanmerken.
Hoe veel of weinig het Christendom verder in die duistere eeuwen nog hier en daar in stilte tot verzachting der zeden gewerkt heeft, gedoogt mijn bestek thans niet te onderzoeken. Liever ga ik over tot die uitkomsten, welke het ontwijfelbaar geleverd heeft, nadat de letteren wederom zoo vele vorderingen gemaakt hadden, dat eerst de geleerden, en daarna ook de ongeleerden, den Bijbel wederom konden lezen, en deszelfs zedelijke voorschriften onder de menschen begonnen bekend te worden.
Naar mate deze kennis zuiverder, uitgebreider en algemeener werd, werden ook de zeden verzacht, de gemoederen der Christenen allengskens meer tot menschelijkheid gestemd, en de uitwerking daarvan in menigerlei opzigt blijkbaar. Of is het niet waar, dat de oorlogen reeds sedert eenen geruimen tijd met meer menschelijkheid gevoerd, dat de overwonnenen met oneindig minder wreedheid behandeld worden, dan in die vroegere tijden, waarvan wij gewaagd hebben? Is het niet waar, dat de staatsinrigtingen en wetgevingen algemeen meer en meer naar de beginselen der Christelijke zedeleer gewijzigd worden? - dat het onderscheid tusschen menschen en menschen bijna geheel, althans voor zoo verre zulks met de orde in de maatschappij bestaanbaar is, wegvalt? Is het niet waar, dat in de strafoefeningen zelfs de voormalige wreedheid bijna geheel verbannen is, en de menschheid ook daar, waar zij in hare diepste vernedering verschijnt, ook in den boosdoener, geëerbiedigd wordt? (*) - ja, wat

{==258==} {>>pagina-aanduiding<<}
meer is, dat men zelfs hier en daar begonnen heeft, zulke inrigtingen te maken, waardoor de straf, niet slechts in schijn, maar inderdaad, tot verbetering van den misdadiger zelven dient? Heeft men het eindelijk, om niets meer te noemen, niet aan den zachten geest des Christendoms te danken, dat de pijnbank, dat onmenschkundige en afgrijselijke middel om de waarheid uit te vorschen, afgeschaft is?
Ik weet wel, dat men op dit alles uitzonderingen vindt: doch wat bewijzen deze anders, dan dat de Christelijke leer nog op verre na niet overal, waar zij beleden wordt, haar doel bereikt heeft? En wie zal dit ontkennen? wie zich daarover met regt kunnen verwonderen? De uitzonderingen, evenwel, worden van lieverlede zeldzamer. En wie durft zich niet ook ten aanzien van de staatkundige betrekkingen der volken voor het vervolg iets goeds beloven, daar hij in onze dagen de Vorsten van Europa, door den geest des Christendoms bezield, een heilig verbond heeft zien sluiten, ten einde het heil van den vrede, zoo lang mogelijk, aan hunne onderdanen te verzekeren, en den oorlog, die de zeden verpest en de volken met rampen overstort, te weren? (*) Waar heeft ooit de oudheid aan zulk een ontwerp gedacht? Welke Godsdienstleer heeft er ooit aanleiding toe gegeven, behalve alleen de Christelijke? Wie, derhalve, al het gezegde nadenkende, erkent niet de groote voordeelen, de menschheid vereerende en veredelende strekking, die het Christendom reeds aan de staatkunde gegeven heeft? En is het ook al, dat het hier of daar zelfs schijnt terug te gaan, dit is zoo de natuurlijke gang der dingen. Het kind struikelt en valt nog dikwijls, ook aan de hand des zorgvuldigsten geleiders; het vergeet menigmaal de gege-
{==259==} {>>pagina-aanduiding<<}
vene vermaningen, en vergrijpt zich tegen het vaderlijk welbehagen; het berokkent zich daardoor onaangenaamheden en smarten, en wordt eerst door de ondervinding wijzer. Zoo gaat het ook met de opvoeding der volken, met de veredeling des menschdoms. Genoeg, zoo het over 't geheel slechts voorwaarts gaat. En dat het dit doet, zal toch wel niemand, die den staat der zaken
onbevooroordeeld met een vergelijkend oog beschouwt, kunnen ontkennen.
Wat ik tot hiertoe gezegd heb, betreft de volken, of burgermaatschappijen, over het geheel en als staatsligchamen beschouwd. Nog meer in het oog vallende is de uitwerking der Christelijke zedeleer op derzelver bijzondere leden. Ik wil nu niet herhalen, hetgeen ik even te voren reeds gezegd heb van de algemeene verzachting der zeden, door het Christendom bewerkt; ik wil niet spreken van deszelfs onmiskenbaren invloed op de huisselijke en bijzondere betrekkingen der menschen, op hunnen onderlingen handel en verkeer; eenen invloed, die juist dáár het meest wordt gezien en opgemerkt, waar het Evangelie het meest in zijne eenvoudige zuiverheid, ontdaan van alle menschelijke bijvoegselen en verdraaijingen, gekend, geleerd en beleden wordt; iets, hetwelk, mijns inziens, een ontwijfelbaar bewijs voor de waarheid mijner stelling oplevert: maar ik wil slechts gewagen van meer in het oog loopende, meer in het groot zich vertoonende uitwerkselen van het Christendom op den inwendigen toestand der maatschappijen; en dan meen ik met regt te mogen vragen: kan men het met grond aan iets anders dan aan het Christendom toeschrijven, dat er in de laatstverloopene eeuwen alomme zoo veel goeds, ten algemeenen en ten bijzonderen nutte, daargesteld is, waarvan noch in de oudheid, noch tot op dezen dag toe onder de volken, die van het licht der Christelijke leer verstoken zijn, zelfs niet bij de, door sommigen zoo hoog geroemde, Chinezen, eenig voorbeeld of spoor te vinden is? Denkt aan zoo vele weldadige stichtingen ter verzorging van ouden en kranken, van armen en verla-
{==260==} {>>pagina-aanduiding<<}
tenen, van weezen en vondelingen, als in de meeste landen en steden van Europa gevonden worden, en die meestal aan de godsdienstige en menschlievende gevoelens van bijzondere personen haren oorsprong en haar bestaan verschuldigd zijn: of zoo al de overheden aan de daarstelling van sommigen derzelven de hand geslagen hebben, dan is het toch doorgaans de
liefdadigheid van bijzondere personen of van het algemeen, derzelver godsdienstijver en menschenliefde geweest, die hun de bouwstoffen daartoe geleverd heeft.
Doch hierbij is het niet gebleven. De naam van menschenvriend is een eertitel geworden, dien niemand in onze dagen gaarne mist, en dien zelfs zij, die met starren en ordesteekenen prijken, gereedelijk voor een gedeelte van hun vermogen koopen. En hierin ligt, zoo ik mij niet bedriege, reeds een groot bewijs voor de veredeling des menschdoms in 't algemeen, dewijl hieruit blijkt, dat menschlievende daden algemeene goedkeuring en toejuiching vinden. Het gevolg van deze algemeene gezindheid is, dat Christenen en die het niet zijn, maar toch onder den invloed van het Christendom leven, zich vereenigen, om de Christelijke zedeleer, ten aanzien van de liefde des naasten, alomme in werking te brengen en op onderscheidene wijzen toe te passen.
Ik wil hier wederom niet spreken van die talrijke letterkundige en kunstgenootschappen, wier leden zich vereenigen om elkander onderling nuttig te zijn, en die tevens, zoo door het openbaarmaken hunner werken, als door het uitloven van eereprijzen en het beloonen van verdiensten, weldadig op de beoefening en den bloei van kunsten en wetenschappen werken. Want, hoezeer derzelver pogingen en verrigtingen allen lof verdienen, daar zij zeer zeker tot opscherping en beschaving van het verstand, tot vorming van den smaak, tot versijning en veredeling van het gevoel grootelijks medewerken, zou men nogtans met eenigen schijn van reden kunnen beweren, dat niet menschenliefde, maar veel meer zucht voor kunften en wetenschappen, en bejag van eigen vermaak en

{==261==} {>>pagina-aanduiding<<}
eigen genoegen, derzelver eerste drijfveren zijn. Maar, letten wij op het niet minder groote aantal van zulke maatschappijen en genootschappen, die blijkbaar met geen ander oogmerk gesticht zijn, dan om verlichting, kunde, zedelijkheid en geluk onder hunne medemenschen te bevorderen en te verbreiden, wier leden tot deze voortreffelijke doeleinden een deel van hunnen tijd, vlijt en middelen vrijwillig afstaan en besteden.
Ik kan ze u niet allen opnoemen, geëerde Hoorders! die vereenigingen van menschenvrienden, die, sedert eene halve eeuw, in de meeste landen van Europa, in het bijzonder ook in ons vaderland, tot stand gebragt en tot geluk hunner medemenschen werkzaam zijn. Mijn tegenwoordig oogmerk schijnt nogtans te vorderen, dat ik u eenigen derzelven met name herinnere. En dan dunkt mij, dat hier in de eerste plaats in aanmerking verdienen te komen de Zendeling- en Bijbelgenootschappen, wier doel het is, door de geheele wereld zuivere Godskennis te verbreiden, en zelfs de onkundigste en onbeschaafdste volken met die Godsdienst- en Zedeleer bekend te maken, aan welke wij reeds zoo veel geluks te danken hebben. Hoe vele millioenen schats zijn door die genootschappen niet reeds tot deze loffelijke einden besteed; en hoe groeit het getal dergenen, die daaraan deel nemen, en het hunne bijdragen, niet gestadig aan! En waartoe geschieden deze pogingen? Is het met oogmerk om landen en volken onder hunne heerschappij te brengen, dat millioenen Christenen van alle gezindheden zich broederlijk vereenigen? Of om dank te behalen van menschen, die zij niet kennen, nooit gezien hebben, en, meer dan waarschijnlijk, nimmer zien zullen? Geenszins; maar alleen om hen wijzer, beter en gelukkiger te maken. Kan er belangeloozer, edeler menschenliefde zijn, dan deze?
Naast de gemelde genootschappen schaart zich eene lange rij van andere, die, hoezeer ten deele reeds ouder in jaren, echter aan de genoemde, zoo uit aanmerking der voortreffelijkheid van derzelver doel, als der uitgebreidheid van hunnen werkkring, gaarne den rang af-
{==262==} {>>pagina-aanduiding<<}
staan, maar toch ook uit even edele beginselen werkzaam zijn. Zoodanige zijn: de Instituten voor Doofstommen, waar, door de bijdragen van vele menschenvrienden, een aantal ongelukkigen, wien de natuur het gehoor, en met hetzelve de spraak, ontzegd had, en die daardoor voor eene zedelijke vorming grootendeels onvatbaar schenen, zoodanig niet alleen in menschelijke wetenschappen, maar ook in Godsdienst- en Zedeleer onderwezen worden, dat tot hunne zedelijke zoo wel als verstandelijke ontwikkeling niets te wenschen overblijft; - de Instituten voor Blinden, waar aan dezen, door een kunstmatig onderwijs, het gemis van het edelste zintuig zoodanig vergoed wordt, dat zij eene menigte van werkzaamheden ten nutte te van zich zelven en anderen leeren verrigten, waartoe het gezigt onmisbaar schijnt te zijn, zoodat men schier zou zeggen, dat zij oogen in de toppen hunner vingeren hadden. Wien zou het vóór vijftig jaar niet ongeloofelijk voorgekomen zijn, wanneer men hem gezegd had, dat in het begin der negentiende eeuw blindgeborenen met de vingeren lezen en met pen en inkt op papier schrijven zouden? En toch is het aan de onvermoeide pogingen der menschenliefde gelukt, hen in staat te stellen, om beide die kunsten regelmatig uit te oefenen; - de Maatschappijen tot redding van Drenkelingen, waarvan het eerste ontwerp, eene halve eeuw geleden, in ons vaderland door eenige weinige personen gevormd en tot stand gebragt werd, hetwelk sedert door genoegzaam alle Vorsten en staten van Europa gevolgd is, en waardoor reeds duizenden in het leven teruggeroepen en aan de maatschappij en hunne betrekkingen wedergegeven zijn,
díe, volgens de voormalige handelwijze omtrent zoodanige ongelukkigen, en zonder aanwending der voorschriften en hulpmiddelen, door de maatschappij aan de hand gegeven, onfeilbaar eene prooi des doods geworden waren. Meer dan tweeduizend eerbelooningen zijn reeds in ons vaderland door deze loffelijke maatschappij uitgereikt aan dezulken, die door het weder bijbrengen van schijndoode drenkelingen zich verdienstelijk gemaakt hadden; - de

{==263==} {>>pagina-aanduiding<<}
Nederlandsche Huishoudelijke Maatschappij, en in het bijzonder derzelver afdeeling, bekend onder den naam van den Ekonomischen Tak, alsmede de Maatschappijen van Landbouw, hoeveel hebben dezen niet toegebragt ter bevordering van nijverheid, om aan eerlijke armoede brood te verschaffen, om vele huishoud- en landbouwkundige werktuigen en inrigtingen te verbeteren, of nieuwe en betere in derzelver plaats te stellen, oude en schadelijke vooroordeelen weg te nemen, en dus in menigerlei opzigt het nut hunner medemenschen en de algemeene welvaart te bevorderen! - En mag ik, om van meer andere, het zij algemeene, het zij plaatselijke vereenigingen en inrigtingen, door de menschenliefde daargesteld, niet te gewagen, hier wel met stilzwijgen voorbijgaan de, in het bijzonder dus genoemde, Maatschappij van Weldadigheid, die, met den Koninklijken Prins aan haar hoofd, en reeds door duizenden, niet alleen uit de aanzienlijkste, maar ook uit de geringere standen, ondersteund, zich inzonderheid ten doel stelt, om aan de talrijke menigte van armen in ons vaderland een eerlijk bestaan te verschaffen, en, in plaats van eene menigte nuttelooze en verachtelijke, ja schadelijke, even zoo vele nuttige, brave en achtingwaardige leden aan den staat te geven? Gewis, het ware pligtverzuim van mij geweest, haar bij deze gelegenheid de verschuldigde schatting mijner hulde te onthouden; gelijk het voor ons allen ondankbaar zijn zou, haar loffelijk doel te miskennen, of, omdat zij nog eerst in de geboorte is, uit kleingeestig wantrouwen haar die geringe bijdragen te weigeren, welke zij ter bereiking van hare groote oogmerken vraagt en volstrekt noodig heeft.
En nu alle deze en meer andere inrigtingen en maatschappijen van menschen, ter bereiking van weldadige en heilzame oogmerken, - maatschappijen, waarin menschen uit alle rangen en standen zich vereenigen, waarin duizenden en tienduizenden in broederlijke eensgezindheid zamenwerken, om het geluk hunner medemenschen te bevorderen, - maatschappijen, hoedanige men noch in

{==264==} {>>pagina-aanduiding<<}
de oude wereld, ook onder de beschaafdste volken, noch heden ten dage ergens buiten de Christenwereld aantreft; zijn zij niet in het oog loopende en zich aan elken onbevooroordeelden opdringende bewijzen van de uitwerking der Christelijke Zedeleer ter veredeling des menschdoms? Aan hem, wien dit nog twijfelachtig kon voorkomen, zouden meer woorden vergeefs verspild zijn.
Misschien verwondert iemand uwer zich, geëerde Toehoorders! dat ik zelfs niet met een enkel woord gewaagd heb van de zoo werkzame Maatschappij tot Nut van 't Algemeen. Doch deze verwondering zal ophouden, wanneer ik u zeg, dat ik, zoo uit hoofde der betrekking, waarin ik thans als lid van dezelve spreek, als van de plegtigheid, die wij zoo aanstonds harentwege staan te vieren (*), mij verpligt geacht heb, over deze maatschappij en hare verdiensten een weinig breeder uit te weiden.
De Maatschappij tot Nut van 't Algemeen, dan, verdient voorzeker eene voorname plaats onder die vereenigingen, welke ten bewijze strekken van de veredeling des menschdoms door de Christelijke Zedeleer. Immers algemeene menschenliefde, zoo als alleen het Christendom die voorschrijft, is de drijfveer, menschenveredeling en menschengeluk het doel van hare werkzaamheden.
Twijfelt iemand aan de waarheid van mijn gezegde, hij sla slechts de wetten der maatschappij op; en zij zullen hem zeggen, dat zij zich voorstelt, godsvrucht en goede zeden, overeenkomstig de grondbeginselen van het Christendom, te bevorderen, nuttige kundigheden te verbreiden, schadelijke vooroordeelen uit te roeijen, en alle deugden aan te moedigen.
Vraagt iemand, of zij aan deze openlijk beledene voornemens getrouw geweest, en, door het kiezen en tewerkstellen van gepaste middelen, daarin geslaagd is; hij

{==265==} {>>pagina-aanduiding<<}
herinnere zich de prijsvragen, door haar jaarlijks uitgeschreven, en de eerbelooningen, aan verdienstelijke schrijvers uitgereikt; hij onderzoeke het honderdtal werken, door haar in den loop van vijfendertig jaren, vooral ten nutte der jeugd en van de geringere standen, uitgegeven; hij geve acht op de verbeteringen, door haar in het schoolwezen en het onderwijs der jeugd alomme in ons vaderland bewerkt, op het aantal kundige en bekwame schoolōnderwijzers, door haar of door haren invloed en voorbeeld gevormd, op de menigte welonderwezene leerlingen, uit de door haar gestichte scholen voortgekomen; hij beschouwe de zondagsscholen tot onderwijs van bejaarden, en de leesbibliotheken, door hare talrijke departementen, ten dienste van minvermogenden, op vele plaatsen ingerigt, en waarvan meestal ijverig gebruik gemaakt wordt; hij lette op de pogingen, hier en elders aangewend, om aan den arbeidzamen werk, aan de armoede brood te verschaffen, om de zedenverpestende bedelarij te helpen weren, en om daarentegen de voorvaderlijke deugd van spaarzaamheid, door het oprigten van spaarbanken, te doen herleven, en daardoor aan de algemeene en bijzondere welvaart een van derzelver hechtste en duurzaamste steunsels terug te geven; hij voege bij dit alles de menigte eerbelooningen en blijken van erkentenis, die jaarlijks door haar aan edele daden verleend worden; hij berekene, eindelijk, eenigermate de moeite en kosten, door de leden dezer maatschappij gedurende zoo vele jaren aan al deze nuttige ontwerpen vrijwillig besteed; en hij zal gewis niet aarzelen, des houde ik mij verzekerd, om te erkennen: Ja waarlijk, de Maatschappij tot Nut van 't Algemeen bewijst door hare daden, dat de geest van Christelijke menschenliefde haar bezielt
en hare handelingen bestuurt; zij is een sieraad onzer eeuw, en eene eer van het Christendom.
Is er echter nog iemand, die daarenboven gezag verlangt, bij wien schitterende namen meer afdoen dan daadzaken, hem wljzen wij op die menigte eerwaardige mannen, die de lijst der leden van de maatschappij versieren,

{==266==} {>>pagina-aanduiding<<}
en die niet minder sieraden van het Christendom dan van de maatschappij zijn; als ook op die eerbiedwaardige Regenten en staatsmannen, die, meer luister van hun edel hart en helder verstand dan van hunne eerposten en ordesteekenen ontleenende, het niet beneden zich achten, leden dezer maatschappij te zijn. Wij wijzen hem op de Maatschappij van Weldadigheid, die het niet beneden zich geacht heeft, bij eenen eigenhandigen brief van haren doorluchtigen Voorzitter, der Maatschappije tot Nut van 't Algemeen de hand van broederschap aan te bieden, en derzelver medewerking tot haar groot en weldadig plan te verzoeken. Wij wijzen hem, eindelijk, op den Koning zelven, die zich wel heeft willen verwaardigen, aan het Hoofdbestuur bij herhaling de ondubbelzinnigste blijken van zijne hooge goedkeuring te geven, onder anderen door deszelfs voorzitter tot Ridder der Orde van den Nederlandschen Leeuw te benoemen, door de maatschappij van zijne bescherming te verzekeren, en openlijk te erkennen, dat het vaderland aan haar, in het bijzonder voor het verbeterde schoolönderwijs, de grootste verpligting heeft.

Waarnemingen, betreffende de hydrops activus of calidus, in hare onderscheidene soorten.

(Vervolg van bl. 216.)

Op ... dezes jaars werd ik verzocht te komen bij het dochtertje van N.N. Dit meisje, oud 3 jaar, met een vooruitstekend voorhoofd, donkerbruinen oogöpslag, in één woord, met het door corndet en anderen zoo fraai beschrevene hydrocephalische aanzien, en met een zeer vlug verstand begaafd, lag aan zeer sterke stuipen, met brakingen vergezeld, terwijl het bij tusschenpoozen: ‘o mij! o mijn hoofdje!’ uitriep, de handen naar het hoofdje slaande. Twee dagen te voren had dit kindje begonnen te klagen, en, ofschoon het zeer goed loopen konde, tel-
{==267==} {>>pagina-aanduiding<<}
kens gestruikeld. Ook trok de urin, die toevallig bewaard was, mijne aandacht, als zijnde melkachtig, met kleine roodachtige stipjes. - Hoezeer ik dadelijk, ook bij dit volbloedige kind, tot eene bloedöntlasting wilde overgaan, (het geval toch scheen mij toe, tot de hydrops ventriculorum cerebri te behooren, welke meestal in den aanvang, en wel bijzonder hier, uit eene congestio activa geboren wordt) moest ik mij, op dit oogenblik, alleen met de koude applicatie van wijnäzijn op het hoofd vergenoegen. Dit had evenwel eene zeer goede uitwerking, alzoo de voornaamste toevallen, ofschoon het kindje nog bleef klagen, spoedig bedaarden. Te gelijk liet ik poeders uit merc. dulc. gebruiken, in die mate zelfs, dat er ruime ontlasting volgde. Ofschoon de bedaring der toevallen, den volgenden dag, nog bijna dezelfde was, zoo was er echter in 't wezen der ziekte weinig verandering gekomen. Nu appliceerde ik een' bloedzuiger aan iederen slaap des hoofds. Eene matige bloedöntlasting werd hierdoor veroorzaakt, en het kindje was bedaarder geworden, toonende ook meer tegenwoordigheid van geest. Inwendig diende ik vervolgens een infus. fol. sennae met extr. gram., een weinig nitrum en tart. emet. toe. Des avonds van
dezen dag had er veel ontlasting plaats gehad, en het kindje was redelijk welvarende. Den derden dag der ziekte meerdere bedwelming bespeurende, met een' meer langzamen en volleren pols, en, over 't geheel, meerder zwaktegevoel als 't ware vermoedende, zoodat ik vreesde, het stadium inslammatorium in paralyticum te zullen zien verkeeren, veranderde ik de famentatie van wijnazijn, en liet van tijd tot tijd het hoofdje met liq. anod. min. Hoffm. wasschen, terwijl ik overigens ligt antiphlogistisch met bijzondere werking op het darmkanaal mijne behandeling bleef voortzetten. Spoedig, echter, bespeurde ik, dat de toevallen door deze hoofdwassching vermeerderden; waarom ik ook dadelijk, met een gewenscht gevolg, tot den wijnäzijn mij weder bepaalde. Ook dezen dag bleef voorts het kindje redelijk, toonde eenige begeerte naar speelgoed en eten, waterde meer dan voor-
{==268==} {>>pagina-aanduiding<<}
heen, terwijl ook de ontlasting eenige malen plaats had. Dan, den vierden dag was het stadium paralyticum geheel ontwikkeld; het kindje lag in eene diepe bedwelming, uit welke het niet, dan met de grootste moeite, konde gewekt worden, had eene hoorbare ademhaling, een ingevallen aangezigt, met zwarte kringen om de oogen, en ligte trekkingen in de aangezigtsspieren en handen. Ik veranderde nu ook van geneeswijze, gaf de liq. Hoffm. tot hoofdwassching, en inwendig het volgend drankje:
R, Rad. valer. sylv. ℥β.

Flor. arnicae Ʒi.

Inf. col. ℥iij add.

Camphor. el. gr. ij.

Pulv. gum. arab. Ʒβ.

M.

S. Om het uur een paplepel.
Allengskens werd de beterschap zigtbaar; ten minste de soporeuze toestand nam niet toe. Den volgenden dag, echter, meer als 't ware stilstand dan wel verbetering bespeurende, voegde ik nog bij het drankje een grein moschus. Dit had eenen gewenschten uitslag; het kindje begon langzaam te herstellen, terwijl ik het de volgende dagen nog poeders toediende uit mercur. dulc., sulph. uur. ant., et pulv. fol. digit. purp.

Den ... 1820 bezocht ik het zoontje van J.T., aan scarlatina ziek liggende, 't welk echter zeer wel afliep, en door eene sterke desquammatie der epidermis gevolgd werd. Acht à tien dagen daarna kreeg dit jongetje, oud 5 jaar, van geen zeer sterk en bijzonder van een vermineus gestel, eene sterke oedemateuze zwelling des aangezigts, welke zich allengskens tot de borst en armen bepaalde, zoo sterk zelfs, dat deze, als 't ware, blaasachtig opgezet waren, terwijl ook het scrotum eene aanmerkelijke zwelling bekwam. Daarbij was de ademhaling zeer moeijelijk, gepaard met hoesten, 't welk het kind tel-
{==269==} {>>pagina-aanduiding<<}
kens scheen tegen te houden. De eetlust was geheel verdwenen, de tong zeer beslagen, de pols langzaam, zeer klein, eenigzins snaarachtig. Beschouwende eene hydrops pulmonum voor te hebben, gaf ik tot resolvens:
R, Extracti gramin. ℥β.

Vin. stibiat. Ʒi.

Nitrat. potass. dep. ℈i.

Syr. altheae ℥

Oxymell. scillit. ℥β.

Aq. comm. ℥ij.

M.

S. Om het uur een lepel.
De zwelling, echter, was des anderen daags meer en meer toegenomen, en ging zelfs over het geheele ligchaam. De urin, voorheen klaar, werd melkachtig, met een sedimentum lateritium, 't welk vol was van zwarte en roode stippen. Ook had er gebrek aan ontlasting plaats. Twee vesicatoria aan de beenen, en één tusschen de schouderbladen te plaatsen, en tevens een antiphlogistisch laxans te geven, was mijne indicatie, die ik ook ten uitvoer bragt. Den derden dag, echter, had dit weinig uitwerking gehad; de urin was zeer spaarzaam, als 't ware met bloed doormengd, en nog voller met gemelde stippen, waardoor dezelve zeer vuil en troebel was. De ademhaling was zoo bezwaard, dat het kind zich op de knien steunde, en alle krachten inspande, om niet te stikken. De zwelling van het serotum was bijzonder zeer toegenomen, en de pols bijna geheel onderdrukt. Deze toestand der longen met die der hersenen in hydrops ventriculorum cerebri vergelijkende, en indachtig aan de waarnemingen van abercrombie, besloot ik hier dezelfde geneeswijze te volgen, en plaatste vijf bloedzuigers aan de borst. Deze gaven eene copieuze bloedöntlasting, met zigtbare verligting der benaauwde ademhaling. Inwendig gaf ik weder het bovengemeld antiphlogistisch laxans. Des avonds had ik de bloedzuigers geappliceerd,

{==270==} {>>pagina-aanduiding<<}
en den volgenden dag 's ochtends was het kind met alleen merkelijk beter, alzoo de ademhaling ruimer was, maar zelfs de zwelling wel voor een derde verminderd. De urin vloeide sterker, was helderder, en er hadden verscheidene ontlastingen van dunne faeces plaats gehad. Ik liet hetzelfde drankje gebruiken, màar voegde bij hetzelve deze poeders:
R, Pulv. fol. digit. purp. gr. vj.

Nitri depur. gr. vj.

Sulph. aur. ant. gr. iij.

Sacch. alb. Ʒi.

M.f. pulv. No. IX.

S. Om het andere uur een poeder.
De volgende dagen bleef de zwelling steeds verminderen, en de ademhaling ruimer worden. Om echter de ophoesting te bevorderen, gaf ik vervolgens:
R, Rad. senegae ℈iv.

Coq. colat. ℥iv. adde

Pulv. fol. digit. purp. gr. vi.

Sulph. aur. ant. gr. iv.

Syr. altheae ℥β.

M.

S. Om het uur of om de 2 uren een paplepel.
Hierdoor werd en expectoratie en waterlozing zeer bevorderd, terwijl ontlasting der faeces ook zeer wel ging, en het kind langzaam herstelde.

(Het vervolg en slot hierna.)





{==271==} {>>pagina-aanduiding<<}

Het leven en de wandelingen van meester Maarten Vroeg.

IX.

Het zieke Kind.

Hoewel ik 's anderen daags eenigzins in bedenking stond, of ik de pastorij in mijne gewone ochtendwandeling begrijpen zou, was ik het echter waldra met mijzelven eens, dat, zoo al Dominé van 's avonds mijne meestershulp niet noodig had, ik Dominé van's morgens een bezoek schuldig was. Ik stapte derhalve het kerkhof schuins over, en, geen graf open ziende, geraakte ik in eene vrolijke stemming bij de gedachte, dat, op de verzekering van den doodgraver zelven, sedert den tijd van Meester koen en den mijnen, er aanmerkelijk minder menschen in 't jaar stierven. Dit verzoende mij weder met mijne kunst, waarvan ik, helaas! zoo dikwijls gelegenheid heb, de ongenoegzaamheid, en zelfs de nadeelige strekking, te betreuren. Maar, zoo luchtig ik de pastorij op stapte, zoo geheel stond ik neêrgeslagen op het zien van de meid, die in de deur stond, en naar mij scheen te wachten, met een gelaat, zoo verwezen, alsof zij den toren eene wandeling om de kerk zag doen. Ik vreesde, dat met den nacht de winden wederom opgestoken waren, en ik Dominé in een' toestand zoude vinden als den vorigen dag; doch, in huis komende, vernam ik weldra, wat het was. In het slaapvertrek gelaten, vond ik de jufvrouw, in hare tranen te wasschen, op hare knien bij de wieg, waarin haar zuigeling, de oogen verdraaid en de leedjes verstijfd, scheen te worstelen met den dood. Het in 't vertrek wat warm en bedompt vindende, nam ik het kind zachtjes op, bragt het in den ruimen gang, en ging daar eenige malen op en neêr, terwijl de moeder, op mijn verzoek, eene klisteer en eene pap van zuurdeeg met wijnruit gereed maakte. Het kindje kwam, door de weldadige werking

{==272==} {>>pagina-aanduiding<<}
der frissche lucht en der koude, bij, eer de overige middelen aangewend waren; doch, ook na het aanwenden van dezelve, bleek het mij, bij een nader onderzoek, dat het teeder ligchaam geheel ontsteld was, en dat er veel moest gebeuren, eer men het arme schaap met eenige gerustheid zoude kunnen aanzien.
Na het noodige besteld, en der treurige moeder, op mijne wijze, een hart in het lijf te hebben gesproken, ging ik weg, ik wil wel zeggen in eene geheel andere stemming dan ik gekomen was; met een hangend hoofd liep ik daar heen, en zonder een' boer aan te kijken. Een ziek kind weegt mij altijd zwaar op de maag. ‘Ik wil het wel gelooven,’ zegt mijne vrouw altijd, wanneer ik haar hierover mijne bezwaren te kennen geef; ‘de arme schaapjes kunnen niet zeggen, waar het hun schort.’ Maar, schoon het, misschien door ongewoonte, mij zelden in mijn hoofd komt, van mijne vrouw te verschillen, hierin kan ik haar nooit gelijk geven: want het beste, wat ik nog in de kinderpraktijk vind, is, dat zij niet spreken kunnen. Gave de Hemel, dat wij Eskulapen van de verhalen onzer lijders af waren, en van de gewigtige observaties, die zij omtrent hunnen toestand te maken hebben! Het zoude dan ten minste slechts aan ons liggen, uit de zuivere bron der ervaring te putten. Nu gaat het ons als iemand, die in het water het beeld van een of ander zien wil, terwijl een ander het voor zijn' neus bestendig met een stokje staat te roeren. Ook valt het ligt te begrijpen, dat, daar het weinigen menschen gegeven is, slechts dàt te zeggen, wat te pas komt, dit althans moeijelijk moet zijn ten aanzien van eene zaak, waaromtrent zelfs de lieden der kunst elkander bijna nooit verstaan. Men moet niet denken, dat ik hier alleen uit mijne boerenpraktijk spreek. Dr. wakker heeft mij verzekerd, dat hij dikwijls met zijne Heeren en Dames ruim zoo verlegen is, als ik met mijne boeren en boerinnen. Zelfs moet ik bekennen, veel vooruit te hebben; zelden, ten minste, zal hem gebeuren, wat mij meermalen overkomt, zoo als nog vóór eenige dagen,

{==273==} {>>pagina-aanduiding<<}
toen een boerenknecht van een nabijgelegen dorp in mijn voorhuis trad, den stok tusschen zijne beenen stak, en, met de kin daarop leunende, verder geen woord sprak, dan: Ik zind onklaar. Doch, daar nu eenmaal de mensch een sprekend wezen is, mogt ik wel lijden, dat men, onder al die menigte dingen, welke men thans op de scholen leert, ook de kunst leerde, hoe men een' Doctor berigt moet geven van zijnen toestand.
Het is dus niet de stomheid der kleinen, welke mij zulk een' schrik aanjaagt, wanneer ik voor hun ziekbed word geroepen. Deze toch kan alleen aanleiding geven, om, bij gebrek van de noodige aanwijzing, niets te doen; en dan heeft men nog de kans, dat de Natuur zichzelve genoeg zal zijn. Het is veelmeer de onbegrijpelijke teêrheid en beweegbaarheid van het kinderlijk gestel, welke mij zoo angstig en verlegen maakt. Onze zintuigen zijn te grof, en werken te langzaam, om al die fijne en onmerkbare veranderingen te vatten en te volgen, welke het kinderlijk ligchaam, althans in den zieken staat, aanbiedt. Het is mogelijk, dat het aan mijne lompe boerenvingeren hapert; maar mij ontsnapt de ontstemming in den kinderlijken pols, en naauwelijks is mijn oog vlug genoeg, om de ziekelijke afwijkingen der ademhaling te volgen. Daarenboven, zulk een teeder zamenstel moet een niets in verwarring brengen. Derhalve moet de grootste verwarring, op het oog, niet zelden een' zeer onbeduidenden grond hebben. Maar wie gevoelt niet, dat dit het hagchelijk maakt, bij zware toevallen, door te tasten: want wie weet, of wij de kleine oorzaak, juist door de werking, van onze geneesmiddelen onafscheidelijk, niet vreesselijk groot en gevaarlijk maken? En toch alweêr, zullen wij die kleine oorzaak onaangeroerd laten? Kan niet juist de gevoeligheid van het onnoozel ligchaam het onschuldigst middel in vergift verkeeren? o Gij, die uw kind naauwelijks ziet geboren worden, of gij omringt het met fleschjes en doosjes en potjes, met klisteren en zetpilletjes en badkuipjes, - och! waart gij overtuigd, waarvan Meester koen en Dr. wakker mij overtuigden, dat de kinderen niet ziek ter wereld komen, maar gezond, en dat, zijn zij al wat zwak, de moederlijke borst meer geneeskracht bezit, dan een fleschje venkelwater, en moederlijke koestering meer opwekkend vermogen, dan de kruiderrijkste baden of de geurigste berookingen!

{==274==} {>>pagina-aanduiding<<}

Dezelfde moederlijke zorg, die het teeder wicht behoedt gedurende deszelfs gezondheid, waakt ook over zijne ziekten; en de Arts is gelukkig, die, al wat hij in zijne dikke boeken geleerd heeft vergetende, bij het kinderbedje zijne wetenschap der moeder afziet. Veranderingen in gelaat, houding, kleur, stem, welke den scherpzinnigsten Arts ontsnappen, zullen het moederlijk oog en oor treffen; en de moederlijke arm zal, beter dan de fijnste balans, af- en toenemen van kracht en vleesch op een haar bepalen. Het is, alsof zij de veranderingen in het kinderlijk ligchaam nog gevoelt, als die van hare eigene ingewanden. Arme moeder, die niet elken toon van haren zuigeling weet te onderscheiden! Door een ziekelijk gevoel schreeuwt een kind nooit hard en aanhoudend, maar of met eene klagende, halfgesmoorde stem, zacht huilend, of in korte, snel afgebrokene gillen; op het eerste moet men vooral oplettend zijn, inzonderheid als het plaats heeft bij het aanraken van het kind, of het maken van bewegingen.
Ik zoude mij gelukkig achten, wanneer ik, in mijne boerenpraktijk, meer partij van de moederlijke hulp trekken kon. Maar het schijnt, alsof de moederzin ook eene soort van beschaving behoeft; ten minste heb ik bij meer beschaafden bevonden, dat de kinderen beter verstaan en daardoor ook beter geholpen worden. Bij een' boer zijn ziek en dood, althans bij kinderen, omtrent dingen van ééne beteekenis. Zij laten het arme schaap liggen, tot zij verzekerd zijn, dat het dood is, om het te begraven, en kijken er van tijd tot tijd naar, zoo als men naar een lijk ziet, om te zien, of or reeds bederf aan komt. Ik reken dan ook een kind, dat van eene eenigzins ernstige ongesteldheid opkomt, als een gevonden stuk gelds, waarop men hoegenaamd geene rekening had kunnen maken, dat men opraapt, om het in de armbus te steken.
Dr. wakker heeft mij verhaald, dat men, in de stad, tot een geheel ander uiterste vervalt. Bij een' vloobeet komt Doctor en Chirurgijn te pas; en als een blok van een' jongen, na den maaltijd, met een bleek gezigt, wat stijf op zijn' stoel zit, wordt hem dit voor koorts aangerekend; hij moet naar bed, en een kopje vlier of kamillen slikken. Gelukkig, zoo hij het nog binnenhoudt; want komt hij te braken, zoo zit er eene vaste van twee of drie dagen op; vervolgens nog een paar dagen een schraal dieet, zoodat de eer-
{==275==} {>>pagina-aanduiding<<}
ste maaltijd, na zulk eene onthouding, meestal aanleiding geeft, om de hongercuur op nieuw te beginnen. En zoo is het met verkoudheid en alle mogelijke gevallen. Intusschen is dit nog in allen gevalle beter, dan de manier, welke anderen hebben, die, om alle aanleiding tot ziekten voor te komen, hunne kinderen grootbrengen met een seconde-uurwerk, een' passer, een' duimstok, een goudschaaltje en een barothermo-hygrometer, ten einde tijd van slapen en waken, spelen en leeren, eten en drinken naauwkeurig te bepalen, spijs en drank te meten en te wegen, en voorts te zien, of het kind uit of t'huis moet blijven, hard of zacht loopen, met of zonder dasje naar school gaan, en dergelijke dingen meer. Ik behoef niet te zeggen, dat, zulk een kind ziek zijnde, de Faculteit oogen en banden te kort komt. Deze teedere zorg voor het pimpelmeezig kroost geeft hoop op een nog fijner nageslacht; zoodat weldra van de gansche historie van Lilliput niets onwaarschijnlijk blijven zal, dan de lengte van gulliver.






Herinnering aan Joan en Cornelis de Witt. (*)


Ik vloek den lasterkteet, die, uit den logennacht, 
De wet heest doof geschreeuwd en 't all' in oproer bragt. 
'k Wil waarheid zingen; 'k wil haar stem aan de aard' doen hooren. 
 
loots. 

Het was op een' verrukkenden avond, een' avond zoo schoon en bekoorlijk als onze vaderlandsche grond dien zeldzaam te genieten geeft, dat ik, vergezelschapt van goede vrienden,

{==276==} {>>pagina-aanduiding<<}
van een uitstapje naar het bevallig gelegene dorp Wassenaar, in den Haag terugkeerde. Hier wachtte ons een verfrisschende avonddisch; en, na afloop van denzelven, vond de voorslag van twee mijner vrienden tot eene wandeling in het Bosch bij mij eene gereede toestemming: wij wenschten de Dames goeden nacht, en begaven ons op weg.
De maan had intusschen haar hoogste standpunt aan den hemel bijna bereikt, en het zachte schijnsel, dat van hare ronde schijf op ons nederdaalde, schonk aan dezen nacht eene majesteit en luister, die de zielen van ons, jeugdige nachtwandelaars, met de heiligste aandoeningen en verhevenste gewaarwordingen vervulde.
Wij beleefden destijds (1805) de dagen der Republiek; dan, donkere wolken begonnen zich reeds aan den staatkundigen gezigteinder, nu en dan, meer of min dreigende, te vertoonen. Wat wonder alzoo, dat wij, in onze eenzame boschwandeling, onszelven in gedachten en gesprekken verloren, aan ons dierbaar vaderland gewijd?
Vóór wij het vermoedden, hadden wij het gebouw het Huis in 't Bosch bereikt. De aanblik van dat voormalig Stadhouderlijk verblijf riep de aloude dagen van roem en glorie voor onzen geest. Maurits en Nieuwpoort, ruiter en Chattam stonden voor onze ontvlamde verbeelding. Wij reciteerden, als om strijd, plaatsen uit beroemde Dichters, en gaven onze boezems lucht door onderlinge toespraak, bemoediging en vertroosting.
Even ongemerkt waren wij de aloude hofplaats genaderd en weder binnengetreden. Het was reeds lang na middernacht, en schier geen menschelijk wezen ontmoette ons op de ledige straten; alles rondom ons was plegtig stil, als de stilte van het graf.
Onze weg geleidde ons, arm in arm gestrengeld, langs den Vijver, naar den kant der Gevangenpoort. Het lommerrijk geboomte op den Vijverberg, waardoor slechts hier en daar het schijnsel der volle maan vreedzaam straalde; de vijver zelf, door geen nachtwindje zelfs bewogen, onberoerd, kalm en effen; het romantisch eiland, den Hagenaar onder den naam van het groene zoodje bekend; het voormalig Stadhouderlijk kwartier in de schaduw; de statige nacht; de heldere hemel; onze tot rein gevoel zoo gestemde harten; onze vaderlandsliefde; onze ... Dan, waartoe hier meer bij te voegen? Alles, volstrekt alles, wat om en in ons was, verhoog-
{==277==} {>>pagina-aanduiding<<}
de den heiligen ijver, die ons blaakte, den ernst, die ons schier bij elken trek geleidde.
Wij hadden tot hiertoe onafgebroken doorgepraat, ja soms vriendelijk elkander het woord betwist; dan, op eens - als door het vermogen eener op ons gerigte toeverroede - traden wij zwijgend daarheen. Nu hoorden wij onze stappen in de verte weêrgalmen; maar niemand sprak. Een naburige kerktoren bromde den klokslag een, en nog werd de stilte niet afgebroken. Wij waren inmiddels de Gevangenpoort genaderd, en nu kon ik het niet langer uithouden; ik rukte mij los uit de armen mijner vrienden, en bleef staan; ook zij schenen op eens als aan den grond geklonken, toen ik het stilzwijgen ophief, en met eene weemoedige stem uitriep: ‘Hier stierven dan de de witten!’ - ‘Ja, hier vielen die edelen!’ - ‘Ja, hier werden zij vermoord!’ klonk het antwoord. Maar nu was het ons ook onmogelijk, verder te gaan. De ontzettende geschiedenis van het rampzalig uiteinde der beide Broeders; de mishandelingen, hunner ontzielde lijken, na den gruwelmoord, aangedaan, - alles stond daar, na een tijdsverloop van honderddrieëndertig jaren, zoo duidelijk voor onze opgewekte verbeelding geschilderd, alsof wij, in eigen persoon, ooggetuigen hadden geweest van eene gebeurtenis, die ons schier over onze Vaderen had kunnen doen blozen, indien niet door de tijdgenooten der beide Broeders derzelver nagedachtenis vereerlijkt en verheerlijkt was.
Wij wandelden de plaats gedurig op en neder. In de nabijheid der Gevangenpoort zijn de straatsteenen van eene ardere soort dan de gewone, zoodanig geplaveid, dat zij de gedaante eener zeer groote piramide aan het oog vertoonen. Hier - zoo luidt de overlevering - is de moord voltrokken. Hier stonden wij dan ook lang, zeer lang aan de rampzalige slagtoffers te denken ... neen! hier aanschouwden wij de afschuwelijke wandaad, en werd het ons, als zagen wij de schimmen der moorders om ons waren. De zwart en verhoef, duurkant en van spanje, d'assigny en van soenen, verhagen en de haan, van vaalen en tichelaar - allen verschenen ons hier als afgrijselijke spoken, door de wroegingen van het geweten, reeds langer dan eene ontzettende eeuw, in het uur van middernacht, naar deze plaats voortgezweept, en door duldelooze herinneringen gefolterd!
Dikwerf hoorden wij beweren, dat gebeurtenissen als deze

{==278==} {>>pagina-aanduiding<<}
der vergetelheid behoorden te worden overgegeven. Wij vereenigen ons hiermede volkomen, indien de herinneringen aan zoodanige wandaden, regtstreeks of van ter zijde, geacht kunnen worden voedsel te schenken aan burgerlijke twisten, verdeeldheden, haat en wraakzucht, of wat wij van dien aard meer verderfelijks zouden kunnen noemen. Dan, wie zal het wraken, wanneer wij, afkeerig van alles, wat uit ééne der opgenoemde vuile bronnen voortvloeit, een' stillen traan toewijden aan de nagedachtenis van hen, die als ongelukkige slagtoffers eener blinde volkswoede gevallen zijn? Wie zal het wraken, wanneer wij, op de plaats zelve, waar zij het leven lieten, hunner talenten en verdiensten regt laten wedervaren, en hunner nagedachtenisse zegenend gedenken?
‘Maar,’ zal men welligt vragen, ‘wat berokkende dan den beide Broeders een zoo afgrijselijk lot?’ - Wij antwoorden: de teugellooze woede van een bandeloos gemeen, door de reeds genoemde moorders opgeruid. Men hoore, ter nadere bevestiging van dit antwoord, de uitspraak der waarheid, uit de ruiter's mond: ‘Dat die Heeren zoo om hals gebragt zijn, is droevig om te hooren. Zijn ze schuldig, gelijk men roept, aan verraad, of aan 't omkoopen van een' Barbier, om zijne Hoogheid te doen vermoorden, dan moest men ze door wettige Regters hebben ter dood verwezen; dat zou tot luister en eere van den Staat en 't Regt hebben gestrekt: maar nu zijn ze door 't razende volk vermoord. God beware ons lieve Vaderland voor zoodanig en meerder oproer en oploop!’
Neen, men vergete het uiteinde der Broederen niet! Dat uiteinde, hoe ontzettend ook, ontneemt niets aan hunne verdiensten, den vaderlande betoond. Immers blijft de blanke deugd altijd eerwaardig, het zij wij haar gezeteld op den troon of aan den voet van een schavot ontmoeten. Ja, hier, op de plaats van den moord, komen, willens of onwillens, de overwinning op den Teems, de brand van Chattam, en het in zee brengen van 's Lands vloot, elk' vaderlander voor den geest, en hij noemt met eerbied de namen van de ruiter en de witten.
Er zijn et, die de nagedachtenis der Broederen hebben pogen te bezwalken; maar er waren ook, in die donkere dagen, onverlaten, die den onvergelijkelijken de ruiter moorddadig zochten om te brengen: dan, zegt de Levensbeschrijver des grooten mans, naar waarheid: ‘Men beleesde toen

{==279==} {>>pagina-aanduiding<<}
booze tijden, vruchtbaar van snoode stukken, in welke de onschuldigsten dikwijls de ongelukkigsten werden, en de besten het boosste loon ontvingen.’
o! Dat ieder staatsman, die het gewigt zijner betrekking gévoelt, en zich aan het geluk des vaderlands geheel wil toewijden, zonder daarbij op den lof of de verachting der mënigte te zien, zich, in een' schoonen, plegtigen nacht, naar deze plaats begeve, om aan het uiteinde der Broederen te denken; en - vindt hij dan in zichzelven geestkracht en moed, om op het moeijelijk spoor van eer en pligt onbezweken voort te gaan, ook dàn, als het ergste hem wacht, dan mag zich het vaderland in het bezit van zulk eenen edelon voorstander zijner regten gelukkig rekenen; maar dan ook siert de dank van een vrij en gelukkig volk hem meer, dan het ridderkruis door Vorstenhand geschonken.
Met deze en dergelijke bespiegelingen, overdenkingen en gesprekken hielden wij ons onderling bezig. Inmiddels begonnen zich aan den hemel nu en dan donkere wolken te vertoonen; zij stegen al verder voort en hooger aan, bedekten het glanzende gelaat der maan voor onze oogen, en nu werd het donker om ons heen. Ten laatste waren de wolken voorbijgedreven, en de vorstin van den nacht praalde weder onverdonkerd in al hare schoonheid en pracht. Zoo ook, edele Broeders! kon de luister uwer vaderlandsliefde en deugd, voor een oogenblik, worden verduisterd, door heillooze partijschappen en twisten; dan, kortstondig was de zegepraal van wrok en haat; de glans uwer verdiensten en trouwe blonk nu des te schooner, en was het voor deze eeuw bewaard, de barbaarschheid uwer eeuwe te betreuren, die het treurspel der beide gracchussen, onder een Christelijk volk, herhalen dorst!
Wij verlieten, ten laatste, met diepgeroerde harten, de plaats des jammers, en keerden naar ons verblijf terug. Hier spraken wij nog lang over hetgeen wij gedacht, gevoeld, gezegd hadden; ja, wij dachten nog aan het lot der Broederen, toen, in het einde, de slaap ons belette hiermede voort te gaan, het zigtbare van voor onze oogen, het onzigtbare van voor onze verbeelding verdween, alles, het verledene en het tegenwoordige, zich met de donkere toekomst ondereen begon te verwarren, en wij ten laatste zelfs het bewustzijn van ons aanwezen hadden verloren.
Dikwerf heb ik mij in het vervolg deze weemoedig-aange-
{==280==} {>>pagina-aanduiding<<}
name nachtwandeling herinnerd; want de nagedachtenis van edele en groote zielen was mij altijd dierbaar en heilig.

Ja, Witten! dierbaar blijft me uw naam; 
En, wie zoo laag ooit zonk, dat hij zich uwer schaam', 
'k Bezweer u, bij uw deugd, ik zal u nooit vergeten; 
Zoo vaak mijn voet uw graf betreedt, 
Herhaalt mijn hart dien heilgen eed; 
't Is roem en eer voor mij, u, edlen! groot te heeten. 
 
o, Broeders! valt gij voor 't geweld, 
Ook zoo werd Nassau eens door 's moorders hand geveld; 
De woede kon u 't licht, maar nimmer de eer ontrooven: 
Wat zegt hier moordbijl, lood of dolk? 
De vloek van een dolzinnig volk? 
't Zegt niets: uw deugd staat pal, den nacht des tijds te boven. 
 
De kroon, die zoo veel deugd verwacht, 
o! Zie haar u gewijd door 't dankbaar nageslacht, 
Van 't schittrend spoor der eer geen voetstap afgeweken: 
Maar, zweeg ook 't loflied, u gewijd 
Toch blijft, verjaarde wrok ten spijt, 
De vlam, die Chattam blaakte, en Neêrlands glorie spreken. 
 
Neen, 'k staar niet op uw schriklijk lot; 
De glans der deugd blinkt schoon, ook zelfs op 't moordschavot. 
De nacht, waarin zij praalt, verhoogt dat schoon in waarde, 
De snoodheid stijg' ten top van eer; 
De Dichter schiet den bliksem neêr, 
En brandmerkt Nero's kruin, al huldigt hem ook de aarde. 
 
Maar, stort, gegriefd door moordgeweer, 
De tweede Gracchus, schier op 't graf zijns broeders, neêr, 
En valt hij voor een' storm, zoo woedend losgebroken; 
De Dichter grijpt, met vaste hand, 
De omkranste luitsnaar van den wand; 
Hij zingt der Gracchen lof, en - de onschuld is gewroken. 
 
Dit, Dichters! is uw adeldom; 
Gij zwijgt niet, wat ook zwijg', van bange ontzetting stom; 
Gij bukt niet, Barden! neen, niets kan uw' geest bedwingen; 
Gij staat, wat schokken moge of vall', 
En blijft, in 't aanzien van 't heelal, 
Het pleit voor waarheid en miskende deugd voldingen. 
 
w.h. warnsinck, bz. 







{==281==} {>>pagina-aanduiding<<}

Gedachten van den leerling van meester Maarten Vroeg, over den vermaarden wonderdokter Wessel van der Lee, bij den aanvang van het tweeëntwintigste jaar der negentiende eeuw.

Mijnheer de Redacteur! - Daar Meester zulk een groot liefhebber van schrijven was, kon het niet wel anders, of het moest mijne zucht tot navolging wekken. Wanneer het nu niet al te druk aan den winkel, en Meester van huis was, terwijl Jufvrouw toontje onder een kopje koffij door hare buurvrouwen werd bezig gehouden, beproefde ik het, ook iets te schrijven; en nu het geschreven is, zag ik het ook gaarne gedrukt. Gij hebt zoo veel voor Meester over, en plaatst zoo veel van zijne stukken; eilieve! doe mij het genoegen, en neem dit ééne van mij in uw Maandwerk op. Ik zal u in lang niet meer lastig vallen. Want, daar ik nog zoo vlug niet met de pen kan omspringen als Meester vroeg, zal ik zoo spoedig niet wederom gereed zijn. Kunt gij het wat spoedig plaatsen, gij zult dubbel verpligten den dankbaren Leerling van Meester maarten vroeg,

Uwen bestendigen Lezer.

De stad, die binnen hare muren zoo vele groote mannen heeft gezien, is dezer dagen wederom het tooneel geworden van eenen man, die de grootste verwondering opwekt, en aller oogen tot zich trekt. De veste van govert den bultenaar, welke mag roem dragen, eenen huig de groot, het licht der eeuwen, en eenen antonius van leeuwenhoek, een sieraad der natuurönderzoekers, aan de geleerde wereld te hebben geschonken; Delft, onder welks ban een desiderius erasmus leefde, en in welks midden een reinier de graaf de ontleedkunde met nieuwe ontdekkingen verrijkte; dat zelfde Delft bezit thans eenen man, zoo als er, mag men hem gelooven, en hetgeen er van hem getuigd wordt, te voren nimmer één is gezien en bevonden. Ook zonder den man genoemd te hebben, wie gevoelt niet, dat ik WESSEL VAN DER LEE, grutter van schermerhorn, bedoele? En nu behoef ik over den man, om hem te leeren kennen, niets ver-
{==282==} {>>pagina-aanduiding<<}
der te zeggen. Waar daden spreken, zijn woorden overtollig! - Maar, al zijn er thans in Delft geene lijders meer, die over jichtpijnen klagen; al begint deze plaag uit de omliggende plaatsen meer en meer te verdwijnen; al zal van der lee eerlang voor de jicht zijn, wat jenner voor de uitroeijing der kinderpokken is geweest, - men is niet tevreden, dat men kome en zie en ondervinde; men wil ook weten, vanwaar en hoe hij aan dit alles is gekomen. Men behoorde wel zoo verre niet te vragen: het zoude beter voegen te gelooven, zonder dat men ook de oorzaak kon doorgronden. Dankbaar voor de weldaad der genezing, konde men immers zich met dezelve vergenoegen, al wist men ook het hoe en waarom niet; te meer, daar de groote meester nog niet goedvindt, iemand er mede
bekend te maken, waarvoor hij zeker de beste redenen zal hebben, al begrijpen wij kortzigtigen dit ook niet. Blijft de diamant geen edele steen, door hoe ruw eene schors hij ook omgeven worde? Wie zou dwaas genoeg zijn, hem daarom te verwerpen? Ieder volge ook hier den gewonen loop. Al kent men den steen niet, al valt den onkundigen ook het uitwendige tegen, hij gelooft de verzekering van den beterwetenden en deskundigen juwelier, en vindt zich bij de uitkomst niet bedrogen. Wie hier de juwelier zal zijn? Immers het algemeen gevoelen: want vox populi, vox d - !
Hoezeer nu wessel van der lee niets van zich heeft geopenbaard, echter (mogelijk door een te goed vertrouwen op de menschen) zijn hem toch enkele woorden ontvallen, die niet konden nalaten indruk te maken op den nadenkenden.
Ofschoon men nu groote hoop mag voeden, dat het geheim van van der lee, waardoor hij zoo veel tot verbazing uitwerkt, niet met hem ten grave zal dalen, maar hij dit zal mededeelen aan eenen man, die door aanleg en persoonlijke hoedanigheden overwaardig schijnt, de bezitter van zulk een' schat te worden, en dus op de kostelijke plant, die wij bezitten, een niet minder veelbelovend telgje zal geent worden, er is toch grond om te vermoeden, dat onder deze mededeeling niet zal begrepen zijn de wijze, hoe de eerste bezitter tot deze kennis is gekomen. Wien zoude de lust niet bekruipen, hier eenige navorsching te wagen, al ware het ook, dat door deze ontdekking niets anders werd

{==283==} {>>pagina-aanduiding<<}
gewonnen, dan de voortduring van een blind geloof in den Heer wessel van der lee?
Er is tot heden toe nog zoo veel, hetwelk den grooten man in het openbaar en in het geheim zoekt tegen te werken. Wessel van der lee ondervindt, zoo als dit ook meer andere groote mannen ondervonden, dat de verlichting met tegenstand moet kampen! Mogten alle deze werkingen van menschen, die zich leden van het rijk van licht en waarheid noemen, door deze pogingen tot het regte doel geleid worden! - Maar welligt zal iemand vragen, hoe ik het durf wagen, mijne navorschingen mede te deelen, en hoe ik er aan gekomen ben, terwijl over dit alles een zoo digte sluijer ligt. Ik antwoorde op het eerste: ten algemeenen nutte waagt men veel; en omtrent het andere belge het niemand, dat ik alleen dit zegge: ik ben op eene zeer eenvoudige wijze werkzaam geweest; ik ben aan het vertrouwen van niemand ontrouw geworden, en ook de snapachtigste clairvoyanten kunnen gerust zijn, dat men haar niet verschalkt heeft; geene, hoegenaamd ook, is hem, wiens wenken zij moest opvolgen, ongetrouw geworden. Zelfs hij, die den Heer van der lee zoo getrouw aankleest en op zijne wenken dient, als mephistocles dit immer Dokter faustus deed, ook hij verontruste zich niet; hij kon het niet zeggen, want - hij zelf weet het niet! Dan, genoeg hiervan.
Op een klein eiland in den Tiber, vermaard door de burgerberoerten ten tijde van tarquinius, was vroeger een tempel, waar de geheiligde Slang der Geneeskunde werd bewaard. Daar werd gelijktijdig voor den God der Geneeskunde de eerdienst, hem regtmatig toegekend, gehouden: Daar ontvingen de hulpbehoevenden hulp, verligting en verlossing van smart en kwalen. Daarvoor bragten zij den God eene regtmatige hulde, en offerden dankbare harten en eenvoudige gaven. Met de toenemende weelde en ongodsdienstigheid in den Romeinschen staat ging ook veel van deze goede en eenvoudige instelling verloren. Zij, die zich toen als priesters van deze Godheid opwierpen en indrongen, haakten naar hetgeen weleer een voorregt der Godheid en der regtmatige dienaren was geweest. Zij dachten allerlei middelen uit, om den toeloop der lijders te vermeerderen; verzonnen velerlei kunsten, om de nieuwsgierigen te lokken, de eenvoudigen te verschalken, en de meer doorzigtigen terug te houden. Het wonderbare moest hunnen roem vermeerderen, en het onge-
{==284==} {>>pagina-aanduiding<<}
loofelijke hun aanzien bevestigen. Dat het onder dit alles niet aan geschenken mogt ontbreken, spreekt van zelf. Zij ontvingen die wel voor den tempel; maar hun bijzondere Corban getuigde, wie er het meeste voordeel van trok, en hetgeen werd afgezonderd voor de behoeftigen, was eene nietsbeteekenende som, in vergelijking van hetgeen zij ontvangen hadden. De priesters lieten hunne komst lang verbeiden, om de verwachting gaande en gespannen te houden. Om zoo veel mogelijk de verbeeldingskracht der lijders te boeijen, moesten zij somtijds een' en meer nachten in den tempel doorbrengen, of ook in een der nabijgelegene gebouwen. Wanneer zij nu eindelijk in slaap vielen, moest hunne gespannen ziel droomen verwekken. Zij vertelden dan naderhand de middelen, die hun in dezelve waren geopenbaard; en, al waren deze ook somtijds niet gepast, volgde er eene
geheel tegenovergestelde uitwerking, of bleef de genezing soms geheel achter, het was de schuld der priesters niet. Door incubatie zocht men ook nog andere en veel vreemdere verschijnsels voort te brengen: de zoo in slaap gebragte kranken spraken in vreemde talen, zagen zich van binnen, verhieven zich boven tijd en ruimte; het verledene en de toekomst lag voor hunne oogen, als eene kaart; zelfs het duistere des doodenrijks was tegen hunnen helderen blik niet bestand; zij gaven der Pythia niets toe. Zulke dingen waren verbazend om te zien, ontzettend om gehoord te worden. Lang, zeer lang, zelfs na den ondergang van het Romeinsche rijk, heeft zich dit goochelspel staande gehouden; want het ongerijmde, indien het maar met den sluijer van het wonderbare is bedekt, vindt aanhangers, verdedigers en voorstanders. Men zegt zelfs, dat nu nog binnen de vervallene muren de geest dezer mysteriën is blijven hangen, en er voor den leergierigen ter onderrigting veel is voorhanden, al vertoonen de bouwvallen niets aan het oog des gezonden verstands! Cagliostro leeft niet meer, om bij hem na te vorschen, waar hij zijne kunst heeft geleerd, die ééns de wereld zoo zeer bezig hield. Maar, indien de Heer van der lee ons eens openhartig wilde antwoorden, waar hij in Italië zijne kunst heeft geleerd, zoude het wel ver van deze plaats zijn? Ik zie een' grimlach op 's mans geestig aangezigt. Meer te vragen, zoude onbescheiden zijn. Hij zwijgt; - zijn zwijgen is genoeg! Laat hij dan der goede burgerije verhalen, dat hij in een klooster is geweest, en dat

{==285==} {>>pagina-aanduiding<<}
de H. antonius zijn beschermheer is: wij vergeven hem deze jokkernij; zij is noodzakelijk: want door wien hij helpt, dit moge den sterken geesten onverschillig zijn; maar vrome zielen zouden geërgerd kunnen worden, indien zij zeker wisten, dat hij het in een' heidenschen tempel opgedaan had, en zoo, als 't ware, den Baal diende.
Genoeg dan over de plaats. Maar wat is er toch van dat Grieksche handschrift, receptenboek, of hoe die wonderbladen mogen heeten; dat kleine boekje, hetwelk, bij zeer moeijelijke gevallen, nog wel een- of andermaal uit den zak wordt gehaald? Heeft dan niemand ooit iets gehoord van die Grieksche gezondheidstafels, welke ten tijde van Keizer antonius den vromen schijnen opgesteld te zijn, en waarvan er enkele zijn opgedolven (*)? Zoude zulk eene ook in handen van den Heer van der lee gekomen zijn? Maar gesteld eens dit ware zoo, hoe komt hij tot kennis van den inhoud, dewijl zij in de Grieksche taal zijn opgesteld? Men heeft wel eens eenen Italiaanschen schoorsteenveger ontmoet, die vlug Grieksch en Latijn sprak, en verzen in deze taal voor de vuist opsneed; maar of onze Grutter te dezen opzigte een groote Griek is, zoude ik daarom voor twijfelachtig houden, dewijl hij in 1818 (†), te Schermerhorn, zekere rede liever in het Hollandsch bezigde dan in het Grieksch, omdat hij zelf zeide het eerste beter te verstaan. Hoe is hij er dan mede bekend geworden? Ik heb zoo veel gezegd: zachts, dat ik er dit nog bijvoege. Heeft de Heer van der lee niet eene dochter, die het al zeer verre in het slapen gebragt heeft, zoodat zij alle hare speelnootjes kan doen slapen, als zij dit slechts verkiest, en er bij haar, 's avonds door de buurtjes, geheele slaappartijen aan huis gehouden
worden. Die nu weet, wat eene vlugge clairvoyante vermag, hoe voor haar tijd en vorm kan verdwijnen, de ziel zich dan in de ruimte zonder banden beweegt, ieder geschrijf, of wat het ook zijn moge, voor haar blootligt, zonder dat de vormen, anders letters genoemd, haar eenige moeite in de onteijfering verwekken, al waren het ook Chinesche of Syrische karakters, die zal zich niet verwonderen, dat het lezen van eene Grieksche tabèl voor

{==286==} {>>pagina-aanduiding<<}
deze schoone slaapster minder moeijelijk zal zijn, dan voor menig scholier het bestuderen van Gothische karakters. Maar er schijnt nog iets achter de zaak te zijn, hetwelk ik verklaar niet te kunnen doorgronden; want, hoe gemakkelijk de Heer van der lee langs dezen weg tot kennis kan komen van hetgeen in hem onbekende talen geschreven is, hij toont nogtans begeerte om zelf Grieksch te willen leeren. Indien ik wèl onderrigt ben, heeft hij dit zijn verlangen niet onduidelijk te kennen gegeven aan iemand, die zich met het onderwijs dezer tale bezig houdt. Wat er van de zaak zij, zal de tijd leeren. Het zoude intusschen van belang zijn, te onderzoeken, hoe verre het vermogen eener clairvoyante ga, om met den inhoud van vreemde handschriften gemeenzaam bekend te raken. Hoe veel zoude ééne clairvoyante bij iedere Hoogeschool niet vermogen tot het ontcijferen van handschriften der Oostersche en oude talen! En zouden op deze wijze niet vele geschillen over de beteekenis van oud of onbekend letterschrift op eene eenvoudige wijze kunnen beslist worden? Mogelijk vergist zich eene clairvoyante minder, wanneer zij met ernstige dingen wordt bezig gehouden, dan wanneer zij voorgeeft de menschen in hunne geheimste binnenkamer te bespieden (*). Dan, om tot den Heer van der lee terug te komen: hoewel 's mans ijver ter uitbreiding zijner kundigheden prijzenswaardig is, hij zoude mogelijk zijnen kostbaren tijd beter kunnen besteden. Hoe vele uren moet hij niet pal zitten, wanneer hij zijne geheimzinnige zalf toebereidt; opdat ik niet van zijne andere tijdroovende bezigheden gewage! Ruime belooningen vergoeden toch niet altijd tijdverlies. Hij zorge meer voor zijnen eigenen
welstand; hij gebruike met rust de middelen, die tot eene duurzame instandhouding des ligchaams zoo noodig zijn! Mijn waardige Meester vroeg, die van gezondheidsregelen iets meer wist, dan men wel van eenen Dorpsmeester zoude verwacht hebben, zeide, wanneer het te pas kwam, dat spirituosa tot de vlugge prikkelende middelen behooren, en duurzame noch blijvende krachten aanbrengen. Maar, eer ik lessen geve, laat ik bedenken: Zeg steeds wat gij denkt, maar nooit al wat gij denkt.


{==287==} {>>pagina-aanduiding<<}

Nieuw alphabet van en voor den opmerker.


B.


Besturen. De kracht, die het schip beweegt, komt van den stuurman niet: deze behoeft slechts aan het roer te blijven. Zoo is 't ook met het Staatsbestuur. De Vorsten, die dit anders begrijpen, het roer verlaten, en op de plecht gaan staan, om winden en zee te bevelen, zullen geen land bezeilen.

Beter. Van iets, dat minder slecht is, zegge men nimmer, dat het beter is. Tegen goed, beter en volmaakt, staan kwaad, slechter en onherstelbaar over. De wortel van het betere is altijd het goede; maar het kwaad, dat sluimert, of nog niet volkomen ontwikkeld is, heeft daarom met het goede nog niets gemeen, en is het betere niet. Die zedelijke botanist is regt verdienstelijk, welke deze twee zoo zeer naar elkander zweemende, doch zoo geheel ongelijkslachtige kruiden wèl te onderscheiden weet. De scheidslijn tusschen goed en kwaad kan toch niet te scherp getrokken worden; want als de benamingen zich eenmaal verbroederen, doen de begrippen dit ligt mede.

Betoog. Die voor 't verstand iets betoogd heeft, is nog maar in 't bezit van de voorstad; hij moet ook de vesting, het hart, winnen.

Bezuiniging. Is soms niet meer dan eene belasting, geheven, a. in eene Huishouding, op het zuivel der dienstboden, b. in eenen Staat, op het brood der behoeftigen. Doch in beide gevallen varen er alleen de katten en honden wèl bij. Die op de regte wijze bezuinigen wil, moet ontwortelen, en niet maar enkel besnoeijen.

Bidden. Geheel iets anders dan de uitdrukking onzer begeerte, om datgene te erlangen, wat wij meenen noodig te hebben. 't Is veelmeer het moduleren onzer begeerten naar den maatstaf des Goddelijken wils. Dit met dien wil instemt, bidt altijd goed, en kan zeker zijn, verhoord te zullen worden.

Bij. Haar werk is als dat der Natuur; eenparig, onafgebroken, volkomen. Men waagt het, te bepalen, door wat kracht de hemelbollen bewegen; maar niet, door welke de bijen werken.

Bijbel. De inhoud des Bijbels is als een standbeeld, dat

{==288==} {>>pagina-aanduiding<<}
tot eerbied en bewondering dwingt. Het voetstuk staat ruw daar, door den beitel der kunst onaangeroerd. Het ligchaam is geheel omsluijerd, en de sterke plooijen dalen neder tot de voeten, zonder het beloop en de evenredigheid der ligchaamsdeelen geheel te verbergen. Het aangezigt-alleen is ontdekt, en geheel uitdrukking van waarheid, deugd en schoonheid. Wijsheid zetelt op de lippen, heiligheid zweeft om den schedel, en de hemel blikt uit de oogen.

Bijdragen. Duizenden zijn in staat, om bijdragen te leveren tot bevordering van kennis en gelukzaligheid; maar slechts weinigen is het vergund, van die bijdragen een geheel op te trekken. Het ontbreekt in de zedelijke wereld niet aan Opperlieden, maar wel aan Metselaars.

Bijgeloof. Wigchelroede, die, even als die van Circe, de menschen in zwijnen en wolven verandert. De vraag: welke van beiden, Bijgeloof of Ongeloof, nadeeliger is, staat gelijk met die: of het beter zij, op stelten, dan op de handen te loopen. Die op stelten loopt, kan al ligt op het denkbeeld komen, dat zonder stelten geen gaan mogelijk zij, en ze worden hem eindelijk behoefte; doch die op de handen loopt, komt, vroeg of laat, weder op zijne beenen te huis.

Blaauw. Kleur, welke de ziel met de zoetste gewaarwording vervult, omdat zij het akelige zwart der oneindigheid voor onzen aanblik terug doet wijken.

Bliksem. Doodend en bezielend, onweêrstaanbaar en beslissend, in de stoffelijke natuur; nog meer, in de zedelijke wereld, blikken.

Bloemen. De losse dichtstukjes der bekwame dichteresse Natuur. Men zie haar de kunst af, en geve hetzelfde maar eenmaal, en telkens weder wat anders, dat volstrekt iets anders is: bevalligheden, oneindig in verscheidenheid.

Boeken. Om een' druppel spiritus toe te dienen, giet men dien vooraf in eene groote tobbe waters. Zoo moet men, zijn geheele leven door, aanhoudend volle kroezen zwelgen, om slechts een' vingerhoed geestrijk vocht binnen te krijgen.

Boer. Mensch, welke zijne donkere zijde naar den stedeling toekeert, en dien men enkel daarom als eene koude, duistere en onvruchtbare dwaalster beschouwt.

Budget. Middel om de tering naar de nering te zetten - op het papier.

Burgemeester. Zoo niet het hoofd der Burgerij, (als or-
{==289==} {>>pagina-aanduiding<<}
gaan, door 't welk waargenomen, gedacht en gehandeld wordt) dan ten minste aan het hoofd der Burgerij, zoo als b.v. eene trekpleister of slaapmuts.

Burger. Men spreekt van hemel-, wereld-, staats- en stads-burgers. Hoe wijder de kring wordt, hoe minder het beteekent. De beste burgers, ook voor stad en staat, zijn de huis-burgers, hoezeer men het woord niet heeft.


De papillotte.


Een Geval uit het Lijfstraffelijk Regt.

Ten zelfden tijde, dat de gruwel der Inquisitie te Venetië zoo menig onschuldig slagtoffer ombragt, en het gemoed van den menschenvriend met schrik en afgrijzen vervulde, genoot, van eenen anderen kant, hetzelfde Gemeenebest den roem eener ongemeene naauwgezetheid in het opsporen en straffen van misdaden, die bijna onuitvorschelijk schenen te zijn. Eene strafoefening, in 1780 op de St. Markus - plaats uitgeoefend, strekt hiervan tot eene merkwaardige getuigenis.
Een jeugdig meisje, dat door geestbeschaving evenzeer als door uiterlijke bevalligheid bekoorde, werd, uit hoofde van bijzondere inzigten, gedwongen, de echtgenoote eens zeer bejaarden mans te worden. In weerwil harer tranen en smeekingen, moest zij den harden wil harer ouderen volgen, en zich dus van den omgang haars vorigen minnaars, een' vurigen en schoonen jongeling, onthouden. Een tijdlang gelukte het beiden, hunnen hartstogt te bedwingen; doch zoo wel de aanprikkelingen eener gloeijende luchtstreke, als de lossere grondstellingen der Italiaansche jeugd, deden hun weldra het spoor van pligt en zedelijkheid te buiten treden; en zij vonden eerlang gelegenheid, elkander te zien, en hunnen vorigen omgang heimelijk voort te zetten. Doch weldra kwam de ijverzucht van den waakzamen echtgenoot daar achter, en zwoer den beide misdadigen strenge wraak.
Op zekeren tijd kondigt de vrouw haren bloedverwanten aan, dat haar man voornemens is, eene verre reis te ondernemen. De bepaalde dag verschijnt. Nog nooit had men de jeugdige vrouw zoo bedroefd en mismoedig gezien. De afwezigheid haars mans scheen haar geheel veranderd te hebben. Met alle teekenen van droefheid zocht zij hulp en

{==290==} {>>pagina-aanduiding<<}
troost hij hare maagschap. Doch naauwelijks was zij een weinig weder bedaard, of de ontvangst eens briefs bragt haar tot volslagene wanhoop; hij behelsde het berigt van den dood haars gemaals. In dit geval hadden hare naastbestaanden niets anders te doen, dan slechts te bedenken, hoedanig zij de jonge weduwe weder eenigzins zouden kunnen opbeuren. Alles is echter gedurende eenen geruimen tijd vruchteloos. Eerst langzamerhand komt de bedroefde weduwe een weinig tot bedaren; en, toen men haar vervolgens den raad geeft, den jongman, die een zoo buitengemeen hartelijk deel in haar lot genomen had, hare hand te schenken, krijgt zij van tijd tot tijd hare vroegere opgeruimdheid weder. Beiden werden dan ook weldra een paar.
Na verloop van eenigen tijd vindt men in een' ouden vervallen' put een menschenhoofd. En daar er te Venetië, even als te Parijs la Morgue is, eene afzonderlijke plaats bestaat, waar de lijken van onbekende personen openlijk ter herkenning worden ten toon gesteld, ten einde hierdoor misschien iets naders van dezelve te vernemen, zoo geschiedde zulks ook met dit menschenhoofd, hoezeer het aangezigt geheel onkennelijk was geworden. Doch juist hierdoor was het herkennen onmogelijk, en alles bleef eenen geruimen tijd verborgen. Het geregt beval niettemin, dit hoofd op den duur ten toon te stellen, en hetzelve in wijngeest te bewaren. Een rond jaar bleef dit hoofd aldus voor ieder zigtbaar, en er deed zich geen spoor van bekendwording op. Daar de waarschijnlijkheid hiertoe met iederen dag minder werd, vroeg men ten laatste aan het opperste geregt, wat men met dat hoofd zoude uitvoeren. De regter, welverre van alle hoop op ontdekking op te geven, geeft bevel, hetzelve vooraf nog eens met alle mogelijke naauwkeurigheid te onderzoeken. Men doet zulks, en zie! men vindt in de haren nog het overblijfsel eener papillotte. Voor de regtbank van Venetië is dit stukje papiers eene gewigtige ontdekking, want zij ziet daarin terstond de mogelijkheid eenêr verdere navorsching; die waarschijnlijkheid vermeerdert, toen men hetzelve voor een gedeelte eens briefs herkent. Het zijn, wel is waar, slechts enkele woorden, zonder eenigen zamenhang; evenwel, ook hier weet men zich te helpen. Een bekwaam graveur krijgt last, een fac simile van hetzelve te maken, en daarbij de grootste naauwkeurigheid in het oog te houden. Hiervan worden een groot aantal exemplaren naar alle plaat-
{==291==} {>>pagina-aanduiding<<}
sen verzonden en openlijk aangeplakt, met belofte eener groote belooning voor hem, die, de hand herkennende, daarvan opening geeft aan het geregt. De wijsheid van dezen
maatregel bleek alras, daar zich een man opdeed met de verklaring, dat hij dit geschrift voor het zijne herkende, en wel voor een gedeelte eens briefs, dien hij, vóór verscheidene jaren, aan zijnen broeder te Venetië gezonden had, wiens naam hij opgaf. Men ging nu dit gevonden spoor verder na, en bevond, dat deze broeder, als voor eenen geruimen tijd op reis gegaan, werd opgegeven, maar dat hij van die reis niet weder was teruggekeerd. Terwijl dit alles in het grootste geheim behandeld werd, onderzocht men bij de bloedverwanten van den vermisten, en zelfs bij die der vrouw, om aangaande haar en haar karakter zoo wel, als omtrent zijne betrekkingen, eenige nadere kennis te verkrijgen. Men vernam voorts, dat de maagschap des overledenen een heimelijk vermoeden van moord nimmer bij zich had kunnen onderdrukken. Men nam daarop terstond de verdachte echtgenoote in bewaring; en bij het eerste verhoor bekende zij reeds, dat zij de moordenaresse van haren man was geweest, dien zij in zijn bed gedood, het ligchaam in stukken gesneden, en aldus bij gedeelten verborgen had. Haar toenmalige tweede man was medepligtig, en beiden ontvingen op het schavot door beulshanden den dood, als welverdiende straf van hunne zwarte misdaad.




Aan de belasteraars onzer voorvaderen.

Fecit indignatio versum.

Zijn wij niet diep genoeg gezonken, 
Wij, Belgen, eens de schrik der aard'! 
Die Oost en West in boeijen klonken, 
En Spanjes reuzenmagt verpletten door ons zwaard? 
Wij, eens, in vroeger eeuw, beheerschers van de baren; 
Die Brit en Gal, vereend ons in het schild gevaren, 
Verstrooiden, als de wind het kaf! 
Wij, die Europa's schaal naar onzen wil deên hellen; 
Wier vuist de Sont ontsloot, den Zweed de wet kon stellen, 
En aan den Deen zijn kroon hergaf! 

{==292==} {>>pagina-aanduiding<<}

En thans! wat bleef ons van dien luister? 
't Herdenken erfden wij alleen! 
Ach, slechts der Vaadren roem schiet nog een' straal door 't duister, 
Dat loodzwaar viel om Neêrland heen! 
Ach, niet meer in het pleit der volken, 
Niet meer op 't vlak der waterkolken 
Wordt Neêrlands stem gehoord, die eens den uitslag gaf! 
Zij fluistert, naauw verstaan, bij 't dondren van haar buren; 
Haar zwaard ligt stomp; haar vlag waait slechts van vestingmuren, 
Niet meer van reuzenvloten af! 
 
o Komt, ontsnellen wij dan 't heden, 
Dat slechts een' blos op onze wangen jaagt! 
Wien Neêrlandsch bloed doorvliet, die leeft slechts in 't verleden, 
In de eeuw, die Neêrlands naam in 't boek der eeuwen draagt; 
In de eeuw, toen 't ranke schip, dat willem van oranje 
Den tijgerklaauw onttoog van Spanje, 
Door witten werd bestuurd, met trompen was bemand; 
Toen 't, midden in 't gebrul der felste krijgsorkanen, 
Euroop in de oogen stak, omschaâuwd met zegevanen, 
Verbouwd ten zeekasteel door ruiter's meesterhand. 
 
Ja, staren we op die bliksemstralen, 
Die Neêrlands schildmaagd toen door heel het aardrijk schoot! 
Dan zal een heldengloed de ontverfde wang bemalen, 
Thans slechts van blos en schaamte rood! 
Dan bruist in onze ontspannen aadren 
De bloedstroom ziedend op, en schijnt weêr 't bloed der Vaadren, 
Dat lang niet meer het kroost doorvloeit! 
Dan voelt de vuist weêr nieuwe krachten, 
En grijpt het vreeslijk zwaard, om 't waanziek ras te slagten, 
Dat zelfs de zee in kluisters boeit! 
 
Zoo schouwt, op hoopen puins in 't wulfloos slot gezeten, 
Het kroost aan wand en muur der Vaadren beeldtnis aan, 
En voelt 't ontadeld hart, zijne afkomst lang vergeten, 
Op eens in heilge vlammen slaan. 
Verwilderd staart het om zich henen.... 
Maar rang en roem en schat der Vaadren zijn verdwenen; 
Het draagt hunn' naam alleen, maar draagt dien hun tot schand'! 
Het rijst ten doodslaap uit, en roept met vonklende oogen: 
‘Waar is mijn rang, mijn erf? Wee hun, die 't mij onttogen!’ 
En grijpt het roestig zwaard van d' afgekalkten wand. 

{==293==} {>>pagina-aanduiding<<}

o Ja! de tooverkracht, die 't heilige gebeente 
Der Vaadren nog ontstijgt, wrocht wondren bij het kroost, 
Dat, knielend bij hunne asch, op 't marmren grafgesteente 
Hun groote daden leest, en om zijn schande bloost! 
Zal Neêrland ooit zijn' rang herwinnen, 
Dan stroom' het steeds die tempels binnen, 
En wacht' bezieling af van de assche, die er rust; 
Dan hang' 't in bidvertrek, aan huisselijke wanden 
Der helden beeldtnis op, wier stem door zee en landen 
Als 's Eeuwgen magtwoord klonk, dat stormen schept ofsust! 
 
Maar ach! wat laster brult me in de ooren, 
En vloekt het heiligst weg, dat nog ons overschoot? 
Ach, alles was nog niet verloren, 
Zoolang der Vaadren roem nog 't nakroost steunpunt bood! 
Maar alles, alles moet verzinken, 
Geene enkle star der hoop aan onzen hemel blinken, 
En wijzen aan 't heelal onze oude grootheid aan! 
Nog blonk zij ons, die star der Vaadren! 
Daar scheldt een bastaardkroost die helden landverraadren, 
En al hun wondren euveldaân!... 
 
Die roem, waar 's vreemdlings nijd geen smet op wist te wrijven, 
Dien zelfs de vijand eerde in 't stof door hen vertreên, 
Die roem mogt niet onschendbaar blijven 
Voor 't middeleeuwsch gebroed, slechts Belg in naam alleen! 
Gewis, zij liegen zich die helden tot hun Vaadren; 
Ontuchtig bastaardbloed bruist gistig door hunne aadren, 
En viert er duizend schanddaân bot! 
Waar smoorde ooit wettig kroost de roepstem der Nature, 
En doemt der Vaadren asch ten vure, 
En plaatst hun beeldtnis op 't schavot? 
 
o! Helsche vreugde gloeit hun koonen, 
Als barneveld de kruin aan 't zwaard der beulen biedt; 
En ach! dat enkel blad, dat Klio naauw durft toonen, 
Is 't heerlijkst, wat hun oog in ons geschiedboek ziet! 
Zij juichen, als dat hoofd, het edelst uit den lande, 
Ter neêr rolt op de plaats der schande, 
En schaatren in het dolst gejoel!... 
Wat baat u, nachtgespuis! dit krassend hoogtijdplegen? 
't Schavot, door barneveld beslegen, 
Schijnt heilger aan het kroost, dan maurits vorsten stoel! 

{==294==} {>>pagina-aanduiding<<}

En gij, wiens wederga Europa nooit kon baren; 
Gij, vlechter van den band, die 's werelds volken snoert! 
Hadt gij te regt gestaan voor deze moordenaren, 
Ten kerker waart gij niet, maar naar 't schavot gevoerd! 
Ziet! zwadder schieten ze op de Vrouwe, 
Dat toonbeeld van de huwlijkstrouwe, 
Die zelv' de ketens draagt, die zij voor hem ontsloot. 
Vergeefs is al uw magtloos woelen; 
Gij schuifelt in uw hellepoelen, 
Maar hugo en zijn Ga zijn uw bereik te groot! 
 
Maar hoe! wat helgloed vlamt hunne oogen? 
Zij zien de witten daar, verscheurd door 't razend graauw; 
Hun bloed, steeds veil voor 't land, als nektar opgezogen; 
Hun hart, als aas, verdeeld door Tichlaar's tijgerklaauw! 
Zij juichen bij de ontvleeschde lijken; 
Geen Regter dorst hun vonnis strijken, 
Maar 't geldigst regt der aarde is 't halsregt van 't gemeen! 
Zoo preken luid deze oproerlingen, 
En hitsen 't woedend graauw zijn' muilband los te wringen, 
En zweepen 't, plunderziek, naar slot en raadzaal heen! 
 
Wat knielt gij, danköntgloeide neven! 
Bij 't marmren grafgesteent, dat ruiter's asch bewaart? 
Die heilge, die het volk, dat hem het licht mogt geven, 
Alleen verheffen moest ten roemrijkst volk der aard'. 
Wat plengt ge er tranen, strooit ge er bloemen? 
Ook hem, hem durven zij verdoemen, 
Wijl hij van 't moorden gruwt en de onschuld bij stand bood. 
o Scheldt hem vrij, ontaarde zonen! 
Geen Hertoglijke hoed kon hem zoo heerlijk kroonen, 
Als thans de haat hem kroont, waardoor gij hem vergoodt! 
 
o, Gaf de Dood zijn prooi eens weder, 
Ontsteeg eens willem's geest aan 't Delftsche grafgebouw, 
En daalde in Pallas tempel neder, 
Door hem in Leydens vest ten loon gesticht der trouw, 
Hoe zoude 't hem in de ooren krassen, 
Als hij daar Alva's naam van bloedschuld rein ziet wasschen, 
En Flips als vader hoort begroet; 
De noodweer hoort voor oproer schelden, 
Zijn daân en die van Nieuwpoorts helden 
Voor wandaân en rebellenmoed!... 

{==295==} {>>pagina-aanduiding<<}

Ja, kunnen zaalge geesten schreijen, 
En stoort nog zorg voor de aard' het eeuwig hemellied, 
Dan stemt in 't koorgezang der juichende Englenreijen 
De geest van d' eersten willem niet! 
Weemoedig hecht hij 't oog, dat traan op traan verduistert, 
Op 't volk, eens door zijn' arm ontkluisterd, 
Thans door zijn' Kleinzoon weêr van schande en juk bevrijd, 
En schaamt zich om de bastaardneven, 
Niet waard in zachte schaauw des vrijen troons te leven, 
Maar slechts in d'ijsbren nacht, dien 's dwinglands zetel spreidt. 
 
Doch neen, hoe eindloos diep we ook onzen rang ontvielen, 
Tot zulk een peil zinkt Neêrland nooit! 
Geen helsche lasterkreet van luttel slavenzielen 
Vloekt ooit de Vrijheid weg, die nog ons bloemen strooit. 
Op 's eersten willem's stem steeg ze af in Neêrlands dreven; 
Zij blijft zijn wettig kroost omzweven, 
En muurt hunn' zetel vast, en glanst hun scheptergoud. 
Verstomme uw kreet dan, vuige slaven! 
Wik gij de grondvest ondergraven, 
Waar willem's troon op is gebouwd! 
 
Ja, op der Vrijheids rots voor eeuwig ingedreven, 
Staat heerlijk willem's Koningsstoel; 
Te hoog, dan dat een galm tot hem kan overzweven 
Van 't helsch Sirenenlied, dat ge uitbraakt in uw' poel! 
Van daar werpt hij den blik door tijd en nevels henen: 
't Verleden staat voor hem met al zijn' glans omschenen, 
De toekomst van haar floers onthuld; 
En ernstig roept hij uit: ‘Eert, Belgen, eert uw Vaadren! 
Die de asch der ouders eert, verdient hun lauwerblaadren; 
Maar ach! uw naam verdwijnt, als gij er fmet op duldt.’ 
 
Maart, 1822. 


[Aan Leyden]

Aan den Heer Redakteur der Vaderlandsche Letteroefeningen.

Mijn Heer!

Het heeft mij reeds lang geërgerd, dat zekere woelgeest, te Leyden, het oude, dood en graf verdienende, poogt op te delven; terwijl hij het nooit veroudende en der onsterfelijk-
{==296==} {>>pagina-aanduiding<<}
heid overwaardige tracht onder te wroeten. Bijzonder welkom, derhalve, was mij, in het 3de No. van uw geacht Maandwerk, de Verdediging der gewezene Nederlandsche Republiek en harer groote Mannen. Na dezelve gelezen te hebben, ontvielen mij de onderstaande regelen; want, schoon ik geen Dichter ben, schijnt het toch, dat ik mijne aandoeningen, vooral die der verontwaardiging, best in maat uitdruk en moet uitdrukken. Ik laat het echter gaarne aan U over, om deze regelen al of niet te plaatsen; terwijl ik met hoogachting ben
Uw Ed. dw. Dienaar

cornelius leidensis.

	Aan Leyden.
o Stad! geboortestad! weleer 
Waart gij mijn trots; maar nu niet meer. 
Wat geeft men d'ouden roem ten beste, 
Om in uw vaderlandsche veste 
Een zuil te stichten voor 't geweld, 
Eens door der Vadren moed geveld; 
Voor dwingers van het vrij geweten; 
Voor oude veete, lang vergeten, 
En, met haar, de oude vlek van 't Land? 
Terwijl een knaap, nog zwak van hand, 
Maar sterk door een', wiens zwellende aders 
Het bloed niet onzer vrome Vaders, 
Maar gal en gif en wrok doorwoelt, 
Zijn' ongetergden moedwil koelt, 
Den roem der Vadren aan durft randen, 
En, met pas uitgeschoten tanden, 
Aan 't hun geheiligd marmer knaagt, 
Dat spraakloos nog om eerbied vraagt!... 
Zoo poogt men schaamtloos in uw wallen 
Der Vadren eerzuil te doén vallen, 
Der Vadren, onze roem en eer, 
En zet, op 't heilig puin, voor u een schandzuil neêr! 



{==297==} {>>pagina-aanduiding<<}

De dankbare zeug.

Te midden van het aantal dieren, wier vernuft, getrouwheid, dankbaarheid, en gehechtheid aan den mensch, men hoogelijk geroemd heeft, vergat men nog steeds het zwijn. Dit aanhoudend ongelijk wil ik trachten te herstellen. - Een uitgehongerde wolf was, op zondag den 20sten Januarij H., in het uur van de vesper, de kleine gemeente van Songis (Aveyron) binnengeslopen. De bewoners, zich gezamenlijk ter kerke begeven hebbende, werden van de tegenwoordigheid des schrikwekkenden beests eerst onderrigt door het geschreeuw van een kind, dat voor hetzelve vlugtte. Alle bijstand kwam te laat, en reeds bejammerde men het lot van het arme slagtoffer, toen een van die morsige dieren, welken sixtus de V, vóór hij ten Pauselijken zetel steeg, hoedde, uit het huis van den vader des kinds ten voorschijn kwam, en zich tusschen hetzelve en den vijand stelde. Vergeefs poogde de wolf deze zeldzame wederpartij te ontwijken, daar hij aan het kind, hetzij hij bij hetzelve minder tegenstand verwachtte, hetzij hem deze prooi meer bekoorde, de voorkeus scheen te geven. Het knorrende dier sloeg al de bewegingen zijns vijands gade, wist al diens listen en pogingen te verijdelen, en eindelijk den wolf tegen eenen muur te dringen, en hem daar zoo lang op te houden, tot dat de toegeschotene ingezetenen het beest konden dooden. Men verzekert, dat het kind gewoon was, dagelijks aan dit zwijn toe te voegen, alwat het konde bescharen van den afval der tafel van het gezin.

Antikritiek.

Mijnheer de Redacteur!

Onlangs zeker stukje in den Recensent ook der Recensenten lezende, kwam het mij voor, dat Gij zeer gevoegelijk nog het volgende Artikel in uw Alphabetisch Woordenboek zoudt kunnen plaatsen:
Antikritiek. Een doornstruik, die wel steekt, maar geene vruchten draagt; of het moesten bramen zijn, die meer smet

{==298==} {>>pagina-aanduiding<<}
ten dan sinaken, en, geplukt zijnde, welhaast zelfs den kinderen niet meer gevallen, maar aan haren eigen' knagenden worm worden overgelaten; - een spiegel van wrok en beleedigden hoogmoed.

Nieuwe uitvinding voor blinden.

De Hertog van aremberg is blind, doch heeft zich desniettegenstaande menig genoegen weten te verschaffen, tot welks genot anders het zintuig des gezigts onmisbaar wordt geacht. Het opmerkelijkste echter is, dat hij whisk en l'hombre even goed als een ziende speelt. Zulks geschiedt op volgende manier: Aan de speeltafel is, naast hem, eene kleine, sraaije machine, ongeveer eene hand hoog, vastgeschroefd, welke er als een vierhoekig kastje uitziet. Op het deksel derzelve bevinden zich vier rijen stiftjes, die, door een zeer eenvoudig mechanismus, voor- en achterwaarts kunnen worden geschoven. Elke dezer rijen beteekent eene kleur, gelijk ieder der stiftjes eene kaart voorstelt. Zoodra nu gegeven wordt, neemt een Secretaris des Hertogs deszelfs kaarten op, rangschikt ze, geeft ze hem terug, en zet er de stiftjes naar, De Hertog loopt nu met de vingeren een paarmaal daarover heen, en ziet dus, als 't ware, welke kaarten hij heeft, en hoe ze volgen. Thans begint het spel. Elk der andere spelers noemt de kaart, die hij opspeelt, en de Hertog geeft de zijne even snel en juist als zij, zonder eenen enkelen misslag te begaan. Deze vernuftige uitvinding is van hemzelven; en ongetwijfeld zal de beschrijving menigen Blinde welkom zijn.

Geestelijk goochelspel.

Toen de Franschen de eerste maal Napels in bezit namen, wilde men het wonder van het vloeibaar worden des bloeds van den H. januarius doen mislukken, ten einde het volk te doen gelooven, dat de Heilig op de soldaten der Republiek gebeten, en de stad door derzelver aanwezigheid verontreinigd was. Het bekende feest nadert. De Bisschop vertoont den Lazzaroni het kostelijke glas, waarin het bloed vloeibaar stond te worden. Dan, dit gebeurt niet. Men mort; maar het mirakel blijft achter. De Lazzaroni begin-
{==299==} {>>pagina-aanduiding<<}
nen te schelden. De Fransche Generaalsstaf bevond zich alleen in het koor der kerk, aan de woede der Napolitaansche bedelaars prijs gegeven, daar geene wacht bij den tempel was geplaatst. Een der Fransche Officieren begaf zich naar den Bischop, en beet hem in het oor: ‘Wanneer binnen drie minuten het bloed van den Heilig niet vloeibaar wordt, zoo rijg ik u aan mijn' degen!’ Oogenblikkelijk gebeurde het wonder. Juichend en verrukt schreeuwde de menigte, dat er de gewelven des tempels van daverden: ‘Vivat de Franschen! Vivat de heilige januarius!’...

De hertog van Orleans beschaamd.

Ten jare 1787 woonde de Hertog van orleans de harddraverijen in Engeland bij, te welken einde hij te Londen een huis gehuurd had. Hij kleedde zich Engelsch, leefde geheel naar Britsche zeden, en wedde bij elke harddraverst met bekenden en onbekenden. De Hertog vroeg aan een' der laatstgenoemden, een zeer eenvoudig gekleed man, die zijne weddenschap om 500 guinies had getopt, of hij hem kende? ‘o Ja!’ hernam de Brit koeltjes; ‘gij zijt de Fransche Hertog, die zijn vaderland verliet, toen het hem meest noodig had.’

Despotismus.

Richelieu wedde eens met zekeren Schrijver, dat hij geene vijf woorden zou kunnen ter neder stellen, om welke hij hem niet in de Bastille konde laten zetten. ‘Twee en een is drie!’ zeide deze terstond. Maar de Hertog hernam op staanden voet: ‘Ongelukkige! gij loochent de Drieëenheid!’ - De tegenwoordige Fransche Censors handelen eveneens.

De minister en de officier.

Een Officier vroeg eene gunst van den Minister louvois, en hield hem voor, dat dezelve reeds meer dan éénen ten deel was gevallen, die door langdurige en getrouwe diensten op verre na geene aanspraak daarop konden maken, gelijk hij. ‘Wat beeldt gij u in?’ riep de Minister uit: ‘In deze wereld heerscht slechts een gelukkig of ongelukkig lot.’ -
{==300==} {>>pagina-aanduiding<<}
‘Uwe Excellentie vergeve het mij!’ hernam de Officier: ‘Ik heb tot dusverre niet geweten, dat ik, in 's Konings dienst tredende, mij in een dobbelspel had ingelaten.’

Werking der schilderkunst.

Onder lodewijk XIV werd een Amerikaansche Wilde naar Frankrijk vervoerd. De Koning liet hem te Versailles alle zich daar bevindende zeldzaamheden vertoonen. De Wilde staarde alles met de grootste onverschilligheid aan; geen toon van verbazing of bewondering kwam over zijne lippen: maar, toen hij de schilderij van raphaël zag, waar de heilige michaël den Satan overweldigt, riep hij eensklaps uit: ‘Ha! welk een schoone Wilde!’

De geheimschrijver en de kamerdienaar.

De Geheimschrijver en de Kamerdienaar eens voormaligen Prinsbisschops van Wurzburg twistten over den rang. De Vorst riep beiden tot zich. ‘Gij krakeelt met elkander,’ sprak hij, ‘over den rang? Die twist is gemakkelijk te beslechten. Hoe is het mogelijk, dat gij, als Kamerdienaar, mijnen Geheimschrijver den voorrang kondt betwisten, daar gij mij alleen op het lijf, hij daarentegen mij in het hart ziet?’

Vinnige zet.

Te M. werd een lijk met veel pracht en eene schoone treurmuzijk ten grave gebragt. Onder het gevolg bevond zich ook de Geneesheer van den overledene. Veel volks was op de been gekomen, en vergezelde den stoet tot aan het kerkhof, gelokt door de muzijk. Een uit den hoop vroeg aan een' ander': ‘Kunt ge mij ook zeggen, wie deze treurmuzijk gecomponeerd heeft?’ - ‘Neen,’ was het antwoord; ‘den naam des Componists weet ik niet; maar,’ op den Arts wijzende, ‘deze heeft den tekst geleverd!’

De geestelijke boedelredder.


Ter kansel heeft, met hefboomskracht 
Van bidden, rijkjes ziel ten hemel ingebragt; 
En ach! bij 't goud, waaraan die sloof zoo wereldsch dacht, 
Houdt nu ter kansel nog, uit vrome zorg, de wacht. 






{==301==} {>>pagina-aanduiding<<}

Mengelwerk.

Verhandeling, over de dichterlijke schoonheden van het boek van Habakuk.

Door Abm. des Amorie van der Hoeven. (*)

Ik heb het gewaagd, in deze aanzienlijke Maatschappij, aan Kunsten en Wetenschappen geheiligd, het spreekgestoelte te beklimmen. Ik heb dit echter niet dan schroomvallig gewaagd. Hoe weinig ik in staat ben zóó te spreken, als aan den luister en de waardigheid dezer vergadering geëvenredigd kan gerekend worden, gevoelt niemand meer dan ik. En de overtuiging hiervan zou mij geheel hebben teruggehouden, zoo ik niet had gemeend mij te kunnen en te mogen aanmoedigen door het vertrouwen, eensdeels, op uwe toegevendheid, die de zucht tot kunst en wetenschap bij jeugdige jaren en jeugdige krachten aanvuren, niet uitblusschen, niet verdooven wil, anderdeels op de voortreffelijkheid van het gedenkstuk zelve, waaruit ik de stof mijner verhandeling wensch te ontleenen, daar ik, volgens mijn voornemen, tot u zal spreken over de dichterlijke schoonheden van het boek van Habakuk.
Gaarne zoude ik, van Habakuk's gedichten sprekende, vooraf van hemzelven, zijnen leeftijd, zijne daden en lot-
{==302==} {>>pagina-aanduiding<<}
gevallen spreken. Dan - wij zijn hier van alle echte bescheiden verstoken. Wie hij geweest zij, is geheel onzeker. Wanneer hij geleefd hebbe, is zeer betwist. U de verschillende gevoelens der geleerden hieromtrent op te noemen, zou weinig toebrengen tot uw nut en genoegen, en even weinig met mijn oogmerk strooken. Ik acht het evenwel niet geheel onnoodig, iets omtrent dit punt in het midden te brengen.
Niet onwaarschijnlijk is het, onzes inziens, dat men den leeftijd van Habakuk in de laatste tijden van den Hebreeuwschen staat, kort vóór deszelfs verwoesting door den inval der Chaldeeuwen, en dus onder de ongelukkige regering der Koningen Jojakim en Zedekia, te stellen heeft. Anderen maken hem tot eenen tijdgenoot van Jesajas, of willen althans zijnen leeftijd niet later, dan kort na dien van dezen Profeet, gesteld hebben. Gaarne geef ik toe, dat de getuigenis der Oudheid, schoon vrij eenparig, voor ons gevoelen weinig afdoet. Een man, uit wiens brein de geschiedenis van Bel en den Draak te Babel gesproten is, heeft, als geschiedkundig getuige, weinig waarde, en verdiende in geenen deele het geloof, hetwelk de Kerkvader Hieronymus, en wie weet hoe vele anderen met hem, aan zijn vertelsel gehecht hebben. Maar het is ook niet op de getuigenis der Oudheid, dat zich mijn gevoelen grondt. Het blijkt uit den ganschen inhoud der liederen van Habakuk, dat de tijden der verdrukking, welke hij schildert, de inval namelijk der Chaldeeuwen en de daarop gevolgde verstoring van den Hebreeuwschen staat, kort op handen waren, ja als voor oogen lagen. Reeds denkt hij zich de ellende als tegenwoordig; reeds zucht hij onder den druk; de nood dringt van alle kanten; zijn beklemd gemoed zoekt geruststelling tegen eenen algemeenen, onherstelbaren ondergang; en als het die meent gevonden te hebben in de herinnering, dat Jehova, de Bondsgod van Israël, zijn begunstigd volk niet reddeloos zal laten verloren gaan, drukt hij zich op den toon der deelnemende smeeking, gepaard aan dien der hoopvolle verwachting, uit: ‘Neen! ster-
{==303==} {>>pagina-aanduiding<<}
ven zullen wij toch niet!’ - Is het waarschijnlijk, dat de Profeet zich in zijne dichterlijke verrukking zooverre zou hebben laten vervoeren, dat hij de overheersching der Chaldeeuwen en de onderdrukking van zijn vaderland, die eerst na verloop van anderhalve eeuw de late nakomelingschap treffen zouden, als zoo nabij
zoude geschilderd hebben, dat hij en zijne tijdgenooten bij dezelve schijnen te lijden? Wilde ik mij bovendien bij verschillende beelden en uitdrukkingen van onzen Dichter, die het kenmerk dragen van lateren leeftijd, bepalen, het zou mij aan bewijzen ter nadere bevestiging van mijn gevoelen geenszins ontbreken. Maar ik moet mij matigen, ten einde mij aan geene te groote uitvoerigheid schuldig te maken. Intusschen is welligt bij velen uwer de vraag reeds opgekomen, vanwaar het toch komen mag, dat men, niettegenstaande zoo vele innerlijke kenteekenen van lateren leeftijd, deze liederen en hunnen maker in vroegere tijden heeft kunnen plaatsen? De grond hiervan, M.H., ligt in de hooge voortreffelijkheid van onzen Dichter. Een der heerlijkste stukken uit de gansche Oudheid, dus meende men, kon niet kort vóór de Babylonische ballingschap, in dien herfst voor den Joodschen staat, toen kunsten en wetenschappen tevens ten ondergang neigden, vervaardigd zijn, of de heilige Zanger zou zichzelven en zijnen leeftijd verder overtroffen hebben, dan immer eenige Genie zijne tijdgenooten overtroffen heeft. Deze tegenwerping is te meer onze aandacht waardig, dewijl zij in onmiddelijk verband staat met den roem van onzen Dichter, en den schijn heeft van zijne verdiensten tegen verlaging en miskenning in bescherming te nemen. De geleerde Eichhorn heeft deze bedenking voornamelijk aangedrongen. ‘Klaagt een nachtegaal niet,’ dus schrijft hij in zijne Inleiding op onzen Profeet, ‘in den strengen winter in de verstorvene hage, dan kan ook Habakuk niet gezongen hebben in de verstorvene Hebreeuwsche taal. Spraak en uitdrukking zijn bij hem veel te schoon. Zijne dichtingen zijn veel te oorspronkelijk; zijne bloemen enkel sterke, volle kinderen der lente, niet dor en

{==304==} {>>pagina-aanduiding<<}
krachteloos als die van den herfst. Kortom, hij moet in de bloeijende tijden van den Hebreeuwschen staat en taal hebben gedicht.’ Deze zwarigheid, M.H., is gewig tig. Zij schijnt ons echter niet gewigtig genoeg, om alle de bewijzen omver te stooten, die voor den lateren leeftijd van Habakuk pleiten. Zij komt ons niet onoplosselijk voor. Of is het zonder voorbeeld, dat een Genie zich in stijl en voordragt boven zijne tijdgenooten verheft? Leert veeleer de ervaring van alle eeuwen niet, dat groote nationale rampen vaak mannen van een warm gevoel, aan scherp vernuft en levendige verbeeldingskracht gepaard, als 't ware door zulk eenen electrieken schok in beweging zetten, dat zij tot eene hoogte stijgen, die het zelfs aan groote vernuften in de bloeijendste tijden der kunsten en wetenschappen maar zelden gelukt te bereiken? En welke uitwerking moesten zij dan te weeg brengen bij eenen man van zulk een gevoel, van zulk eene genie, van zulk eene verbeeldingskracht als Habakuk, die nog bovendien - hetgeen meer zegt dan dit alles - een Hebreër was! Het land door vijandelijke rooverbenden overstroomd, den staat verscheurd, het afzonderlijk volksbestaan vernietigd, den schoonen voorvaderlijken Godsdienst verloren, den heerlijken tempel der vlammen ter prooije te zien...... o! het was reeds genoeg, wanneer een Hebreër zulk een onderwerp bezong, om te zingen, gelijk niemand vóór of na hem zong!
Gij hebt reeds uit het boven bijgebragte kunnen opmaken, M.H., dat ik de dichterlijke verdiensten van Habakuk op hoogen prijs stelle. En inderdaad, het klein, maar voortreffelijk gedenkstuk van dezen gewijden Zanger, hetwelk uit de groote schipbreuk der Babylonische ballingschap, die ons zoo vele heerlijke voortbrengsels der Hebreeuwsche genie voor altijd ontroofd heeft, door een zeldzaam geluk gered en ongeschonden tot onze tijden is overgebragt, is in mijne oogen een meesterstuk, dat zelfs voor de gewrochten van eenen Jesajas niet behoeft te wijken. Trekt gij mijne bevoegdheid, om over de juiste waarde van soortgelijke kunststukken te oordee-
{==305==} {>>pagina-aanduiding<<}
len, in twijfel, ik zou mij op het oordeel van mannen kunnen beroepen, wier bevoegdheid niemand in twijsel trekt. Een warm gevoel, eene levendige verbeeldingskracht, een juist oordeel, een onbepaald vermogen over de taal, waarin hij zijnen geest uitstortte, stonden onzen Dichter evenzeer ten dienste. Verhevenheid van uitdrukking, eenvoudige schoonheid, rijkdom van gedachten, stoutheid en oorspronkelijkheid in beelden kenmerken gelijkelijk zijne zangen. Bij dit alles voegde hij eene grondige studie van de schriften zijner voorgangeren in het Profetenämbt, vooral van Jesajas, dien Koning der Hebreeuwsche dichtkunst, naar wien hij voornamelijk zijnen smaak schijnt gevormd te hebben. Men heeft hem daarom wel eens meer een gelukkig navolger dan oorspronkelijk vernuft genoemd. Maar zou men hem zoo genoemd hebben, indien men het waar oorspronkelijke van het volstrekt ongewone en nooit gehoorde behoorlijk had weten te onderscheiden? Ook daar, waar hij ontleent, weet hij aan alles nieuwe kleuren en eene hem eigene ronding te geven. Ook daar, waar hij zich van bekende en vaak gebezigde beelden bedient, wijl hij zich van geen gepaster beeld bedienen kon, en wijl hij zijne ongekunstelde natuurlijke voordragt nooit voor het gedwongene, omdat het ongewoon was, liet wijken, ook daar is hij nieuw, ook daar is hij
oorspronkelijk.
De gedichten van Habakuk maken, onzes inziens, één geheel uit, hetwelk zich echter gevoegelijk in drie afdeelingen laat onderscheiden. In de eerste stort de gewijde Zanger zijne klagten uit over de algemeene beroering, over de rampen, die zijn vaderland treffen, schildert ons den aanrukkenden vijand, en bidt tot God om afwending van den gedreigden algemeenen ondergang. De tweede behelst eene Godspraak, waarvan de inhoud is: wraakoefening aan den vijand, wiens overheersching door zijnen ondergang gevolgd zal worden. Het geheel eindigt met eene Ode op deze Goddelijke belofte.
Ik ga thans, zonder verdere inleiding, tot het gedicht zelve over. Ik had voorgenomen u eene vertaling van het

{==306==} {>>pagina-aanduiding<<}
geheele stuk te geven; maar al spoedig begreep ik van dit voornemen te moeten afzien. Wil ik het gewone bestek eener redevoering niet te zeer overschrijden, dan zal ik mij bij de twee eerste afdeelingen tot eene korte ontwikkeling van den inhoud en eenige weinige proeven moeten bepalen. Denkt echter niet, M.H., dat ik wane, door mijne gebrekkige vertaling in staat te zijn, u de schoonheden van het oorspronkelijke naar waarde te doen kennen. Ik gevoel het veeleer levendig, hoeveel van dezelve moet verloren gaan. Bij Habakuk is elk woord juist gekozen. Hij had de taal in zijne magt, en dwong dezelve, als 't ware, naar zijn onderwerp. Waar dit liefelijkheid en welluidendheid eischte, daar klinken zijne woorden zacht en teeder, en vloeijen gelijk het effen beekje, dat zonder geruisch zijne zoompjes besproeit en henenvliet. Waar zijne beelden stout en treffend zijn, daar klinken zijne woorden sterk en krachtig, en rollen gelijk de stroom, die met hevig geklater van de bergen afschiet, en zich door niets in zijne vaart laat weêrhouden. Neen! ik kan u van dit alles niets dan eene zwakke navolging geven, die bij het oorspronkelijke verre achterstaat. Maar ik vleije mij, dat ook deze verminkte kopij nog schoonheden genoeg bezitten zal, om u van het heerlijk origineel een heerlijk denkbeeld te geven.
De heilige Zanger breekt terstond uit in klagten tot God over de algemeene beroering en verwarring, die overal heerschen, en den staat met eenen wissen ondergang dreigen. Hij ziet reeds in geestverrukking den nog ongenoemden vijand tegenwoordig. Hij aanschouwt reeds de vernielingen en verwoestingen, door den overheerscher aangerigt. Reeds waart het verderf in het ronde. Inwendig en uitwendig wordt alles door onrust bestookt. Het regt wordt omgekeerd, en de boosheid pleegt ongestraft hare gruwelen.
Hier zien wij den gulden regel in acht genomen, die ons Horatius in latere tijden gaf. De Dichter vermoeit ons niet met eene lange inleiding, waarbij wij koel en

{==307==} {>>pagina-aanduiding<<}
onverschillig blijven, maar verplaatst ons terstond midden op het tooneel der aangerigte jammeren.
Hierop volgt eene Godspraak, waarin de Dichter God zelven de oorzaak dezer beroeringen laat opgeven. De Chaldeeuwen brengen dit verderf over den staat. En hier hangt hij eene meesterlijk voltooide schilderij voor ons op van dezen aanrukkenden vijand, die niets dan roof en plondering ademt, geen ander regt kent dan zijnen wil, geenen anderen God dan zijne magt! Eenige weinige trekken willen wij uit dezelve ontleenen.

Zie! daar verspreiden zich zijne ruiterbenden - 
Van verre rukken zij aan, en schieten toe, 
Den adelaar gelijk, die neêrstort op zijn prooi! 
Allen trekken zij bloeddorstig op - 
Hun aangezigt gloeit als de oostenwind - 
De gevangenen worden bijeengeraapt als zand! 
Koningen hoont het - Vorsten beschimpt het - 
Het lacht met vestingen - werpt wallen op, 
En verovert ze. 
Dan wordt het vermetel, en bezondigt zich: 
Zijne magt is zijn God! 

Welk eene treffende beschrijving van een nog woest en onbeschaafd, maar in zijne ondernemingen koen en heldhaftig volk! Kent gij een stouter beeld dan dat, hetwelk de Dichter bezigt, als hij het aangezigt der ruiteren doet gloeijen gelijk die verderfelijke wind, die in het Oosten zulke vreesselijke verwoestingen aanrigt? Dáár rukken zij aan op de vijandelijke benden - en deze worden opgenomen, dwarlen door elkander, en stuiven weg als zand! - Hebt gij ooit den overmoed van eenen trotschen overwinnaar schooner geteekend gezien dan hier? Koningen en Vorsten zijn hem een voorwerp van spotternij en beschimping. Hij lacht met vestingen, en heeft ze veroverd, eer men het weet. In zijnen opgeblazenen waan schrijft hij zijne overwinningen aan geene hoogere magt, maar enkel en alleen aan zijne eigene dapperheid toe. Zoo bezondigt hij zich in zijnen overmoed tegen

{==308==} {>>pagina-aanduiding<<}
God, en kent, trotsch op zijne zegepraal, geene andere Godheid meer, dan de kracht van zijnen arm!
Zóó was het dan in den raad van den Oneindigen besloten. Tijden van verdrukking, van overheersching, van diepe vernedering stonden de natie te wachten. De Profeet gevoelde bij deze Godspraak zijn aandoenlijk hart, dat zijn vaderland lief had, door weedom verscheurd. Hij stort zijne ziel uit in biddende klagten. Hij smeekt niet om afwending van het verderf - zou hij Jehova smeeken, zijn onveranderlijk raadsbesluit te herroepen? - maar hij bidt om redding, om uitkomst. Jehova was toch de Beschermgod van Israël. Naar zijnen wijzen wil kon Hij besloten hebben, de natie door deze rampen te tuchtigen; maar zijn geliefkoosd volk geheel te verstooten, dat had Hij nog nimmer gedaan, dat zou Hij in eeuwigheid niet doen. Deze straal van hoop vervulde zijne gansche ziel. De heilige God kon nimmer dulden, dat de wreede verdrukking van eenen roofgierigen vijand met de geheele vernietiging der natie eindigen zou.
Met deze bede, waarin de onverzadelijke roofzucht van den vermetelen Chaldeër met de sterkste kleuren geschilderd wordt, en die ik ongaarne, door gebrek aan ruimte genoodzaakt, voorbijga, - met deze bede eindigt, volgens onze boven gemaakte verdeeling, het eerste deel van het gedicht. Het tweede behelst eene nieuwe Godspraak, die betere tijden spelt voor de Joodsche natie, en den val des dwingelands in de toekomst doet aanschouwen.

Daar stond ik op de torenspits, 
Op mijne wacht stond ik daar, 
En zag met scherpe blikken uit, 
Wat Hij mij zou verkonden, 
En op mijn klagt ten antwoord geven zou. 
Toen kwam tot mij een antwoord - 
Jehova sprak: 
Wel blijft zij uit tot een'bepaalden tijd - de Godspraak, 
Maar hijgt toch reeds naar het bestemde perk. 
Neen! falen zal zij niet. 
Zoo ze al vertoeft, verbeidt haar slechts; 

{==309==} {>>pagina-aanduiding<<}

Zij komt - zij komt toch zeker. 
Neen! achterblijven zal zij niet. 
Hoog rijst hare ongeruste ziel; 
Zij is in haar oneffen. - 
De vrome leve in zijn geloof! 

Tot nog toe is alles inleiding op de volgende voorspelling. De gewijde Dichter tracht ons daardoor tot iets groots en heerlijks voor te bereiden. Hij vergelijkt zichzelven bij eenen wachter, die van den hoogen wachttoren in de verte uitziet, zoo wijd zijn blik slechts reiken kan. Zoo zag hij verlangend uit, wat Jehova op zijne klagten over den onderdrukker ten antwoord geven zoude. Daar stond de Profeet op zijne wacht, door hoop en vrees geslingerd. Lang wachtte hij te vergeefs. Eindelijk toch werd zijn wensch vervuld; daar hoorde hij eene stem uit den Hemel - Jehova sprak. - In het vervolg dezer dichterlijke inleiding treffen wij eene persoonsverbeelding aan, waardoor de zekerheid van de uitkomst der voorzegging wordt afgebeeld. De Godspraak, namelijk, wordt als eene persoon ingevoerd, die wel tot eenen bestemden tijd moet achterblijven, maar toch reeds met onstuimig verlangen op weg is, reikhalzend uitziet naar het einde, en hijgt om tot het, haar door God bestemde, perk der vervulling te geraken. Hare hijgende begeerte is als eene onstuimige zee, wier baren zich telkens verheffen, en zich niet tot kalme rust kunnen nederleggen! - Deze schildering klinkt misschien voor onze Westersche ooren eenigzins hard, maar is niettemin treffend schoon. Voor den Oosterling, die in zulke stoute persoonsverbeeldingen bijzonder behagen schept, heeft zij niets ongewoons.
Deze zekerheid, deze nabijheid van de vervulling der Godspraak moest den vromen Israëller aansporen, om die blijde toekomst rustig en gelaten af te wachten, en zich te hoeden voor ongeloof en vertwijfeling:

Zoo ze al vertoeft, verbeidt haar slechts; 
Zij komt, zij komt toch zeker. 

{==310==} {>>pagina-aanduiding<<}

Neen! achterblijven zal zij niet. - 
De vrome leve in zijn geloof! 

Nu vangt eensklaps de Godspraak aan. Ik zie mij hier weder genoodzaakt, mij met eene korte ontwikkeling van den inhoud van dit voortreffelijk lied te vergenoegen, daar ik den nog overigen tijd besparen moet voor de heerlijke Ode, waarmede de Dichter het boek besluit.
De stoute aanhef van het lied stelt ons de onverzadelijke veroveringszucht van Nebukadnezar op eene treffende wijze voor. De Dichter vergelijkt dezelve bij de roofzucht van den Dood en het schimmenrijk, die hier handelende worden ingevoerd, als wreede monsters, die alles, wat zij rondom zich zien, met hunne klaauwen grijpen, en in hunnen opgesperden muil verzwelgen. Zulk een vermetel overwinnaar is een' dronkaard gelijk, die zich niet langer kan staande houden, maar, door den wijn bedwelmd, ter aarde valt. Deze vergelijking brengt den gewijden Zanger op de voorspelling van den val des dwingelands. Alle de natiën, door hem ten onder gebragt, zullen weldra een schimpdicht op hem aanheffen, en hem met spot en smaad overladen. (Het korte, het afgebrokene, dat hier en elders in het oorspronkelijke heerscht, maakt de voorstelling dubbel schoon en treffend.) Maar, bij schimpliederen blijft het niet. De Profeet ziet reeds de Perzen en Meders (door hem het overschot der volken genoemd, in tegenoverstelling dier natiën, welke door de Chaldeërs hun afzonderlijk volksbestaan verloren hadden, en, als 't ware, uit de rij der volken waren uitgewischt) - hij ziet hen reeds, onder aanvoering van Cyrus, het Chaldeeuwsch-Babylonisch rijk bemagtigen. Zij zullen den vermetelen Nebukadnezar het regt der wedervergelding doen ondervinden, wraak nemen van het onschuldig bloed, dat hij vergoten, en van die menigte van staten en volken, die hij in tranen en wanhoop gedompeld heeft. De dwingeland zelf zal hunne handen niet ontkomen. Zoo gaat het den tiran, die het gebouw zijner grootheid steeds hooger optrekt,

{==311==} {>>pagina-aanduiding<<}
en het te duurzamer waant, hoe hooger het rijst. Welk eene jammerlijke misrekening! Het kolossaal gebouw bezwijkt onder zijne eigene zwaarte - eensklaps stort het in. Vermetele dwingeland, die met onverzadelijke heerschzucht de palen van uw gebied steeds verder zoekt uit te breiden, en de duurzaamheid uwer heerschappij door hare uitgestrektheid meent te verzekeren! Door dwang en geweld zoekt gij te heerschen; maar gij wroet in eigen ingewand. Woedende tegen de natiën, die voor uwen ijzeren schepter bukken, woedt gij tegen uzelven. Alles verzet zich tegen uwe drukkende overheersching. Overal broeit opstand. Van alle kanten stijgt de kreet der wrake. Zelfs de levenlooze Natuur kan dien oproerkreet niet langer smoren:

Hoor, hoor! zelfs de steen uit den muur schreeuwt, 
En van het dak antwoordt de tegel! 

Welk eene krachtige teekening, M.H.! Zoo iemand dit stout geschetste tafereel beoordeelen, en den indruk van hetzelve levendig gevoelen kan, wij, Nederlanders, kunnen het zeker. Ik zal mij daarom geene verdere aanmerking veroorloven. Ik vrees, dat de kracht der voorstelling bij mijne omschrijving reeds te veel geleden heeft. Ik zal de heiligschennis niet plegen, haar verder te ontzenuwen.
Met bloed - dus vervolgt de Godspraak - heeft de dwingeland steden gebouwd, en staten gegrond op gruweldaden. Met de schatten, die hij uit de overheerde steden en gewesten roofde, verrijkte hij zijne vorstelijke verblijfplaats, en uit de puinhoopen der verwoeste steden rees Babel prachtiger en heerlijker op. Maar - ziet hier den vinger van Jehova, den Heer der legerscharen! - de schatten van het prachtig Babylon zullen in de vlammen vergaan, en de heerlijke stad in eene eenzame woestijn vol puinhoopen verkeeren. Daar heeft zich dan de overwinnende vijand voor afgemat! Dat is dan de vrucht zijner geweldenarijen! - Dit is van Jehova ge-
{==312==} {>>pagina-aanduiding<<}
schied. Bekenne het elk, dat er een regtvaardig Opperheer der wereld leeft, die de ongeregtigheden der natiën straft;

Opdat zoo de aarde vol moog' worden 
Van kennis van Jehova's majesteit, 
Gelijk de wateren het bed der zee bedekken! 

De gewijde Zanger maakt hier, als in het voorbijgaan, gewag van de gouden eeuw, die ééns aan het einde dezer huishouding zal aanbreken, wanneer alle de volken op den ganschen aardbodem zullen zamenstemmen in de vereering van den éénen waren God. Bij den Profeet Jesajas vindt men van deze vreedzame en gelukkige toekomst eene heerlijke schildering, waaruit Habakuk dezen trek ontleend heeft.
In de volgende verzen keert de Profeet terug tot de vreesselijke wedervergelding, die de Chaldeërs ondervinden zouden. Zij hadden zich aan trouwelooze schending der heilige verbonden schuldig gemaakt, die zij met andere volken hadden aangegaan; vaak met geen ander inzigt hadden aangegaan, dan om de verbondene volken des te spoediger voor hunnen schepter te doen bukken, des te zekerder onder het juk der dwingelandij te brengen. Deze trouweloosheid der Chaldeërs wordt hier voorgesteld onder het beeld van eenen man, die de heilige regten der gastvrijheid schendt, door zijnen gast eenen schuimenden, met bedwelmend vocht gevulden beker toe te reiken, om hem daarna, in zijne dronkenschap, tot een voorwerp van de uiterste vernedering en bespotting te maken. Maar nu was de beurt aan hen gekomen. Zij zouden ook dronken worden, niet van wijn, maar van den toornbeker des Almagtigen, van den schuimenden zwijmelkelk, dien zij uit Jehova's hand tot den laatsten droppel zouden ledig drinken, om in den staat der diepste vernedering, als een openbaar schouwspel, dáár op den bodem neder te liggen. Dan zou voor den dwingeland en zijnen aanhang het vreesselijk uur der wrake slaan. De gansche schepping zou zich opmaken, om zich aan

{==313==} {>>pagina-aanduiding<<}
den tiran te wreken; ook de Libanon, wiens trotsche wouden hij vernield had; ook het gedierte van den Libanon, dat hij uit zijne stille schuilhoeken had verdreven, als ware het hem niet genoeg het geluk van het menschdom verwoest te hebben, als moest hij, ter bevrediging zijner woede, ook de rust van het redelooze vee verstoren! Zwaar zal hij nu voor zijnen bloeddorst en bandelooze wreedheid boeten. Hij ligt ter neder - de eertijds zegepralende vijand. Zijne heerschappij is geknot. Nu hem de kracht van zijnen arm ontnomen is, en zijne wapenen, die hij te voren als zijne Godheden vereerde, hem niet meer baten, nu keert hij zich tot zijne Afgoden. Maar, helaas! zij zijn doof voor zijn smeeken.

Wat baat het beeld, dat zich de kunst' naar sneed, 
't Gegoten beeld, dat leugen spreekt, 
Dat zich verlaat zijn formeerder 
Op zijner handen werk, 
En zich een' stommen Afgod vormt? 
Wee hem, die tot het blok dan spreekt: rijs op! 
En tot den kouden steen: ontwaak! 
Zou hij u redden? - Zie! 
Wel overdekt hem goud en zilver..... 
Maar hem bezielt geen levensadem! 
 
Maar Jehova troont in zijnen heiligen tempel. 
Gij, gansche Wereld! kniel voor Hem! 

Ik ga over tot het laatste deel der liederen van Habakuk. Het behelst eenen verhevenen lofzang, eene Ode, algemeen als een der schoonste stukken der gansche Oostersche Dichtkunst erkend. Zij is, wat het onderwerp betreft, met de voorgaande zangen naauw verbenden; maar wijkt in gang en aanleg van dezelve af. Blijkens het opschrift, was zij bestemd om gezongen te worden, en de inhoud draagt, onzes inziens, duidelijke blijken, dat in dezelve twee stemmen elkander gestadig afwisselen. Het is dus, naar ons gevoelen, een beurtgezang, uit

{==314==} {>>pagina-aanduiding<<}
twee reijen of koren bestaande. Het gansche koor heft biddend aan:

Gehoord, Jehova! heb ik uw Orakel, - nog beef ik! 
Uw werk, Jehova! toon het in der jaren loop, 
Voleind het in den loop der jaren - 
Denk in uw' toorn toch aan barmhartigheid! 

Het Orakel, dat de Zanger gehoord had, zijn de voorzeggingen, in de voorgaande afdeelingen vervat; derhalve niet alleen de onderdrukking van zijn vaderland door de Chaldeërs, maar ook de wraakoefening aan dezen vijand en de bevrijding zijner natie. Dit was het werk van Jehova, zijn plan, zijn bestel, zijn onherroepelijk raadsbesluit. De ziel van den gewijden Zanger was met de gedachte aan beide deze Godspraken vervuld. Indien dit minder blijken mogt uit het gebed, waarmede de Profeet aanvangt, de geheele gang der Ode staaft nogtans deze opmerking. Men ziet het duidelijk, welke verschillende aandoeningen het hart van den Dichter bestormen. Vrees en blijdschap strijden in zijne ziel onophoudelijk met elkander. Nu eens wordt zij geheel door de eerste overweldigd, en de Dichter ziet niets dan akelige tooneelen; zijne kniën knikken - zijn gansche ligchaam beeft! Dan weder vervult de beloofde verlossing, de hoop op eene vrolijke toekomst zijne gansche ziel met de levendigste blijdschap; hij juicht en huppelt, verheugt zich in Jehova, zijnen redder, en de lofzang der vreugde stroomt van zijne lippen! Is dit niet reeds zigtbaar in den aanhef van zijn lied? Hij had Jehova's Godspraak gehoord; zij voorspelde in den aanvang eene donkere toekomst aan zijn vaderland, dagen van jammer en ellende..... nog beeft en siddert hij! Maar het einde der voorzegging was toch verlossing en vrede; daarom - ‘toon het toch, Jehova! voleind toch uw werk!’ Gij merkt in deze taal de uitdrukking van het hevigst verlangen naar eene nog verwijderde toekomst. Afbidden kon hij het onheil niet, dat Israël dreigde - de Onveranderlijke had het besloten; maar hij kon smeeken, dat Jehova in den loop der jaren

{==315==} {>>pagina-aanduiding<<}
zijn werk voleinden zou, en Israëls verlossing op den bestemden tijd doen dagen. Dan zou het leed zijn doorgestreden. Hier overstelpt andermaal de droefheid over het naderend wee de gevoelige ziel van den Zanger, en hij eindigt met de bede: ‘Als dan de tijd daar is, o Jehova! waarin Gij ons tuchtigen zult, o! straf dan met barmhartigheid!’ - En nu verandert eensklaps de toon van het lied. De geschiedenis der vorige eeuwen, Jehova's weldaden, aan de vaderen bewezen, rijzen plotseling in den geest des Dichters op. De eerste rei vervangt het koor, en de zachte Elegie verandert in het stoutste zegelied:

God trekt van Theman op, 
De Hoogheerlijke van Parans gebergte! 
Zijne heerlijkheid bedekt den Hemel, 
En van zijn' glans is de aarde vol. 
Zijn schemerlicht is als het licht der zon - 
Zijne hand schiet bliksemstralen - 
En 't is de sluijer slechts van zijne majesteit! 
De pest gaat voor Hem heen; 
De heete wind volgt zijne schreden. 
Hij staat - en de aarde waggelt! 
Hij ziet - en de volken beven! 
De aloude bergen spatten van elkaar, 
En de eeuw'ge heuvels stuiven weg 
En storten in tot eeuwig puin! - - 
'k Zie vol van angst de tenten Kusans, 
En sidderen de hutten Midians. 

Welk eene prachtige beschrijving van de komst van God! De Dichter ziet in zijne verbeelding Jehova tegen de Chaldeërs optrekken, om zijn volk van hunne overheersching te bevrijden. Hij ontleent daartoe zijne beelden uit de oude geschiedenis der Hebreeuwen, en uit de groote wonderdaden, weleer door God verrigt. Daar rukt Hij aan, Jehova, als een Held ten strijde. Uit de woestijn van Arabië trekt Hij op. Dáár was de schouwplaats, waar Hij voormaals, als de Beschermgod van Israël, zoo vaak voor zijn volk gestreden had. De Hemel

{==316==} {>>pagina-aanduiding<<}
is bedekt met zijne heerlijkheid; de aarde is vervuld met zijnen luister. Den vollen glans, die Hem omgeeft, kan geen sterfelijk oog verdragen. Zijne heerlijkheid is daarom gehuld in dikke wolken; maar zelfs het schemerlicht, dat door die wolken heen van zijn aanschijn afstraalt, glanst als het licht der zon! De vonken, die van daar uit zijne hand schieten, schitteren als bliksemstralen!.... Dat is slechts de sluijer zijner majesteit! - Vreesselijke natuurverschijnselen verzellen Hem. De pest gaat voor Hem heen. De verderfelijke heete wind volgt zijne treden..... Daar staat de Godheid stil! De krijgswoede straalt uit hare oogen. Zij staart het aardrijk aan. De Natuur kan dien aanblik niet verdragen; - de aarde schudt op hare grondvesten; bergen en heuvelen spatten van elkaar, en storten in tot puin! De Arabische Herdersvolken, aan den voet der bergen in tenten gelegerd, door schrik verjaagd, sidderen van angst!
Hier valt een tweede zangrei in:

Is dan Jehova toornig op de stroomen? 
Is tegen de rivieren zijne gramschap aangevuurd; 
Of is de zee het voorwerp zijner grimmigheid? 
Dat Gij daar aanrolt met uw rossen, 
Dat Gij bestijgt uw' zegewagen? 


	Eerste rei.
Ge ontbloot uw' boog - hij brandt van drift! 
Uit uwen koker brengt Gij pijlen te voorschijn! 
De stroomen splijten 't aardrijk op; 
De bergen zien u - en zij sidderen! 
Daar stort een wolkbreuk neêr; 
De peillooze afgrond brult; 
De zee heft naar omhoog haar handen! 
De zon, de maan verblijven in haar woning; 
Zij schuilen weg bij 't licht van uwe pijlen, 
Bij 't schitt'ren van den bliksem uwer spiesen! 


	Tweede rei.
Verbolgen trekt Gij door het land, 
Vertrapt in uwen toorn de volken! 


{==317==} {>>pagina-aanduiding<<}


	Het gansche koor.
Zoo rukt Gij aan tot redding van uw volk, 
Tot heil van 't volk, aan u geheiligd! 
En Gij vertrapt den schedel 
Van 't onderdrukkend rot; 
Gij roeit het uit tot op den wortel. 
Gij klieft door uwe pijlen 
Het hoofd van hunne Helden, 
Die, als een storm, mij dreigden te vernielen; 
Wier wellust was, den zwakken te verscheuren, 
Gelijk de leeuw in 't hol zijn prooi verscheurt. 
 
Dies deedt Ge uw paarden rennen door de zee, 
Dies ruktet ge aan op de bruisende vloeden! 

De schilderij eindigt, gelijk zij begon; of liever, zij besluit met het antwoord te geven op de vraag, die haar voorafgaat. Deze onverwachte vraag, waardoor het voorstel eensklaps wordt afgebroken:

Is dan Jehova toornig op de stroomen? 
Is tegen de rivieren zijne gramschap aangevuurd; 
Of is de zee het voorwerp zijner grimmigheid? 
Dat Gij daar aanrolt met uw rossen, 
Dat Gij bestijgt uw' zegewagen? - 

deze onverwachte vraag, zeg ik, doet eene verwonderlijke werking, en geeft eenen verhevenen gang aan het lied. Zij toont ons den schrik der aanschouwers, die, in de verbeelding van den Dichter, bij deze vreesselijke natuurtooneelen tegenwoordig waren, en kenmerkt tevens de volheid der aandoeningen in het hart van den Dichter zelven. Jehova bestijgt zijnen krijgswagen, en klieft de zee met zijne rossen. Is dan Jehova tegen de stroomen verbolgen? Wien geldt zijn toorn? Het schijnt wel, de levenlooze Natuur. Zie! Hij haalt zijnen boog en zijne pijlen uit den koker te voorschijn. Met heete drift vliegen zij ginds en her. De gansche Natuur geraakt in oproer. De stroomen splijten het aardrijk op; de bergen sidderen; wolkbreuken storten neder; de peillooze afgrond brult; de zee heft smeekend hare handen naar

{==318==} {>>pagina-aanduiding<<}
omhoog! Zon en maan schuilen weg op het gezigt der bliksemen, die Hemel en aarde doorkruisen; zij zijn beschaamd teruggedeinsd, omdat haar glans bij dien van Jehova's pijlen niet kan halen!.... Maar neen! (hier valt de tweede rei in) het geldt de levenlooze Natuur niet; het geldt den vijand. Verbolgen trekt Jehova door het land, en met iederen tred vertreedt Hij volken! - (Nu heft het gansche koor weder aan:) Tot redding van Israël rukt Jehova aan; tot verlossing van het volk, dat Jehova zich verkoren heeft. Hij vertrapt den schedel van het rot der dwingelanden, dat Israël overheerde. Door zijne pijlen klieft Hij den kop hunner Helden, die als een vernielende stormwind op ons aanrukten, wier wellust in roof en verdrukking bestond, wier woede de woede van den leeuw evenaarde. Maar schrikkelijk is ook de wrake. Tegen hem trekt de Beschermgod van Israël ten strijde - daarom deed Hij zijne paarden rennen door de zee; daarom rukte Hij aan op de bruisende vloeden!
Gij gevoelt, indien ik mij niet bedriege, M.H., welk een fraai geheel alzoo dit gedeelte der Ode vormt. Deze eenheid, die zoowel in het geheel als in de afzonderlijke deelen heerscht, zet aan het stuk eene bijzondere schoonheid bij.
Ik moet nog met een enkel woord gewagen van de stoute Oostersche figuur, welke wij in dit gedeelte aantreffen. Gelijk de Dichter van den 98sten Psalm, als hij de stroomen gebiedt, hunne blijdschap bij de komst van Jehova aan den dag te leggen door het bruisen hunner golven, dit uitdrukt met de woorden: ‘Klapt, stroomen! in de handen!’ - zoo stelt ook Habakuk ons hier de zee, wier golven hoog zwellen, voor, als hief zij smeekend de handen naar omhoog. Bij de verschrikkelijke natuurverschijnselen, waarmede de komst van Jehova vergezeld gaat, terwijl wolkbreuken van den Hemel afstorten, die de zee buiten hare oevers doen treden, wringt zij van angst de handen, en heft ze naar omhoog, als smeekte zij Jehova om behoud! - Wij moeten dit beeld naar het Oostersch

{==319==} {>>pagina-aanduiding<<}
gevoel van den Dichter, niet naar onzen Westerschen smaak, beoordeelen.
De Ode wendt zich ten uitgang. Naauwelijks heeft de Dichter, in het volle vuur zijner verbeeldingskracht, en onder de levendigste aandoeningen zijner getroffene ziel, de schilderij van den ondergang der Chaldeeuwen voltooid, of eensklaps staan weder de kommervolle jaren der verdrukking, die de tijden der verlossing moeten voorafgaan, voor zijnen geest. Hij herdenkt de Godspraak, die deze drukkende rampen aan zijn ongelukkig vaderland voorspelde, en de zegezang wordt weder door de zachte Elegie vervangen.

	De eerste rei heft aan:
Dat hoorde ik, en ik beefde inwendig! 
Mijne lippen trilden, 
En rilling voer door mijn gebeente; 
Mijne kniën knikten; 
En ik moet rusten in den tijd des jammers, 
Bij d' aantogt van den volksverderver! 


	Tweede rei.
Ach, zie! de vijgeboom bloeit niet meer; 
Geen druif is aan den wijnstok; 
De olijfboom liegt, 
En de akker geeft geen koren meer! 
Weggerukt uit hare kooi is de kudde; 
Er rust geen rund meer op het stroo! 


	Het gansche koor.
En toch - van vreugde spring ik op in Jehova; 
Toch juich ik in den God mijns heils! 
Jehova God is mijne sterkte; 
Hij zal mijn voeten maken als der hinden voeten, 
Mij in triumf mijn hoogten doen betreden! - 
Doet, Hem ter eer, de harpen ruischen! 

Weet gij iets, M.H., dat in aandoenlijke schoonheid bij het slot van dezen zang kan halen? Die afgebroken

{==320==} {>>pagina-aanduiding<<}
toon van den hartstogt, die roerende taal van het hart, die sterke afwisseling der gemoedsaandoeningen - alles sleept ons mede, en doet ons deelen in het warm gevoel van den Dichter! Eene onwillige huivering grijpt ons aan, als de gevoelige Zanger ons den schrik beschrijft, die hem beving op de gedachte aan het naderend leed, dat zijn vaderland treffen zoude. Zijn gansche ligchaam beeft; zijne lippen trillen; eene doodelijke rilling vaart door zijn gebeente; de grond zinkt weg onder zijne wankelende voeten! De enkele gedachte aan het dreigend onheil jaagt hem zulk eene siddering aan - hoe zal hij het leed zelve kunnen dragen? En toch heeft Jehova hem bevolen, gelaten den angstdag af te wachten, en, als de tijd der drukkende benaauwdheid daar is, stil te zijn en op Jehova te betrouwen! - Ach, hij ziet reeds de rampen des oorlogs; de vernieling en ellende, door den verwoestenden vijand aangerigt. Daar staan de vijg- en olijfboom zonder vruchten; de wijnstok, wiens most hem verheugde, bloeit niet meer; daar liggen de eertijds vruchtbare velden verwoest; geene spijze wast er meer op den akker; weg is het schaap van de kribbe; geen rund ligt op het stroo meer te rusten! - Hoe treffend, M.H., is hier het denkbeeld ontvouwd! Alles is weg, alles is ons ontrukt! Hoe schoon is de opklimming: aan den vijgeboom is geen bloesem meer; de wijnstok heeft in bloei gestaan, maar hij draagt geene vruchten; de olijfboom heeft vruchten gedragen en heeft een' goeden oogst beloofd, maar de olijf is aan den boom verdord; - zoo bloeit dan de vijgeboom niet meer, zoo draagt dan de wijnstok geene vruchten, zoo liegt dan de olijfboom! - Als wij daarbij bedenken, dat de bron van Israëls welvaart in den landbouw en in de vruchtbaarheid van Palestina's grond gelegen was, zoodat de Israëlitische Schrijvers, wanneer zij ons dagen van ongestoord volksgeluk en milden voorspoed willen afmalen, alles in dezen enkelen trek besluiten: ‘Juda en Israël woonden
zeker, een iegelijk onder zijnen wijnstok en onder zijnen vijgeboom!’ - als wij, dit bedenkende, het aandoenlijk ta-
{==321==} {>>pagina-aanduiding<<}
fereel van onzen Dichter lezen, wien perst hij dan geene tranen af!.... Maar wie juicht dan ook niet weder en huppelt vrolijk met den Zanger, wanneer hij, bemoedigd door het vertrouwen op Jehova, opgebeurd door de hoop op eene gelukkiger toekomst, de onverwachtste juichtaal van zijne lippen doet stroomen, en het gansche koor den slotgalm uitboezemt: ‘Toch spring ik van blijdschap op in Jehova; toch juich ik in God, mijnen Redder! Jehova God zal mij troost en kracht verleenen. Hij zal het zijn volk nooit aan krijgsdeugden doen ontbreken, maar het in den strijd doen zegepralen. Heft triumfliederen voor Jehova aan! Doet, Hem ter eer, de snaren klinken!’
Ik heb mijne taak volbragt, M.H.! Heb ik uwe aandacht te veel gevergd, dan vraag ik verschooning voor mijne onbescheidenheid. Is het mij daarentegen gelukt, u eenige oogenblikken aangenaam bezig te houden, vooral u bewondering in te boezemen voor eenen der grootste Zangers van de gewijde Oudheid, dan is mijn doel bereikt, en ik heb de éénige lofspraak, die ik begeer, verworven.






Berigten omtrent de nieuwe inrigting van de zwavelbron en baden te Bentheim.

Door E.J. Thomassen a Thuessink.

Ik gaf in het jaar 1815 in dit geacht Tijdschrift een kort berigt van de vergetene en geheel verwaarloosde bron in het Bentheimer woud, en toonde het nut en gebruik, hetwelk men daarvan konde maken, wanneer dezelve behoorlijk werd ingerigt. Ik gaf te dien einde niet alleen eene scheikundige ontleding van dit water; maar gaf ook op, hetgeen, reeds in het begin der voorgaande eeuw, de Geneesheer cohausen en naderhand de Heer schutte van dit water gezien en ondervonden had-
{==322==} {>>pagina-aanduiding<<}
den. Ik kan thans het genoegen hebben, onzen Nederlandsche medeburgers aan te kondigen, dat de regerende Vorst van Bentheim, daartoe door de Geneesheeren aangezocht, niet alleen aan den wensch voldaan heeft, om deze weldadige bron bruikbaar te maken; maar dat Z.D.H. zelfs verre dien wensch heeft overtroffen, en met zeer veel kosten zulke inrigtingen heeft gemaakt, dat ik gerust durf zeggen, dat daaraan niet alleen niets ontbreekt, maar dat het met de beste Badïnrigtingen van Duitschland kan wedijveren.
Reeds vóór vier jaren is men begonnen met de bron beter in te vatten, en eene kom zoodanig met metselwerk te voorzien, dat het water, daarin verzameld wordende, niet konde wegloopen. Uit deze kom wordt nu het water in een daarboven geplaatst groot vat gepompt, en van daar door buizen naar de baden geleid. Z.D.H. heeft vervolgens digt bij de bron een aanzienlijk gebouw getimmerd, hetwelk een aantal baden, eene groote eetzaal en twee vertrekken beneden, en op de tweede verdieping ruime logeerkamers voor de badgasten bevatte. Dan, daar de badkamers wat klein waren uitgevallen, is er, vóór twee jaren, nevens het voorgaande, een vrij ruimer gebouw, mede van twee verdiepingen, bijgevoegd, hetwelk, zoo ik meene, elf baden, in zoo vele volkomen van elkander afgescheidene vertrekken, bevat. Deze baden zijn ruim, ovaal, en van geslepen' Bentheimer steen in den grond gemetseld, zoodat men daarin met trappen afklimt. Twee pijpen, met kranen voorzien, leiden heet en koud water in het bad, hetwelk dus naar het voorschrift kan getemperd worden. Beneden is eene kraan aangebragt, waardoor het water uit het bad kan ontlast worden. Aan de linkerzijde zijn twee groote ketels, waarin het water gewarmd en door buizen naar de baden gevoerd wordt. Behalve deze baden, zijn er ook werktuigen, om het water door zoogenaamde douches plaatselijk aan te brengen. Een badmeester en verscheidene bedienden verzorgen deze baden. In dit badhuis zijn zoo wel beneden, als boven, over het geheele

{==323==} {>>pagina-aanduiding<<}
huis, verscheidene zalen en logeerkamers voor de zieken. De inrigting ter verzorging derzelven is allezins net, zindelijk en gemakkelijk; alle vertrekken zijn ruim, luchtig en vrolijk, en hebben schoone uitzigten in het woud; alle zijn ze behangen, met stookplaatsen voorzien, gestukadoord. De meubels zijn alle geheel nieuw; stoelen, tafels, commodes, ledekanten van mahonijhout; voorts lusters, kroonen, spiegels naar den eersten smaak. Er wordt eene publieke tafel gehouden, die zeer wel voorzien is; alle soorten van wijnen, koffij, thee, chocolade enz. zijn hier voor vaste en matige prijzen te bekomen. In een afzonderlijk gebouw zijn stallen en remises voor paarden en rijtuigen gemaakt. Men heeft echter de wijze inrigting verordend, dat men alleen die genen huisvest, die de bron gebruiken, ten einde de zieken niet door reizigers en nieuwsgierigen te veel te ontrusten. De bron is in het midden van het woud gelegen, omtrent tien minuten van het vlek Bentheim. De Vorst heeft eene fraaije chaussée, derwaarts leidende, aangelegd, aan wederzijden met een wandelpad voorzien. Voor het overige is het bosch overal met nette en welonderhoudene allées en wandelpaden doorsneden, zoodat men door de hooge en statige boomen overal voor den wind en de zon beschut is.
Voor die genen, welke niet aan het bad willen logeren, is overal gelegenheid om kamers bij de burgers in Bentheim zelve te krijgen. De Heer Apotheker drees heeft te dien einde ook eenige kamers in zijn huis afgezonderd.
De zieken worden verzorgd door den bezoldigden geschikten Badärts, den Heer plagge, die in het badhuis zelve woont. De Heer Ambtsphysicus ruhfuss, die in Bentheim woont, bezorgt ook die zieken, welke van zijnen dienst gelieven gebruik te maken. De geneesmiddelen, welke noodig kunnen zijn, worden bezorgd door den Apotheker drees, die eene zeer wel voorziene geprivilegeerde Apotheek houdt.
Deze algemeene beschrijving, welke ik alleen uit hetgeen ik verleden zomer gezien heb, uit mijne gedachten

{==324==} {>>pagina-aanduiding<<}
heb opgemaakt, zal genoegzaam zijn, om een ieder te overtuigen, dat men hier veilig alles kan verwachten, wat men in een welingerigt bad kan vorderen. Ja, ik moet volmondig bekennen, en niet alleen ik, maar alle andere mij bekende Geneesheeren, die hetzelve bezocht hebben, dat het bad onze verwachting verre overtroffen heeft.
In het voorgaand stukje heb ik over de uitwerking en het gebruik van de Bentheimer bron gesproken, en de ziekten opgegeven, waarin dezelve, volgens de oudere waarnemingen van cohausen en schutte, van eene goede uitwerking geweest is; en, daar het in allen opzigte met het water van Nendorf overeenkomt, heb ik tevens aangeteekend, in welke ziekten ik daarvan dienst verwachtte.
Men is reeds vóór twee zomers begonnen deze bron te bezigen, en de uitwerkingen daarvan waren reeds toen zoo voldoende, dat zeer vele zieken hunne volkomene herstelling verkregen hebben. Dit maakte dan ook, dat er reeds in het verleden jaar een groote toeloop tot dit bad was; wanneer, niettegenstaande den zeer ongunstigen zomer, deze bron wederom alle verwachting overtroffen heeft.
Ik heb van alle kanten, niet alleen uit deze Provincie, maar ook uit Overijssel, Vriesland, Holland, Munsterland, enz. berigten vernomen, vooral van verouderde uitslagen, jichtpijnen enz., welke hier genezen zijn; dan, daar ik geene naauwkeurige en bepaalde bijzonderheden daarvan heb kunnen verzamelen, moet ik mij vergenoegen met eenige weinige, echter niet minder belangrijke gevallen, welke mij door den Bronärts, den Heer plagge, op verzoek en met goedvinden van Z.D.H. den Vorst van Bentheim, ter gemeenmaking zijn medegedeeld. Ik zal dezelve dan ook woordelijk, zoo als ik die ontvangen heb, mededeelen.
‘Uitmuntend krachtig toont zich deze zwavelbron in de genezing van alle soorten van huidziekten, als b.v. dauwworm, ringworm (herpes) enz., van welke kracht

{==325==} {>>pagina-aanduiding<<}
wij hier eenige voorbeelden tot staving zullen mededeelen.
I. Een ongehuwd Heer van omtrent 38 jaren leed, door erfelijke dispositie, periodiek bijkans alle zeven jaren, van zijne jeugd af aan, zeer veel door eene over het geheele ligchaam uitgebreide huidziekte (herpes universalis humidus.) Op dat oogenblik leed hij aan deze walgelijke en moeijelijke ziekte op nieuw sedert 1817, en was door dezelve bij zijne komst aan de bron in zulk eene hooge mate aangetast, dat alleen het aangezigt, de binnenste vlakte der handen, en het platte der voeten, vrij van uitslag waren. Reeds in 1818 had hij, doch zonder gevolg, het zeebad te Norderney gebruikt. Intusschen werd deze lijder, zonder gebruik van eenig ander geneesmiddel, alleen door de zwavelbaden, vereenigd met het drinken van het zwavelwater, binnen den tijd van zeven weken, volkomen hersteld.
II. Eene gehuwde Dame, 35 jaren oud, had, sedert bijna tien jaren, aan beide handen een' zeer sterken vochtigen uitslag (herpes humidus), verzeld van brandende pijnen, eene ondragelijke hette en walgelijken stank, waardoor zij onbegrijpelijk veel leed, en waartegen de geheele schat der meest beproefde geneesmiddelen geheel vruchteloos was aangewend. In den zomer van 1820 bediende zij zich van de zwavelbaden te Bentheim, en werd binnen den tijd van vijf weken door dezelve genezen. Er vertoonden zich wel op nieuw sporen der ziekte, in het voorjaar des volgenden jaars, voornamelijk tusschen de vingeren, doch in eene zeer geringe mate, en deze verdwenen ook zeer spoedig geheelenal door het gebruik der baden.
III. Een jong mensch van 21 jaren was van zijne jeugd af aan geplaagd geweest door een' droogen ringworm in het geheele aangezigt. Reeds vroeger had hij de baden te Aken tegen dit ongemak, doch zonder vrucht, aangewend. Ook deze lijder is bijkans geheel genezen geworden, nadat hij drie achtereenvolgende zomers de baden te Bentheim gebruikt heeft.

{==326==} {>>pagina-aanduiding<<}

IV. Nog een Heer van omtrent 26 jaren, aan de zoogenaamde mentagra laborerende, werd door het gebruiken der Bentheimsche baden zoo volkomen hersteld, dat men, toen hij in dit jaar met een dankbaar gevoel aan de bron zijner genezing was teruggekeerd, geen het minste spoor dezer walgelijke ziekte bij hem meer bespeurde.
Dit zij genoeg om te bewijzen, dat de natuurlijke zwavelbaden tegen alle soorten van huidziekten (?) een geneesmiddel opleveren, hetwelk noch door kunstbaden, noch door eenig ander geneesmiddel kan vervangen worden.
Ten bewijze van de genezing der jicht- en rheumatieke pijnen, door deze baden, zullen wij hier geene bijzondere gevallen mededeelen, omdat elk te veel bijzonderheden heeft, te wijdloopig, en te weinig belangrijk is. Het zij derhalve hier genoeg, dat ook tegen deze ziekten de Bentheimsche baden hunne genezende kracht bewezen hebben; wegens het ongunstige, koude en regenachtige weêr, echter, minder in dit jaar, dan in het vorige. Voor soortgelijke zieken zijn de warmste en droogste maanden, als Julij en Augustus, tot het gebruiken der baden het meest dienstig. Niet minder noodzakelijk voor hunne genezing is, zoo wel het stiptelijk houden der hun voorgeschrevene geneeswijze, als vooral ook het logeren in het badhuis zelve, waardoor zij van vele ongerijfelijkheden bevrijd zijn, en het nut der baden duurzaam werkt.
Zoo wel in dit, als in het vorige jaar, kwam een niet gering aantal zieken met verlamde ledematen bij de baden te Bentheim hulp zoeken, waarvan de meesten of geheel genezen of aanmerkelijk gebeterd dezelve verlaten hebben. Het merkwaardigste voorbeeld eener dusdanige genezing leverde eene jonge Jufvrouw op.
Reeds sedert vijf jaren was zij, na eene zware zenuwkoorts, met hevige stuipen vergezeld, aan de geheele linkerzijde verlamd geweest, en werd echter door het gebruik der baden in twee zomers zoo volkomen her-
{==327==} {>>pagina-aanduiding<<}
steld, dat ook niet het minste blijk der ziekte bij haar te vinden was.
Een ander Heer uit Holland, 21 jaren oud, had het ongeluk, op beide ooren het gehoor te verliezen. Te Utrecht gebruikte hij tegen dit ongemak het galvanismus, gedurende welke behandeling hij op het onverwachtst door sterke stuipen, die zich dikwijls herhaalden, werd aangetast, waardoor hij eindelijk ook het gezigt verloor, tegelijk met het gebruik zijner beide beenen. Deze allerongelukkigste toestand week, wel is waar, eenigzins voor het aanwenden van versterkende geneesmiddelen en aromatieke baden, zoodat hij weêr tamelijk zien en het regterbeen bewegen konde, doch het linkerbeen bleef geheel verlamd. In dezen toestand kwam hij te Bentheim aan, en verliet geheel genezen de bron, na 39 baden gebruikt te hebben.’

Groningen, den 1 Mei 1822.




Het leven en de wandelingen van meester Maarten Vroeg.

X.

Professor sic.

Op een der naastgelegene landgoederen heb ik, sedert een' geruimen tijd, den tuinman onder handen, die aan eene kwijnende ziekte sukkelt, waaraan ik, tot dusverre, geen goed eind kon vinden. Ik had, bij mijne bezoeken, wel dikwijls gehoord, dat er op het Huis, van tijd tot tijd, een Professor kwam, die over Mevrouw praktiseerde, en bij wien, bij zulk eene gelegenheid, de gansche buurt om raad ging, zoodat het voorplein, op zulk een' dag, opgevuld was met wagentjes, kiereboes, chaisen, karren, en al wat bij ons verder op wielen gezet kan worden; maar nog nooit had het gezin van mijn' lijder zijn verlangen te kennen gegeven, de uitspraak van

{==328==} {>>pagina-aanduiding<<}
dien Hoogepriester van Eskulaap over de kwaal van den baas te hooren; zij waren met mij tevreden, en schenen te begrijpen, dat mijne middeltjes hem even veilig en zacht naar het graf konden leiden, als een of ander, dat uit die geleerde vingeren was voortgevloeid. Doch Mevrouw begreep het anders. Gelijkheid van toestand maakte haar medelijden gaande; en zij kon het denkbeeld niet langer verdragen, dat, daar zij zich in het licht der zon verheugen mogt, haar oude, brave tuinman zich met een stallantaarntje zoude moeten behelpen: zoo verre omtrent was de afstand tusschen mijn licht en dat van den geleerden man. Ook dat is, als ik het zeggen mag, een streek van onze eigenliefde, dat wij anderen ons eigen geluk opdringen, en hunnen staat meten naar den onzen, zonder eerst te onderzoeken, of er, in denzelven, niet veel ligt, dat hem zelfs, in een onbevooroordeeld oog, benijdbaar maken zou. Dit althans was hier het geval. De tuinbaas konde zich geene betere hulp in zijne aamborstigheid voorstellen, dan Meester maarten. Och! de goede man kon mij zoo vertrouwelijk alle zijne bezwaren mededeelen!
Toen ik dan, op zekeren dag, in mijne gewone ochtendwandeling, eens naar mijn' hijgenden vriend kwam kijken, liep mij de vrouw met eene geheimzinnige houding tegen, en met een gelaat, waarop verlegenheid en genoegen, hoop en vrees in elkanders schaduw geteekend stonden. Ik wist niet, wat ik er van maken moest; vooral toen zij mij begon te verhalen, dat het met haar' man althans niet vooruitging, iets hetwelk geen nieuws voor mij was, en toen zij daarbij voegde, dat Mevrouw zoo veel werks van hem maakte, en al verder, dat ook zij ziek was, en dat er een Profester bij haar kwam, en dat die Profester den jager van de jicht had genezen, en de vrouw van een' buurman van de koorts, die wel een jaar geduurd had. Hierbij hield zij telkens op, en zette er een gezigt bij, alsof zij wilde zeggen: merkt gij nog niets? Daar ik nu volstrekt niets merkte, viel ik haar eindelijk in de rede, met te vragen: wat zij dan toch hebben wil-
{==329==} {>>pagina-aanduiding<<}
de? Hierop hervatte zij, met neêrgeslagene oogen, en terwijl zij de eene punt van haar' boezelaar oprolde en weêr oprolde, dat, ja, Mevrouw zoo gaarne had, dat de Profester haar' man eens zag, en dat zij er zoo verlegen mede was, want dat haar man het geheel op mij hield, en zij ook, maar dat zij het niet dorst weigeren... en zoo ging dat voort, eene geheele redevoering, waarin de jager en de buurvrouw wederom op hunne plaats kwa men te staan. Schoon ik in mijn binnenste ontroerd was, dat ik tegenover zulk een groot man zoude staan, en zelfs met hem spreken, was echter mijn verlangen, om mijn' armen vriend, waar ik kon, van dienst te wezen, te groot; ik ging dan, zonder veel morgenspraak, het tuinmanshuis in, om den man op het gewigtig bezoek voor te bereiden, terwijl de tuinvrouw naar hare Mevrouw ging, om mijne aankomst te melden.
Nog bezig den lijder voor te bereiden tot hetgene ons voor de deur stond, zag ik de geheele processie binnentreden. Mevrouw, voorop, leidde een lang man binnen, die, met een voorovergebogen hoofd, meer haastig over den grond scheen te schuiven, dan te gaan. Hij schoof dan ook naar de bedstede, en kwam aan het voeteneind te land. Hierop mij aanziende, vroeg hij mij: ‘En gij, mijn vriend! wat zult gij hier?’ Ik antwoordde, dat ik de Meester was; waarop mij werd toegevoegd: ‘Wel nu, dan mogt gij wel aan het voeteneind staan; dat is de plaats voor den Arts; dan kan hij den patiënt in de oogen zien.’ Hierop licht gevraagd hebbende, zag hij den patiënt in de oogen, bevoelde en betastte hem voorts van het hoofd tot de voeten, onderzocht toen den pols, denzelven zeer voorzigtig aanrakende, en met een sekonde-uurwerk naauwkeurig de slagen tellende, waarbij hij lang onzeker was, of dezelve 99, dan wel 100 of 101 slagen in eene minuut gaf. Dit onderzoek afgeloopen zijnde, werd ik verzocht, eenig verslag van de ziekte en mijne behandeling te geven; en dat deed ik, zoo als een dorpsbarbier zulks doen kan. Mijn verhaal werd nog al door menige vraag en aanmerking afgebroken. Gelukkig,

{==330==} {>>pagina-aanduiding<<}
echter, hoorde ik tot besluit: ‘Wel nu, Meester! gij hebt u van uw' pligt gekweten; ik zal mij van den mijnen kwijten.’ Deze kwijting bestond vooreerst hierin, dat de Hooggel. man drie recepten voorschreef, waarvan het gebruik, bij uren en kwartiersuren, mij zoo omstandig en bepaald werd aangewezen en voorgehouden, alsof een korporaal bezig was een' rekruut te rigten. Wel overtuigd, dat ik noch regts noch links kon, noch behoefde af te wijken, wendde hij zich tot de tuinvrouw, met het gebod, dat haar man gort moest eten. Hij scheen eenigzins gemelijk te worden, hoorende, dat wij, zonder zijne hooge voorlichting, daar reeds toe gekomen waren, vooral toen hij vernam, dat de gort op eene doelmatige wijze werd bereid. Deze gemelijkheid steeg al hooger en hooger, toen hij moest hooren, dat wij zelfs reeds warme melk toedienden; doch zijn gelaat helderde merkelijk op bij het zien van het glas, hetwelk hij beweerde, dat veel te groot was. Hij stond er op, dat men er een nemen zoude, hetwelk niet meer dan zes spijslepels bevatte, en verkoos ons dit zelf voor te meten. Toen de vrouw hem hierop een' tinnen lepel gaf, wees hij dien van de hand, omdat dezelve te groot was, en begeerde een' zilveren, als meer een' bepaalden inhoud bevattende; dezen moest een der jonge Heeren, die mede van de processie was, van het Huis gaan halen, en, na hiermede een glas te hebben afgemeten, werd mij bevolen, door den glazenmaker, dien wij gelukkig in het dorp hebben, op de bepaalde hoogte, een zigtbaar teeken op het glas te doen etsen.
Er volgde nu eene menigte voorschriften van sago, en hertshoorngelei, en arrowroot, welke allen in afzonderlijke en nieuwe pannen en met zoo veel omslags en bijvoegselen moesten bereid worden, dat ik duidelijk merkte, dat de tuinvrouw het opgaf, en bij zichzelve den Professor op de Mokerheide wenschte. Intusschen was Mevrouw zoo goed, de bezorging van dit alles op zich te nemen. Het goede mensch had echter naauwelijks dit besluit bekend gemaakt, of haar werd, hoezeer zij dit

{==331==} {>>pagina-aanduiding<<}
zocht te ontduiken, van elk zulk een naauwkeurig en omstandig voorschrift gegeven, alsof het leven van den lijder van eene korrel sago of een' droppel rijnschen wijn afhing.
Ten laatste groette de man den lijder, hem alles opsommende, wat tot zijn behoud noodig was, de stipte nakoming daarvan, als eene volstrekte voorwaarde tot zijne herstelling, aanbevelende, en stapte het huis uit. Ik wachtte mij wel, hem te volgen. Het kwam mij voor, dat de patiënt mijne tegenwoordigheid behoefde. Geheel ter neêrgeslagen, zeide hij tot mij: ‘Meester! ik merk het wel, er is voor mij geen kruid gewassen. Hoe kunnen wij, geringe menschen, dat alles doen en nakomen? En toch, als wij maar een haartje minder doen, is alles vergeefs; dat zeide immers de Profester zelf.’ Ik zocht hem wel gerust te stellen, vooral door hem te beduiden, dat zijne goede Mevrouw het meeste op zich had genomen, en ik vele dingen heel eenvoudig konde ten uitvoer brengen; ik slaagde hierin echter maar half; er bleef een angel van ongerustheid en twijfelmoedigheid zitten, die de kwaal aanmerkelijk verergerde, en veel toebragt, om den armen man, in weerwil van de drie recepten, de geleijen en verdere hulpmiddelen, den weg tot het graf te bekorten, en, wat nog erger is, te verzwaren.

Over de vrouw in ongehuwden staat.

Indien het ons niet vrijsta eenige inrigting in de schepping van God als overtollig te beschouwen, dan mogen wij dit ook geene der aandoeningen en verlangens, welke de Schepper in de menschelijke natuur heeft gelegd. Bij nader inzien zullen wij, integendeel, opmerken, dat die aandoeningen verordend en geschikt zijn om tegen moeijelijkheden op te wegen, voortvloeijende uit zekere verbindtenissen en pligten, om welke aan te gaan en op ons te nemen wij juist door gezegde aandoeningen en verlangens worden overgehaald. En wie aanbidt hierin niet de wijsheid van den Schepper, die, langs dezen weg, den mensch als 't ware dwingt tot de vervulling van deze of die bestemming, welke hij anders, uit

{==332==} {>>pagina-aanduiding<<}
hoofde der met dezelve gepaard gaande bezwaren, zelfzuchtig zou ontwijken? - Maar hieruit volgt dan tevens, gelijk ook de ondervinding leert dat wezenlijk het geval is, dat die aandoeningen en verlangens sterker zullen zijn, naar evenredigheid van de moeijelijkheid der pligten, tot wier behartiging derzelver voldoening regtstreeks leidt; dat het onverhoorde verlangen dus ook te dieper moet treffen, en alleen de on-mensch er mede spotten kan.
Mijn oogmerk is, het gezegde toe te passen op den ongehuwden staat, inzonderheid op dien der vrouw. Het oude Bijbelwoord: ‘het is niet goed, dat de mensch alleen zij,’ deelt ten volle in die waarachtigheid, welke alle bijbelsche kernspreuken, blijkens de ondervindingen aller tijden, voor den oplettenden wereldbeschouwer gehad hebben. De mensch is niet geschapen om alleen te zijn; zijne geheele inrigting en daarmede in verband staande behoeften brengen mede, dat hij omzie naar eene hulpe, die steeds bij hem zij. Vindt hij deze hulpe niet, dan ontbeert hij alle die zaligheden, welke aan haar bezit verbonden zijn. Inzonderheid is dit het geval met de vrouw, als het teerstgevoelige, meest steunsel behoeftige wezen. Het is wel waar, dat het oude, straks aangehaalde Bijbelwoord, ten tijde, waarin het uitgesproken werd, inzonderheid den man gold, die toen nog alleen was, en eene hulpe bekomen moest en zou; gelijk het ook waarachtig is, dat de ongehuwde man zijn leven slechts ten halve leeft, en, onder het aanhoudende gevoel, dat hem iets ontbreekt, voor velerlei gevaren blootstaat. Het eenzame leven is altijd koud; en er wordt eene zeer gevestigde zedelijke gesteldheid toe vereischt, om te beletten, dat het niet ontaarde in losbandigheid, of in een zelfzuchtig bestaan, hetgeen weigert deelneming te schenken, omdat het, door het niet ontvangen van dezelve, er van ontwend is. Is de rank, welke, bij gebrek aan steunsel, langs den grond moet kruipen, een bedroevend schouwspel; de eenzaam staande eik is het, in zijne soort, niet minder. Ondertusschen verdient de vrouw, die buiten hare schuld is ongehuwd gebleven, onze meêwarige hoogachting meer dan de ongehuwde man, dewijl zij het minder in hare keus heeft, om van staat te veranderen; ook daarom, dat de koude der eenzaamheid in haar gevoeliger gestel pijnlijker doordringt, de kieschheid haar verbiedt verligting te zoeken in de klagt, en zij, van nature geschikt voor bepaalderen werkkring, wanneer zij ook
dezen nog moet ont-
{==333==} {>>pagina-aanduiding<<}
beren, van schier alle afleidende werkzaamheden is verstoken, terwijl de man, in betrekking tot de maatschappij geplaatst, velerlei verstrooijing vinden kan.
Door het geheele gestel der vrouw, berekend op deelnemende, koesterende liefde, en op versiering des levens, en, van de kindschheid af, in spel en in ernst, gewoon aan bedrijven, welke daarop betrekking hebben, klinkt slechts ééne stem: ‘Gij zult echtgenoote en moeder zijn!’ (*) In dit gestel moet het dus eenen natuurlijken wanklank veroorzaken, wanneer het lot dezen staat aan de vrouw ontzegt, en men wordt tot de vraag geleid: hoe kan de Voorzienigheid dien wanklank gedoogen? Want waarlijk, daar is veel kracht van geest en groote vastheid des kinderlijken geloofs toe noodig, om wèl uit te houden, indien men iets doen, zijn of missen moet, in spijt van de bestemming, welke de natuur eenmaal heeft aangewezen, en waarop zij de geheele inrigting heeft berekend. Ook zij, derhalve, aan wie de gelukzaligheden van den echtelijken en moederlijken stand niet zijn te beurt gevallen, heeft de vertroosting noodig, dat zij ten dezen niet is uit het oog verloren door eene Voorzienigheid, welke het geluk van alle hare schepselen bedoelt.
Het zij zoo, dat de ongehuwde staat een onnatuurlijke is: moet niet (om het, met eerbied, menschelijk uit te drukken) de Godheid zoo menige onvolkomenheid toelaten op eene aarde, waar menschelijke verkeerdheid en bekrompenheid ze dagelijks voortbrengt? Ik wil hiermede geenszins zeggen, dat God voor die verkeerdheid zwichten zal; maar; voor zoo ver het ons vrijstaat nederig te oordeelen naar datgeen, hetwelk de ondervinding tot hiertoe schijnt geleerd te hebben, laat hij dezelve toe, om niet ieder oogenblik den loop der dingen wonderdadig te stuiten, en opdat zij ten laatste zichzelve straffe, en het geneesmiddel, dat hare gevolgen moet wegnemen, zelve voortbrenge. Indien nu dit waarheid zij, dan wordt ook geen zucht van het hart, dat onvoldaan bleef, te vergeefs geslaakt. De Alwetende verneemt dien; en de eenzame is niet vergeten of verzuimd.

{==334==} {>>pagina-aanduiding<<}

Het is op aarde wel een droevige troost, maar evenwel een troost (in eene wereld, in welke men zoo vaak, om iets te hebben, aan het droevige eene vertroostende zijde moet opzoeken), dat de vrouw, die enkel dáárom ongevraagd bleef, dewijl zij niet kon voldoen aan deze of gene eischen, welke toch in geen verband met hare bestemming stonden, daarvan geene oneer hebben kan; maar dat deze nederdaalt op het geslacht, dat, om nietige redenen, ware begaafdheden over het hoofd ziet. Het is immers te over blijkbaar, dat de keus des jongelings meestal wordt bestuurd door gronden, welke, ten minste nimmer in de eerste plaats, behoorden in aanmerking te komen. Hij ziet voornamelijk op rijkdom of op schoonheid, en laat veelal zulke verdiensten, welke den grondslag uitmaken van een gelukkig echtelijk bestaan, onopgemerkt. Daar dit nu, dikwijls althans, het geval is, zoo kan het aan de vrouw, die niet ten huwelijk wordt gevraagd, tot eenigen troost verstrekken, dat haar eenzame staat geen bewijs van gebrek aan verdienste is.
Slaat men een oog op de gesteldheid der burgerlijke maatschappij en zamenleving, dan moet men, om ook aan den anderen kant regtvaardig te zijn, erkennen, dat het niet geheel zonder grond is, wanneer de voor zichzelven onbemiddelde jongeling, die eene echtgenoote zoekt, naar eenige medegifte omziet, en, ingeval hij deze niet kan vinden, schroomvallig wordt en uitstelt. Onder voormaligen bloei hebben de behoeften des levens zich zeer vermenigvuldigd; en er moet altijd gerekend worden op een aanmerkelijk uitschot, hetwelk, nog eer men aan de noodwendigheden des levens is toe gekomen, aan die houding moet worden te koste gelegd, die, betrekkelijk, fatsoen geheeten wordt. Bij de verminderde kans, nu, om tot een bestaan te komen; bij de ongenoegzaamheid van hetzelve, indien men er al een mogt gevonden hebben, en bij de, in geenen deele lager gestemde, eischen des fatsoens, voor welke een mensch van gevoel toch niet geheel doof kan zijn, wordt de keuze van eene echtgenoote eene hagchelijke zaak. - Bijgevolg zijn, inderdaad, de drukkende zorgen des levens oorzaak, dat menig jongeling, in andere omstandigheden daartoe allezins genegen, geen aanzoek durft doen, inzonderheid wanneer de gene, wie dit aanzoek zou moeten gelden, opgevoed schijnt in hoogeren staat, dan haar in dit huwelijk zou kunnen te beurt vallen.
Hoe meer men over de betrekking, in welke het vrouwe-
{==335==} {>>pagina-aanduiding<<}
lijke geslacht tot het mannelijke staat, nadenkt, hoe meer onregtvaardigheden men ontdekt, waaraan het laatste zich ten aanzien van het eerste schuldig maakt. Eene der gruwelijkste is voorzeker, dat de man ten allen tijde zoo gereed is, het teeder gevoel der vrouwe te misbruiken tot verleiding, maar daarentegen naar evenredigheid zoo weinig weten wil van eerlijke aanbiedingen of herstel van eer, ook wanneer dit mogelijk is. Moge deze openhartige belijdenis, door eenen man ten nadeele van zijn geslacht afgelegd, tot eene kleine verzoening strekken voor zoo veel schuld, als dit, ten aanzien van het vrouwelijke, steeds gemaakt heeft, en, helaas, nog maken zal!
Alle lief in de wereld heeft zijn leed; en de echtelijke en moederlijke betrekkingen, aan velerlei gevaren, smarten en angsten onderhevig, leveren geene uitzondering op dezen regel. In geen vrouwelijk hart, waarin de stem der natuur rein gehoord wordt, zal deze omstandigheid het gevoel voor de ware bestemming onderdrukken. Ondertusschen mag zij der ongehuwde vrouwe ter vertroosting strekken, indien haar eenzame staat niet het gevolg zij van eigene verkiezing. - Maar is niet, in zekeren zin, ook het omgekeerde waarheid? Onder duizende rampen en nooden moet de mensch oplettend worden gemáakt op de bron van gelukzaligheid, welke juist door die rampen en ontberingen in zijn eigen hart geopend wordt, indien dit door den Godsdienst wordt bezield. En deze vloeit gereeder in het hart der vrouw, dan in dat van den man, omdat zij meer kinderlijk gevoelt, dan uitpluizend redekavelt. In haren eenzamen staat kan de Godsdienst verzachting toebrengen aan haar verlaten hart, haar gevoel opwinden tot erkentenis van de liefde des Hemelschen Vaders, die nabij is aan het rein gemoed, en haar in haren weemoed eenen voorsmaak geven van de vergelding, waarmede de blijmoedige ontbering van die betrekkingen, welke zoo zaligend kunnen zijn, in eene hoogere wereld zal beloond worden.
En welk eene uitbreiding zal niet dit gevoel ondergaan, wanneer het door daden van liefde wordt onderhouden! Hoewel de eenzame echtgenoot noch kind heeft, behoeft zij niet altijd van de gelegenheid verstoken te zijn om liefde te bewijzen. Indien wanhebbelijkheden en ondeugden, welke zij soms bij zich laat wortel schieten, en waardoor zij anderen het leven verbittert, haar, inderdaad niet geheel buiten hare schuld, min aangenaam maken, of tot een voorwerp

{==336==} {>>pagina-aanduiding<<}
zelfs van afkeer en spot; de vrouw, die, in haren eenzamen stand, opkweekt, leidt, ondersteunt, weldoet, zal eenen kring van wezens om zich heen verzamelen, die haar als moeder zullen eeren en beminnen, aan wier welzijn, naar ligchaam en geest, haar hart zich laven zal. En spreidt zij, in haren omgang in het algemeen, die deugden ten toon, welke het Christendom gebiedt, het kan haar niet aan achting van de zijde harer medemenschen ontbreken. Zoo loopt het leven af, en - de dood brengt alles wederom in evenwigt.

Nieuw alphabet van en voor den opmerker.

C.


C.Gebann en uit het rijk der Nederlandsche taal; doch aan de hand van hare vriendin H mag zij vrijelijk in hetzelve rondwandelen.


D.


Dagelijksch brood. Men denke niet, dat dit weinig is. In veler mond toch beteekent het eene keuken en een' kelder, onuitputtelijk in overvloed; en dan nog, zoo als van zelf spreekt, de noodige kapitalen, als een toegiftje, om alle mogelijke naneven en volgende geslachten, tot in lengte van dagen, van eene toereikende fortuin te verzekeren.

Dageraad. Voor den menschenvriend nooit van den hemel, onverschillig onder welken meridiaan, al ware het zelfs bij de antipoden.

Dalen. Een Dichter moet nimmer dalen, zonder in bloemrijke valleijen neder te komen, en ons niet, als de adelaar de schildpad, tot aan 't gesternte voeren, om ons van daar op puntige rotsen neder te werpen.

Damp. De valsche welsprekendheid is gelijk aan gewonen damp, welke in de lucht verdwijnt; maar de ware aan die uit de Nachtvertellingen, welke, uit eene enge flesch opgestegen, zich tot de reuzengestalte van eenen krachtvollen Genius ontwikkelt.

Dankbaarheid. Als de weldaden altijd geene vruchten van dankbaarheid voortbrengen, bedenke men, dat het even zoo wel aan de onbedrevenheid van den zaaijer, als aan de ondeugendheid van den grond kan liggen.


{==337==} {>>pagina-aanduiding<<}

Degelijkheid. Is een welgevoerde reis- en wintermantel, uitmuntend geschikt om den togt door de wijde wereld te ondernemen; doch welke men, beleefdheidshalve, af moet leggen, als men de gezelschapskamer der groote wereld binnentreedt.

Denken. De wakende toestand der ziel.

Deugd. Eerst strijd, naderhand gewoonte, vervolgens hebbelijkheid.

Diamant. Hoe nietig is de wereld, als datgene, wat zij als het schoonste en onvergankelijkste aanbiedt, enkel koolstof is, welke, door zonnevuur aangestoken, in asch verzwindt!

Dichter.

Waar ooit de hemel in verband trad met deze aarde;

Waar zich de mensch gevoelt van Goddelijk geslacht;

Waar zich de sterveling verheft tot hooger waarde,

En waar zijn grootheid prijkt in al haar' gloed en kracht;

Waar men den roem verbreidt van held of volksverlichter;

Waar volken rijzen uit verval of slavernij:

Daar dankt men d' invloed van den aangeblazen Dichter;

Want, wond'ren-stichtend is de magt der poëzij.


Een edelmoedig bedrijf uit de nieuwste geschiedenis.

Schouwspelen en Romans ontwikkelen ons de schitterendste trekken van het menschelijk hart. Onze verbeelding ontvlamt; maar ons hart blijft koud. Althans de gloed, waarin het op deze wijze gezet wordt, is slechts voor een oogenblik, en bevriest voor het werkzame leven. In hetzelfde tijdstip, dat ons de praallooze goedhartigheid van den eerlijken weldoener, in een boek, bijna tot tranen toe roert, graauwen wij misschien eenen aankloppenden bedelaar wrevelig weg. Wie weet, of niet juist deze gekunstelde overbrenging in eene denkbeeldige wereld onze zelfstandigheid in de wezenlijke ondermijnt? Wij zweven hier als om de twee uitersten der zedelijkheid, engel en duivel; en het midden tusschen die twee, den mensch, laten wij liggen.
De volgende anekdote van twee Duitschers heeft eene onbetwistbare verdienste; - zij is waar. Ik hoop, dat zij mijne lezers warmer zal doen blijven, dan alle de boekdeelen van Grandison en Pamela.
Twee broeders, Barons van W..b, waren beide verliefd

{==338==} {>>pagina-aanduiding<<}
geworden op eene jonge, voortreffelijke Freule van W...r, zonder dat de een iets van de genegenheid des anderen wist. Beider liefde was teeder en sterk, dewijl zij de eerste was. De Freule was schoon, en gevoelig van natuur. Beide lieten hunne neiging tot vollen hartstogt aangroeijen, daar geen van hen het gevaar kende, dat voor hun hart het verschrikkelijkste was, zijn' broeder tot medeminnaar te hebben. Beide verschoonden zij het meisje van eene vroege bekentenis; en zoo bedrogen zich beide, tot dat het toeval onverwacht het geheele geheim hunner gevoelens openbaarde.
Reeds was beider liefde ten hoogsten top geklommen. Die rampspoedige neiging, de liefde, die onder het menschelijk geslacht bijkans even zoo gruwzame verwoestingen heeft aangerigt als haar afschuwelijk tegenovergestelde, had reeds de gansche ruimte van hun hart ingenomen, zoodat wel van geene zijde eene opoffering mogelijk was. De Freule, vol medelijden met den treurigen staat der beide ongelukkigen, waagde het niet, voor een' van twee eene beslissende uitspraak te doen, maar onderwierp hare genegenheid aan het oordeel der broederlijke liefde.
Overwinnaar in dezen hagchelijken strijd tusschen pligt en gevoel, (welken onze filozofen altijd zoo vaardig beslechten, en de mensch in het gewone leven zoo traag onderneemt) sprak de oudste tot den jongeren broeder: ‘Ik weet, dat gij mijn meisje bemint, zoo vurig als ik. Ik wil niet vragen, voor wien een ouder regt pleit. Blijf gij hier; ik ga de wijde wereld in; ik wil pogen, haar te vergeten. Kan ik dat, broeder, dan is zij de uwe, en de Hemel zegene uwe liefde! Kan ik het niet - nu dan, ga gij op uwe beurt heen, en doe desgelijks!’
Hij verliet onmiddellijk Duitschland, en spoedde zich naar Holland. Maar het beeld van zijn meisje spoedde hem na. Ver van de luchtstreek zijner liefde, verbannen uit den oord, die de geheele zaligheid zijner ziel in zich besloot, en in welken hij alleen leven kon, werd de ongelukkige ziek, gelijk de plant verkwijnt, die de Europeër aan het moederlijke Azië ontrukt, en, ver van de mildere zon, in ruwer aardbol wil dwingen. Wanhopig bereikte hij Amsterdam; daar wierp hem eene heete koorts op het krankbedde. De beeldtenis zijner éénige heerschte in zijne ijlende droomen; zijne genezing hing af van haar bezit. De geneesheeren waren bezorgd voor zijn leven; flechts de hoop, van zijne be-
{==339==} {>>pagina-aanduiding<<}
minde weder te zien, rukte hem ter naauwer nood als uit de kaken des doods. Als een wandelend geraamte, het verschrikkelijk beeld van den knagenden kommer, kwam hij in zijne vaderstad terug, duizelde langs de straten, naar het huis, naar het vertrek zijner beminde, waar hij zijnen broeder vond. ‘Broeder! hier ben ik weder. Wat ik mijn hart gevergd heb, weet Hij, die in den hemel woont. Ik kan niet meer!’ - Beseffeloos zonk hij in de armen der Freule.
De jongere broeder was niet minder vastberaden. Binnen weinige weken stond hij reisvaardig. ‘Broeder! gij droegt uwe smart tot naar Holland; ik wil beproeven, haar verder te dragen. Alleen, leid haar niet naar het altaar, eer ik u schrijve. Deze éénige voorwaarde durft de broederlijke liefde bedingen. Ben ik gelukkiger dan gij - in Gods naam, zoo moge zij de uwe zijn, en de Hemel zegene uwe liefde! Ben ik het niet, dan beschikke de Hemel verder tusschen ons! Vaarwel! Bewaar dit verzegeld pakje, en breek het niet open, eer ik van hier ben; - ik ga naar Batavia.’ En zoo sprong hij in den wagen.
Half zieltogende staarde de blijvende hem na. Hij had den broeder in edelmoedigheid overtroffen. Den achtergeblevenen bestormde de liefde, en te gelijk de smart over het verlies van den edelsten man. Het gedruisch van den rollenden wagen donderde hem door het hart. Men vreesde voor zijn leven. De Freule.... maar neen! daarvan zal het slot melden.
Men brak het pakket open. Het was eene geldige vermaking van alle zijne Duitsche bezittingen, welke de broeder zou tot zich nemen, als het den vlugteling in Batavia wèl ging. De moedige overwinnaar van zichzelven ging op een Hollandsch koopvaardijschip onder zeil, en kwam gelukkig te Batavia aan. Weinige weken daarna zond hij den broeder de volgende regels: ‘Hier, waar ik God, den Almagtigen, dank; hier, op de nieuwe aarde, denk ik aan u en aan onze liefde met al de sombere vreugd eens martelaars! De nieuwe tooneelen en lotgevallen hebben mijne ziel verruimd. God heeft mij kracht geschonken, om der vriendschap het moeijelijkst offer te brengen. U zij... hier viel een traan, maar de laatste; ik heb overwonnen... u zij de Freule! - Broeder! ik mogt haar niet bezitten; dat heet: zij zou met mij niet gelukkig zijn geweest. Zoo haar ooit de gedachte inviel, dat zij het met mij wel geweest ware... Broeder! broeder! deze gedachte druk ik u op de ziel. Vergeet nooit, hoe duur gij haar

{==340==} {>>pagina-aanduiding<<}
verwierft! Behandel den engel altijd, zoo als uwe jeugdige liefde het u thans ingeeft. Behandel haar als eene dierbare erfmaking eens broeders, dien uwe armen nooit weder omvatten zullen. Schrijf mij niet, wanneer gij uwe bruiloft viert. Mijne wonde bloedt nog altijd. Schrijf mij, hoe gelukkig gij zijt. Mijne daad is mij waarborg, dat God ook mij in vreemde wereld niet zal verlaten.’
De verbindtenis werd voltrokken. Een jaar duurde de zaligste echt. Toen - stierf de vrouw. Eerst stervende bekende zij aan hare vertrouwelinge het noodlottig geheim haars harte - zij had den laatst vertrokkenen het meest bemind.
Beide broeders leven nog. De oudste op zijne goederen in Duitschland, voor de tweede maal gehuwd. De jongste bleef in Batavia, en werd een vermogend en aanzienlijk man. Hij deed eene gelofte van nooit te huwen, en heeft dezelve niet verbroken.

Uit het Hoogduitsch van f.v. schiller.

Het gemaskerde gal.

(Een Tooneel uit de Engelsche Groote Wereld.)

‘Misschien dat ik dezen nacht op het gemaskerd Bal ga,’ zeide Lord foppington, bij het ontbijt, tot zijne wederhelft.
‘Ik zou wel lust hebben om u derwaarts te verzellen,’ was het antwoord.
‘Ach! dat is niet mogelijk. 't Is alleen uit beleefdheid voor den achttienjarigen Sir charles greenhorn, die nog nooit iets dergelijks gezien heest, en in onze wereld nog geheel vreemdeling is, dat ik derwaarts wil gaan; want deze soort van vermaak is mij voor het overige zeer tegen de borst.’
‘Gij laat niettemin geene gelegenheid voorbijgaan om ze te genieten!’ merkte Mylady eenigzins spijtig aan.
‘Dit mag dan om deze of gene reden geweest zijn; maar ik verzeker u, dat ik ze zeer ongaarne bijwone. Bovendien zijn de gemaskerde Bals sedert eenigen tijd merkelijk gedaald. Het gezelschap is zoo gemeen geworden, dat zich eene vrouw van fatsoen niet meer op dezelve kan laten zien.’

{==341==} {>>pagina-aanduiding<<}

‘In dat geval zou hetzelfde ook iederen fatsoenlijken man gelden,’ hervatte Lady foppington vrij droogjes.
‘Daarover kan ik zelf het best oordeelen,’ hernam Mylord koel en trotsch.
‘Ik heb evenwel vast besloten, derwaarts te gaan,’ zeide Mylady.
‘Zoo - - - Mevrouw! Gij wilt dus daardoor mijne achting verliezen, en u tegen mijn bevel aankanten?’
‘Uw bevel, Mylord?... Wreed en ondankbaar man!’ Hier haalde zij haren zakdoek voor den dag, om een' traan af te wisschen, die in haar oog niet stond; zij hoopte echter door deze krijgslist te zullen zegevieren.
‘Lieve fanny!’ riep Lord foppington uit, terwijl hij zijne vrouw met teederheid omhelsde; ‘'t is alleen uit bezorgdheid voor uwen goeden naam en gezondheid, dat ik zoo spreke; beide zouden gevaar loopen, wanneer gij naar het Bal gingt; ik bid u dus, blijf te huis!’
‘Op die wijze kunt gij alles van mij verkrijgen, wat gij begeert.’
‘Hm! hm!’ hernam Mylord, eenigzins ongeloovig.
‘Aan een zachtzinnig verzoek zal ik altijd voldoen,’ herhaalde zij; ‘maar ik zal mij ook altijd tegen mannelijke tirannij aankanten; want die is mij volstrekt onverdragelijk.’
‘Zeer natuurlijk!’ hernam Mylord, schertsend.
Hier kusten de echtgenooten elkander, en bragten voorts den ochtend op verschillende wijze, al naardat het ieder gelustte, door. Zij hielden het middagmaal om zeven ure te zamen; iets, dat sedert een jaar niet gebeurd was. Zij waren beiden in de beste luim; betuigden, dat zij in lang zulk een' genoegelijken maaltijd niet genoten hadden, en verhaalden elkander, hoedanig zij den avond meenden door te brengen. Mylady had de Opera gekozen, en dacht tegen middernacht reeds weder terug te zijn. Haar man, daarentegen, zeide, beloofd te hebben in een gezelschap te komen, om vandaar den jongen Baronet af te halen, en alsdan met hem naar het gemaskerd Bal te gaan.
‘Hoe zult gij verkleed zijn?’ vroeg Mylady foppington, tamelijk onverschillig.
‘Ik denk enkel een' domino te nemen, mijne waardste!’ zeide de Lord. ‘Maar, waarom vraagt gij zulks?’
‘Dat weet ik zelve niet,’ antwoordde zij; ‘net was

{==342==} {>>pagina-aanduiding<<}
slechts om iets te vragen; want het is mij inderdaad zeer onverschillig.’
Dit laatste was evenwel zoo niet. Er lag haar integendeel zeer veel aan gelegen, dit te weten, dewijl zij zich niet naar de Opera, maar naar het Bal wilde begeven, om aldaar haren echtgenoot gade te slaan. Deze begaf zich dan ook evenmin naar het gezelschap, als met Sir charles op het Bal; maar met eene Dame, die, even als hij, in Spaansch gewaad zou gekleed zijn.
Zoodra haar gemaal vertrokken was, begaf zich Mylady foppington naar diens slaapvertrek; en het eerste, wat zij aldaar aantrof, was het gewaad van eenen voornamen Spanjaard. Mylady maakte daaraan heimelijk zeker teeken, dat slechts voor haar kennelijk was; en hierdoor was zij gerust, in weerwil zijner uiterste voorzigtigheid, hem nogtans te kunnen bespieden.
Hierop zag ook zij naar gezelschap uit, onder welks geleide zij aldaar het best zou kunnen verschijnen. Louize, hare zuster, vergezelde haar als Spaansche Ridder, met eene guitarre in de hand; alsmede een neef, Overste bij de Infanterij, en verloofd aan louize, in een' eenvoudigen domino; terwijl Mylady foppington, in het gewaad eener Non, den arm harer zuster hield. Zij waren naauwelijks in de zaal getreden, of zij zagen reeds den Lord met zijne Dulcinea, en hoorden ook nog een gedeelte van hun gesprek:
‘Gij meent dan,’ zeide dat schoone Spaansche meisje tegen hem, ‘dat Mylady niet jaloersch kan worden?’
‘In het minste niet, lieve maria! En bovendien, een oud soldaat kent geene vrees.’
‘Ik moet bekennen, dat gij, gehuwde mannen, al zeer slechte schepsels zijt! Gij zult evenwel vroeg dienen naar huis te gaan.’
‘Niet vóór vijf ure. Maar gij, lieve vriendin! moet mij beloven, dat gij morgen ten drie ure in het park van den Prins Regent bij Newroad u zult bevinden. Ik zal u dan mijne nieuwe stroohut te Datchet laten zien; en gij moet u houden, alsof gij dezelve wilt koopen.’
‘Gij kunt daarop rekenen.’
‘Dat is zeer stichtelijk!’ zeide Lady foppington, met een' diepgehaalden zucht, tegen hare zuster.
Louize, als Spaansche Ridder verkleed, sprak nu de

{==343==} {>>pagina-aanduiding<<}
schoone maria aan, en stelde haar voor, om eenen wals met haren landsman te dansen.
‘Wat dunkt u?’ vroeg deze aan Lord foppington in het Spaansch; ‘zal ik dit verzoek aannemen?’
‘Och ja, lieve!’ antwoordde deze; ‘maar slechts eenen enkelen dans.’
De Non hervatte daarop: zij hoopte, dat, dewijl zij thans haren Cavalier moest missen, deze zijne plaats bij haar vervullen mogt. Deze aardigheid beviel den Lord; hij liet zich dus niet lang noodigen, en nu ontstond een zeer levendig gesprek tusschen hen beiden, in hetwelk de Non evenveel geest als beminnelijkheid ten toon spreidde, zoodat Lord foppington geheel verrukt was.
‘Bewijs mij de gunst, en neem het masker weg; want ik ben verzekerd, dat hierdoor de heerlijkste gelaatstrekken verduisterd zijn. Immers, hoezeer gij ook uwe spraak tracht te veranderen, zoo is uwe stem toch aanlokkelijk; en ik houde mij overtuigd, haar te voren wel meer gehoord te hebben.’
‘Dit zou dan buitenslands moeten geweest zijn, want ik ben eerst sedert drie dagen in Engeland. Gij, echter, moet een aartsbedrieger zijn! want ik ben zeker, dat gij gehuwd zijt; gij waart hier met eene minnares, en naauwelijks hebt gij haar den rug toegekeerd, of gij maakt reeds weder eener andere vrouwe uw hof!’
‘Niets van dit alles is waar!’ betuigde hij met veel vastheids. ‘Ik zweer u, dat de Dame, die zoo even bij mij was, mijne zuster is, en dat ik nog vrij ben. Ik moet u echter nader leeren kennen,’ voegde hij er bij, terwijl hij hare hand kuste; ‘ik ben overtuigd, dat eene vrouw als gij den loszinnigsten man voor altijd aan zich zou kunnen boeijen.’
‘Wilt gij dan morgen tegen den middag u in Hydepark laten vinden?’
‘Hartelijk gaarne, mijne schoone onbekende!’
‘Geef mij dan eenig onderpand, aan 't welk gij mij herkennen kunt, wanneer ik het u toone.’
‘Neem dezen ring.’
‘Maar zult gij uwe belofte ook houden?’
‘Voorzeker, op mijne eer!’
Daar nu de wals eindigde, nam Lady foppington we-
{==344==} {>>pagina-aanduiding<<}
der den arm van haren gewaanden Ridder, en maria vervoegde zich bij den Lord.
‘Wat hebt gij lang gewalst!’ zeide deze tegen maria. ‘Weet gij wel, dat ik daarbij geheel niet gerust was? Uw danser boezemde mij nijd in. Gij walstet waarlijk con amore, en ik ware bijna jaloersch geworden.’
‘En ik,’ antwoordde zij, ‘ben dit reeds in een' hoogen graad. Ik heb u gedurende al dien tijd niet uit het oog verloren, en gezien, hoe teeder gij de hand dier Non hebt gekust. Voorzeker hebt gij met haar een rendezvous bepaald.’
‘Neen, bij Jupiter! Gij weet immers, hoezeer ik u beminne; en, is eenmaal mijn hart geboeid, zoo is daarin geene verandering meer mogelijk. Voor 't overige heb ik de Non toch onder haar masker herkend: zij heeft een alledaagsch gezigt; niets, dat zich onderscheidt, of het moest haar stompe neus zijn.’ - Ook dit gesprek werd Mylady getrouwelijk overgebragt.
Het was nu niet ver van vier ure. Mylady foppington oordeelde het dus tijd om te vertrekken. Zij nam aan het rijtuig afscheid van haren neef, en verliet de zaal met hare zuster. Toen zij te huis gekomen was, ontkleedde zij zich, en bepaalde met louize de rol, welke zij wilde spelen. Haar getrouwe gemaal vond haar bij zijne tehuiskomst alleen, in nachtgewaad, in hare kamer, op de harp spelende.
‘Een gelegen tijd, om nog op te zitten! Vanwaar dit, mijne fanny?’ riep hij uit, toen hij haar dus aanschouwde.
‘Ik werd dezen nacht door verschrikkelijke droomen gefolterd,’ antwoordde zij; ‘daarom ben ik opgestaan, en heb de harp genomen, of ik door de muzijk mijn gemoed een weinig tot bedaren kon brengen. Ik droomde, namelijk, dat gij mij trouweloos waart geworden, en dat wij van elkander moesten scheiden; en dit verscheurde mij het hart.’
‘Om de gansche wereld niet, uitmuntende fanny! Immers, waar zou ik uw evenbeeld vinden, voortreffelijke vrouw?’
‘Wel, overal; misschien zelfs wel op het Bal: ik heb immers, gelijk gij weet, maar een alledaagsch gezigt; niets, dat zich onderscheidt, behalve misschien een' stompen neus!’
‘Gij, fanny?’... Waarlijk, gij hebt den schoonsten Griekschen neus, dien ik ooit gezien heb.’
‘Mylord! uw geheugen bedriegt u. Ik weet wel, dat gij mij eertijds wegens dezen kleinen opgewipten neus hebt ge-
{==345==} {>>pagina-aanduiding<<}
prezen. Doch ik had destijds geen geloof moeten hechten aan uwe woorden; want de mannen bedriegen ons slechts!’
‘Ik voorzeker niet, fanny! daartoe ben ik niet in staat. - Doch het is reeds laat: willen wij ons niet ter ruste begeven?’
‘Nog een oogenblik, Mylord! Verhaal mij toch iets van het Bal! Wie hebt gij daar al zoo aangetroffen?’
‘Niemand van onze kennissen, mijne waarde!’
‘Waarlijk niet?’
‘Inderdaad. Zulk eene nietsbeduidende bijeenkomst heb ik nog nooit bijgewoond; het was om van te geeuwen. Ik heb er zelfs geene enkele schoone vrouw ontmoet.’
‘Waarlijk? Dus ook geene persoon, aan wie gij iets vleijends kondet zeggen?’
‘Geheel niet. Ik heb den ganschen nacht den arm van den Baronet niet verlaten.’
‘Gij hebt dus niet eene eenige afspraak kunnen maken?’
‘Volstrekt niet.... Maar, wat wilt gij daarmede zeggen?’
‘Eilieve, frederik! zeg mij de waarheid, en ik zal u alles vergeven.’
‘Inderdaad, ik weet u niets te zeggen.’
‘Maar, Mylord! waar is uw ring?’
‘Mijn ring?’... vroeg hij, eenigzins verlegen. ‘Dien moet ik dan verloren hebben... of misschien is die mij wel ontstolen... Ik zal toch eens zien, of ik mijnen zakdoek en mijne doos nog wel heb.’
Toen hij de doos wilde uithalen, viel zij op den grond; en, bij het oprapen derzelve, zag hij eenen man, die onder de tafel verscholen was.
‘Nietswaardige!’ riep hij uit: ‘Nu weet ik, waarom gij u zoo gemakkelijk van het Bal liet terughouden; vanwaar het komt, dat gij op dit uur nog niet te bed zijt; en waarom gij voorgaaft, naar de Opera te willen gaan, waar gij zeker niet geweest zijt!’
‘Dit alles is waar, Mylord! Maar zeg mij dan nu ook, waarom gij het kleed van een' Spaanschen Grande, in stede van een' domino, hebt verkozen; waarom gij eene vrouw in Spaansch gewaad uwer echtgenoote hebt voorgetrokken; en waarom gij, zoodra gij dit voorwerp uwer eerste grilligheid verlaten hadt, terstond eene Non hebt trachten te verleiden!’
‘Uitmuntend, Mevrouw! uitmuntend! Hoezeer ik bemerk, dat gij mij op het Bal hebt laten bespieden, ik zal

{==346==} {>>pagina-aanduiding<<}
mij daarom niet laten bewegen; om bij uw misdadig gedrag stil te zwijgen; op morgen.... Doch gij, Mijnheer! wie gij zijn moogt,’ zich tot den Ridder wendende, die onder de tafel op zijne hurken zat, ‘zult gij eindelijk uit uwen kwalijk gekozen schuilhoek te voorschijn komen? Ik verwacht u binnen drie uren achter de muren van Paddington. Tot zoo lang verwijder u oogenblikkelijk vanhier, of ik werp u uit het venster!’
‘Hier ben ik, Mylord!’ zeide louize, terwijl zij opstond en den hoed afnam: ‘Herken mij thans, wie ik ben!’
‘Dat is inderdaad een vervl..... streek, eene zamenzwering tegen mij! - Ik wil bekennen, dat ik schuldig ben - maar geenszins zoo veel als gij u verbeeldt. Dus, fanny! beken, dat gijzelve op het Bal zijt geweest; maar in welk gewaad?’
‘Niet in dat eener Spaansche Vrouw! Kunt gij echter zeggen, dat gij geen rendezvous hebt bepaald en aangenomen?’
‘Ik zweer bij -’
‘Vaar niet voort, Mylord!’ zeide fanny, terwijl zij hem de hand op den mond leide: ‘Hebt gij er geen aangenomen te Newroad?’
‘Voorzeker niet!’
‘Om alsdan naar Datchet te gaan?’
‘Ik verzeker u van neen!’
‘En zoudt gij die Non niet in Hydepark ontmoeten?’
‘Neen, neen, volstrekt niet!’
‘Bravo, Mylord! bravo!’ riep Mylady foppington, terwijl zij hem in hetzelfde oogenblik den ring voorhield: ‘Herken thans ook uwe Non!’
‘Dood en verderf! Dat is te veel!’ riep hij, met eene gesmoorde stem.
‘Een oud soldaat kent immers geene vrees!’
‘Fanny!’ smeekte nu de getroffen Lord, ‘misbruik thans uwe overwinning niet. Ik ben, wel is waar, geheel ontmaskerd en verpletterd; maar nog oneindig meer in mijne eigene oogen, dan in de uwe.’
‘De oogen van maria zullen u deswege wel weder vertroosten!’
Nu trad louize tusschenbeiden, en beijverde zich, eene verzoening tusschen de beide echtgenooten daar te stellen. Beloften voor het toekomende verwierven dan ook vergiffenis

{==347==} {>>pagina-aanduiding<<}
voor het verledene. Lord foppington brak zijne betrekkingen met maria af, en, in stede van naar Datchet te gaan, vertrok hij met zijne vrouw naar Bath, waar hij eene maand doorbragt, zoo zoet en genoegelijk, als de eerste van zijn huwelijk geweest was.
Men zegt, dat de twist der minnenden eene nieuwe bron der liefde is; zoo scheen dan ook hier verzoening den weg te banen tot haren tempel. Deze weg is echter zeer gevaarlijk; men moet hem niet ligtvaardig inslaan. Niet alle trouwelooze mannen toch hebben vrouwen, gelijk Mylady foppington was; en er kan ligtelijk eene geheel andere soort van wraakzucht, min edelmoedig, geboren worden, dan wij hier zagen. De ring, de rendezvous, en de jaloezij, door den gewaanden Ridder te weeg gebragt, gaven den Lord eene zoo geduchte les, dat die niet zonder uitwerking bleef. Tot een aandenken harer overwinning behield Mylady foppington den ring; maar haar man hield, wat veel meer nog waard was, zijne beloften.





Anekdoten van Leidenfrost en Jung-Stilling.

Aan den Redacteur der Vaderlandsche Letteroefeningen.

Mijn Heer!

Vergeef het mij, dat ik UEd. de beloofde Anekdoten van j.g. leidenfrost zoo lang onthouden heb. Dikwijls bekroop mij de lust, om UEd., in plaats van dezelve, eene levenschets van dien beroemden man, ter plaatsing in uw geacht Tijdschrift, mede te deelen; doch veelvuldige bezigheden en afwisselende ongesteldheden vertraagden tot hiertoe de volvoering. Onzeker, of ik die levensschets nog zal kunnen leveren, zend ik UEd. intusschen een dubbel tweetal Anekdoten van leidenfrost en van jung-stilling, der openbaarmakinge welligt niet onwaardig; verblijvende, voorts, met achting,
UEd. bestendige Lezer

j.g.c. kalckhoff, Pred.
Laren, bij Zutphen,
11 Febr. 1822.


{==348==} {>>pagina-aanduiding<<}

Anekdoten van wijlen J.G. Leidenfrost, Med. Dr. en Prof. te Duisburg aan den Rijn.

I. Op zijne terugreize van Dusseldorp, in eene herberg afstappende, geraakte leidenfrost in gezelschap van een' onbekenden Heer, die zich weldra als een kwakzalver deed kennen. Deze verhief zijne weergalooze kunst hemelhoog, zelfs ten koste van de geleerdste mannen, en in 't bijzonder van Prof. leidenfrost, wien hij voor den grootsten kwakzalver enz. schold, zonder te weten, dat hij dien beroemden man zelven thans voor zich had. Leidenfrost, zich daaraan niets storende, blijft even vriendelijk, en wordt door den kwakzalver, met de meeste beleefdheid, tot aan het rijtuig begeleid. - Kort na 's mans vertrek wordt de snorker, door den kastelein nader ingelicht, doodelijk outsteld. Beducht voor de schromelijkste gevolgen van zijn vergrijp, loopt en schreeuwt hij den Duisburger Professor achterna, opent het portier van het rijtuig, en smeekt, in de ootmoedigste houding, om vergiffenis; doch krijgt dit treffend antwoord: ‘Ga in vrede! Ik nam het u niet kwalijk; want het is van uwe broodwinning onafscheidbaar.’
II. Leidenfrost, eens in den laten avondstond bij eenen kranke geroepen, ging derwaarts met eene handlantaarn, wanneer ettelijke moedwillige studenten hem eensklaps geweldig toeschreeuwden: ‘licht uit!’ met bedreiging zelfs van mishandeling. Op het oogenblik, dat men zulks wilde volbrengen, hernam de Professor (die toen juist Rector Magnificus was) met de edelste zachtmoedigheid: ‘Och, mijne Heeren! ik bid u, laat mij toch ongemoeid naar eenen kranke gaan, die mij ontboden heeft, doch welken ik zonder handlantaarn niet kan vinden.’ - Men kan ligtelijk denken, hoe de verbaasde studenten uiteenstoven.

Anekdoten van Jung-Stilling.

I. Een student te Marburg liet zich een' langen rok aanmeten, en wees den kleermaker aan, waar hij het benoodigde laken en verder toebehooren kon bekomen. Deze brengt, een tijdlang daarna, een' korten rok; doch de student weigert dien aan te nemen, en wordt daarover bij den Akademischen Senaat aangeklaagd. De kleermaker houdt staande, dat het ontvangen laken ontoereikend was voor een' langen

{==349==} {>>pagina-aanduiding<<}
rok: Jung-stilling, die toen juist Rector Magnifieus was, vat nu het woord op, in dezer voege: ‘Ik ben ook kleermaker geweest, en zal nu zoo veel laken, als gij zelf zegt ontvangen te hebben, op kosten van ongelijk, laten halen, en hier, in uwe en der Heeren Professoren tegenwoordigheid, beproeven, een' langen rok voor den aangeklaagden student daaruit te snijden. De uitkomst zal het verschil beslissen.’ Dit gezegde was genoeg, om den schelmschen snijder, die het op de proef niet durfde laten aankomen, te beschamen, en tot het intrekken zijner onregtvaardige klagt te bewegen.
II. Een dag of twee na de huwelijksverbindtenis met zijne derde voortreffelijke vrouw (die 10 dagen vóór hem gestorven is) bevond jung-stilling zich, met dezelve en met zijnen ouden vader, op eene contra-bruiloft. Allen waren in staatsie gekleed, uitgezonderd de eerwaardige grijsaard, die zijn gewoon landelijk pakje aan had. Men besloot tot eene wandeling. Toen eene sterke regenbui het prachtig gekleed gezelschap overviel, snelden eenige bedienden met parapluis aan. Jung gaf de eerste aan zijnen vader, en wilde de andere voor zichzelven en zijne jonge echtgenoote gebruiken. Doch de oude man weigerde stellig, dat vreemde ding aan te nemen. ‘Wel nu, dan voegt zulks den kinderen even weinig!’ Met deze woorden gaf de in het nieuw gekleede Professor de beide parapluis terug, en liet zich met zijne jonge vrouw gerustelijk doornat regenen.

Tot bladvulling voeg ik hier nog bij:

Een naïf antwoord van eenen boer.

Vóór eenigen tijd bezocht mij een lid mijner gemeente. Het gesprek viel op eenen naburigen Predikant, die er korteling gekomen was en grooten toeloop had. ‘Nieuwe bezemen (zeide ik) vegen goed.’ - Oogenblikkelijk hernam de boer: ‘Oude nog beter, mits ze niet te sterk zijn afgestompt; zij halen de vuiligheid beter uit de hoeken.’





{==350==} {>>pagina-aanduiding<<}

De kooldrager en de dieven.


	Eene Vertelling.
Hoort, vrienden! ik wil u een sprookje vertellen, 
Hoe 't spokend gewisse de boozen kan kwellen, 
En hoe dan vaak opdaagt in hellichten dag, 
Wat diep in den afgrond der duisternis lag. 
 
Eens werd eenen koning zijn goudschat ontnomen. 
Toen liet hij zijn zieners en waarzeggers komen: 
‘Drieduizend zechinen zij 't loon en de prijs 
Voor die, in drie dagen, mij 't roofgebroed wijz'!’ 
 
Daar gingen de wijzen al mijmerend henen, 
En vraagden 't orakel met jamren en stenen; 
Maar geen van hen alle openbaarde 't een woord. 
Toen schold hen de koning, en jaagde hen voort. 
 
Matz Velten, een schamele kooldrager, hoorde, 
Aan 't sprokkelvuur kleumend, dat armelijk gloorde, 
Die maar, en hij wierp er zijn muts voor zich heen. 
‘Drieduizend zechinen! och, had ik maar één!’ 
 
Hij peinsde en sprong op, en hij stoof uit zijn woning: 
‘'t Mag gaan zoo het gaan mag, ik ga tot den koning! 
De koning is, zegt men, grootmoedig van aard; 
Ligt dat mijn berouw dan zijn gramschap bedaart. 
 
En, hunker ik vruchtloos naar zijne zechinen, 
Wel, dat dan zijn schenker en proever mij dienen! 
En bluscht, na drie dagen, zijn beul mij het licht, 
Nog beter, dan dat ik al hongerend zwicht.’ 
 
Hij nadert de hofpoort, reeds vroeg in den morgen: 
‘Heer! wilt gij mijn maag, voor drie dagen, verzorgen, 
(Maar 'k bid u, wat rijklijk; mijn nikker eet meê) 
'k Ontdek u de schelmen; zij siddren alreê.’ - 

{==351==} {>>pagina-aanduiding<<}

‘Drie dagen lang zult gij hier huizen en smullen. 
Maar, knaap, draag wel zorg mij de kap niet te vullen! 
Ontdekt gij de schelmen, zoo wacht u het loon; 
Beliegt gij uw' koning, de strop voor den hoon!’ 
 
Dat hoorde Matz Velten met innerlijk beven, 
Maar wilde dien dag voor zijn maag enkel leven; 
En toen nu de maan aan den hemel kwam staan, 
Daar bragt hem de schenker den avonddrank aan. 
 
‘Ach!’ lispelt Matz Velten, ‘dat is dan reeds de eene!’ 
De gaauwdief, vol angst, dat hij hem daar meê meene, 
Sluipt, bleek en bestorven, zijn makkers op zij: 
‘Ach, broeders! de drager - gewis meent hij mij!’ 
 
Met schrik ziet de tweede dag Velten ontwaken; 
Hem wilden pastei noch tokaijer meer smaken; 
En toen nu de maan aan den hemel kwam staan, 
Daar bragt hem de proever den avonddrank aan. 
 
‘Ach!’ zuchtte Matz Velten, ‘ziedaar dan de tweede!’ 
De spitsboef dacht heimlijk, hij kende hem mede; 
En sidderend neemt hij zijn makkers ter zij: 
‘Ach, broeders! de drager - thans kent hij ook mij!’ 
 
De derde dag komt nu ter kimmen uit blinken; 
Vergaan was de lust hem tot smullen en drinken; 
En toen nu de maan aan den hemel kwam staan, 
Daar bragt hem de hofnar den avonddrank aan. 
 
‘Ach!’ roept hij thans luidkeels, ‘de derde en de leste!’ 
De guit geeft, ontzet, zich der wanhoop ten beste; 
En wankelend komt hij zijn makkers op zij: 
‘Ach, broeders! de drager - hij kent ons, ook mij!’ 
 
Matz Velten bedacht nu, hoeveel hij dorst wagen! 
Hen meende hij niet, maar hij meende de dagen; 
Zij waren ten einde; zijn angst klom al meer; 
Reeds zag hij den strop, en zijn hals deed hem zeer. 

{==352==} {>>pagina-aanduiding<<}

Hij wringt zich de handen, al zuchtend en stenend.... 
Daar stormen ze binnen, al jamrend en weenend: 
‘Och, lieve heer Velten! gij weet het toch, ja; 
Wij, wij zijn de dieven - verwerf ons genâ!’ 
 
De kooldrager schrikt, maar herstelt zich al spoedig, 
En, trillend van vreugd, zegt hij barsch en heel moedig: 
‘Gij, schurken! brengt, wilt ge niet hangen, terstond 
Den schat, tot een' penning, waar hij zich bevond.’ 
 
Toen is hij, met hen, voor den vorst weêr gekomen: 
‘Heer! 't goud is te regt, door dit ruigt u ontnomen; 
Ik heb hen ontdekt; zij bekenden weldra: 
Hier zijn wij, en smeeken ootmoedig genâ!’ 
 
De koning verbaasde: ‘Gij, knaap! (niet gelogen) 
Schonk hemel of hel u dit wondervermogen?’ - 
‘Mijn koning! ik dank het den hemel alleen.’ 
Toen biechtte hij 't feit, en zijn rouw hem meteen. 
 
Den koning behaagde de grap, en hij lachte: 
‘Drieduizend zechinen zijn de uwe; en ik achte, 
Wat hier het geweten voor u heeft verrigt, 
Als had u eene inspraak van boven verlicht. 
 
En gij, wie het goud tot dees misdaad verleidde, 
Ik spaar u voor ditmaal de straf, die u beidde; 
Maar geeft gij den geldduivel ooit weêr gehoor, 
Gij boet met uw' hals mij, ik zweer het, er voor!’ 
 
Mijn vrienden! ik heb u een sprookje doen hooren; 
Maar ga ons de waarheid, die 't leert, niet verloren: 
Hoe 't bange gewisse zichzelven ontdekt. 
Ach! houden wij 't kloppertje altijd onbevlekt! 
 
j.w. ijntema. 
1821. 
 
Naar het Hoogduitsch. 






{==353==} {>>pagina-aanduiding<<}

Mengelwerk.

Redevoering, over de goddelijke opvoeding des menschelijken geslachts.

Door C. Pruys van der Hoeven. (*)

Het tooneel der aarde is een tooneel van gedurige afwisseling. Wereldrijken rijzen op, en wereldrijken verzinken; het eene geslacht komt, en het ander geslacht gaat; overal bouwvallen, overal grafteekenen; alles predikt ons vergankelijkheid, en wijzelve, die heden niet weten, wat ons morgen weêrvaren zal, zijn geboren om te sterven. Maar, ver boven de aarde en hare wisseling verheven, leeft een Eeuwige Geest, die, terwijl Hij de wereldrijken beheerscht en de geslachten tot stof doet wederkeeren, als Vader het lot aller menschen regelt, en hunne assche bewaakt, als zij rusten in het graf. Voorwaar, M.H., gewigtiger waarheid kon de Hemel aan de aarde niet verkondigen; maar nog gewigtiger wordt ons die Goddelijke waarheid, daar zij ons dien Hemelschen Vader tevens als den wijzen en goeden Opvoeder der menschen doet kennen. De gewijde geschiedenis des Bijbels stelt ons dat grootsch tafereel eener Goddelijke opvoeding van ons geslacht voor oogen; en, terwijl de wijsheid der wereld ons den mensch afschetst als een vonde-
{==354==} {>>pagina-aanduiding<<}
ling, aan lot en toeval prijs gegeven, vertoont hem de Bijbel, reeds van zijnen oorsprong af, als een kind der Voorzienigheid.
Het was mijn oogmerk, u, in dit uur, eene korte schets te geven van die Goddelijke opvoeding des menschdoms, zoo als wij haar door den Bijbel kennen. De vergadering, tot welke ik het woord voere, en de algemeene belangrijkheid des onderwerps, billijkt, zoo ik vertrouwe, mijne keuze, en belooft mij uwe belangstellende aandacht.
De drie voorname tijdvakken van de geschiedenis des Bijbels volgende, wilde ik u vooreerst de Goddelijke opvoeding voorstellen onder de Belofte, of van Adam tot Mozes; vervolgens het onderwijs der Wet, of van Mozes tot Christus; en eindelijk dat onder het Evangelie, of van Jezus Christus, voor alle tijden en volken. Het eerste tijdvak behelst de kindschheid des menschdoms, het tweede deszelfs jeugd, het laatste deszelfs volwassen leeftijd.
I. De aarde, te voren woest en ledig, was, op het woord der scheppende Almagt, in een verblijf van leven en levensgenot hervormd; de oceaan, die haren bodem bedekte, was binnen zijne oevers getreden; bloem en kruid was ontsproten, en de jeugdige aardbewoners begroetten vrolijk hunne woonplaats. De Godheid beraadslaagde, en vormde den mensch naar haar beeld. Heilig, goed en onsterfelijk schiep zij hem. Onschuldig en gelukkig leefde hij in den bekoorlijken hof van Eden, en, zoo lang hij vol kinderlijk vertrouwen zich geheel overgaf aan het gezag en de leiding zijns Hemelschen Weldoeners, bleef hij onschuldig en gelukkig. Maar een vaderlijk gebod moest de proeve zijner kinderlijke gehoorzaamheid wezen; want geen duurzaam geluk zonder deugd, geene ware geugd zonder beproeving. De Vader stelde zijn kind op de proeve; en het kind werd ongehoorzaam, en verloor onschuld, geluk en onsterfelijkheid. Ziet daar, volgens de oudste oorkonde, den oorsprong van het zedelijk kwaad op de wereld. Nu verwijderde

{==355==} {>>pagina-aanduiding<<}
zich de mensch meer en meer van zijnen Schepper; een gansch geslacht van zondaars en Godvergeters ging verloren, en het gezin van den vromen Noach alleen werd behouden, om het stamhuis van een nieuw menschengeslacht te worden. Het verspreidde zich over de aarde, en boog zich voor valsche Goden; en de zuivere kennis en dienst van den eenigen waren God zoude geheel verloren zijn gegaan, en de band tusschen God en menschen vernietigd geworden, zoo niet God zelf zich een gezin van opregte vereerders hadde afgezonderd, om zijne kennis en zijnen dienst te bewaren, en een dam te zijn tegen afgoderij en het zedelijk kwaad, dat op aarde heerschte.
Abraham was door God bestemd, om de vader dier geloovigen te zijn. Hij ontvangt bevel, om land en magen te verlaten, en naar een vreemd land henen te trekken; en hij gaat. Eene talrijke nakomelingschap, als het zand aan den oever der zee en het gestarnte des hemels, wordt hem toegezegd: alles schijnt die belofte te logenstraffen; maar Abraham gelooft. Eindelijk wordt die zoon der belofte geboren. Hij groeit op; God eischt hem ten offer, en Abraham is bereid. Ziet! dat is de man, door God bestemd om de vader der geloovigen te worden, uit wien een zegen zou voortkomen voor alle volken der aarde.
Abraham sterft. Maar de God van Abraham is ook de God van Izaäk en de God van Jakob. Het aartsvaderlijk gezin groeit aan. Reeds waant Jakob, in zijn' geliefden Jozef den vromen Abraham herboren te zien, en den magtigen Herdervorst van een' talrijken stam te begroeten; maar broederhaat ontrooft aan Jakob dien zoeten droom van vaderlijke verwachting. Jozef vertrekt als slaaf naar Egypte. De God van Abraham, Izaäk en Jakob zal zich voor het eerst kenbaar maken aan de dienaars der Afgoden. Jozef was het middel, dat God daartoe had uitverkoren; en, terwijl zijne broeders den gehaten droomer voor zijnen droom dachten gelogenstraft te zien, werkten zij zelve mede tot deszelfs vervulling. Zoo laat

{==356==} {>>pagina-aanduiding<<}
de Voorzienigheid het spel der hartstogten den vrijen loop, terwijl zij alles dienstbaar maakt aan haren raad.
De God van Abrahams geslacht is ook de Heer der Natuur. Een aanstaande hongersnood, na jaren van grooten overvloed, wordt Egyptes Koning in een droomgezigt voorspeld. Jozef verklaart hem dat droomgezigt; en de man, met zulke Goddelijke wijsheid bestraald, wordt door Pharao tot Egyptes eersten staatsdienaar verheven. De hongersnood drijft ook Jakobs zonen naar Egyptes korenschuren; Jozef maakt zich aan zijne broeders bekend, en Jakob trekt met zijn gezin naar Egypte.
Het aartsvaderlijk huisgezin, in stille afzondering door zijnen God opgevoed, en aangegroeid tot een' talrijken Herdersstam, verliet Kanaäns eenzame weiden voor het magtigste rijk der toenmalige wereld, de kweekschool van wijsheid en wetenschap; en de kweekelingen der Godheid waren op ééns verplaatst op het schitterend wereldtooneel. Nog zweefde hun de belofte, aan Abraham gedaan, voor den geest, en in de groote vermenigvuldiging zijner nakomelingschap schenen die beloften hare vervulling te naderen. Door eene dier omwentelingen, zoo gewoon in Oostersche rijken, komt eene vreemde Dynastie op den troon van Egypte; een Koning, die Jozef niet gekend had. De buitengewone aanwas van het vreemde Herdersvolk wekte de achterdocht der Egyptenaars. Zulk een volk, dat vreemde Goden eerde, hoe gevaarlijk kon het niet worden, indien het zijne krachten tegen Egypteland zelve beproeven wilde! Straks was het bevel des wreeden dwingelands uitgevaardigd, om elken jongen knaap der Hebreërs van kant te maken. Nu scheen het met Gods beloften uit te zijn. Doch, toen alle vrome Abrahamiten aan het behoud huns volks wanhoopten, was een nieuw, schitterend tijdperk der Goddelijke opvoeding aangebroken.
De stille aartsvaderlijke tent was het verblijf geweest van aartsvaderlijke deugd en Godsdienst; het verblijf van gastvrijheid, herderlijke eenvoud, en kinderlijk geloof en vertrouwen op den God der vaderen. Gelukkig in het

{==357==} {>>pagina-aanduiding<<}
bezit zijner runderen en schapen, reisde de Herdersstam van streek tot streek. Zij kenden geen ander gezag dan het gezag des vaders, geene andere wet dan gehoorzaamheid aan den vaderlijken wil, en bragten die kinderlijke gehoorzaamheid en dat kinderlijk ontzag over op hunnen hemelschen Herdersvorst. Hun vee en hunne weiden waren de grenzen hunner begeerten, hunne tenten de verblijven van hun geluk, het herderlijk gezin hun vaderland; en als zij, in den stillen nacht, den helderen Oosterschen hemel met starren bezaaid zagen, dan herdachten zij de heerlijke beloften van den God hunner vaderen.
Maar, naarmate de kinderlijke krachten zich meer ontwikkelden, werd het herderlijk huisgezin te klein eene oefenschool voor de menschelijke opvoeding. Het kind was knaap geworden. De dartele knaap moest zich aan pligt en wet leeren gewennen. Het vrije, zwervende herdersleven, met zijne zorgelooze onafhankelijkheid en vreedzaam stil geluk, moest door een maatschappelijk leven onder heilzame tucht vervangen worden. De tijd der kindschheid, met zijne genietingen en spelen, was verstreken. De knaap moet zich aan ontbering en werkzaamheid, aan deugd en pligtsbetrachting gewennen. Hij verlaat het ouderlijk gezin, om tot burger der maatschappij te worden opgevoed. Zoo volgde de wijze Opvoeder des menschdoms den langzamen gang der beschaving, om hetzelve van trap tot trap zijner volkomenheid nader te brengen; terwijl de kleine kring der huisgezins de eerste oefenschool was van Godsdienst en deugd, en de voorbereiding voor het groote gezin van den staat.
II. Er zijn menschen, zeldzaam, maar ook meer dan duizende te schatten, wier ziel, te groot voor den beperkten kring van eigenbelang en baatzucht, waarbinnen zich gewone menschen bewegen, in staat is, een uitgebreid plan, tot heil van tijdgenoot of nakomeling, van vaderland of menschheid, te vormen, hetzelve met geestkracht voort te zetten, met onbezweken ijver en standvastigheid te voleindigen; groote mannen, tot zelfbeheersching geboren, die zich, om hun weldadig oogmerk

{==358==} {>>pagina-aanduiding<<}
te bereiken, elk levensgenot ontzeggen, teleurstelling, zorg en onspoed getroosten, alle krachten veil hebben voor, en hun gansche leven toewijden aan het heil van anderen. Zoodanige waren zij, die, in het gedenkboek van menschelijke grootheid, als weldoeners en hervormers van hun geslacht staan opgeteekend; zulk een man was Mozes.
Toen de wreedste dwingelandij het bevel tot den moord van elken jonggeboren knaap der Hebreërs gegeven had, was de kleine Mozes door Gods bestel gered geworden, en aan het Egyptisch hof als Koningszoon opgevoed; en daar leefde hij thans in eer en aanzien. Maar noch de weelde van een Oostersch hof, noch de verzoekingen der staatkunde, noch de begeerte naar eer en grootheid konden zijne ziel bekoren en verlokken om eigen volk en den God zijner vaderen te vergeten. De Hobreërs zuchten onder het ijzeren juk der wreedste dwingelandij, en de geëerbiedigde zoon der Egyptische Prinses versmaadt koninklijke eer en genot, om de broeder der onderdrukte en verachte Hebreërs te wezen. Met eene ziel, blakende voor regt en billijkheid, brandt hij van verlangen, om zijne ongelukkige broeders van het slavenjuk te verlossen. Hij verslaat den Egyptischen onderdrukker van een zijner landgenooten, en ontvlugt, als balling, de wraak der geweldenaars in Arabiës woestenij. Daar zwerft de toekomstige wetgever van Israël veertig jaren als herder rond. Vrij leeft hij onder de vrije herdersstammen, te midden der rotsen; vrijheidszucht woont in zijn binnenste, en, tot den zwaarsten post geroepen, staat hij vast als eene rots. Zoodanig was de man, door God tot wetgever van Israël en beteugelaar van den jeugdigen moedwil en de jeugdige ligtzinnigheid van den knapenleeftijd des menschdoms uitverkoren.
Intusschen worden de Israëliten al dieper en dieper vernederd, en kwijnen weg onder de hardste en wreedste slavernij. Reeds hadden zij zich aan de vreemde zeden en Goden verslaafd, en de gewoonte had den oorspron-
{==359==} {>>pagina-aanduiding<<}
kelijken volksgeest verdoofd; maar hij moest niet altijd slapen, die volksgeest, en, wat geene dankbare erkentenis van vroegere weldaden vermogt, dat zou het levendig gevoel van tegenwoordigen rampspoed bewerken. De ijzeren schepter des dwingelands wekte dien sluimerenden volksgeest. Dat juk viel te zwaar, om te dragen. Het gestarnte aan Egyptes helderen hemel, dat hen zag zwoegen en krommen onder rusteloozen arbeid voor Egyptes Heer, herinnerde hun de belofte van vroegere dagen, en den God van Abraham, Izaäk en Jakob. Wel was Abrahams nakomelingschap uitermate vermenigvuldigd, in spijt van geweld en onderdrukking; maar nog waren zij in het beloofde Kanaän niet wedergekeerd. Zij riepen tot dien God der belofte om hulpe, en op zijn bevel trad Mozes, na eene veertigjarige afzondering, op het tooneel der wereld terug, om de verlosser zijner natie te zijn.
Mozes verschijnt voor den Egyptischen dwingeland, op last van den God der Hebreërs, met het aanzoek om zijn volk te laten trekken. Maar harder slavernij en nieuwe wreedheden, aan de onderdrukten gepleegd, zijn het antwoord. Negen verschrikkelijke landplagen zijn niet in staat, het hart van den Despoot te vermurwen. Bij de tiende, de verschrikkelijkste van allen, door Mozes op Goddelijk bevel aangekondigd, sterven in éénen nacht alle de eerstgeborenen in Egypteland, terwijl de Hebreërs in vreedzame stilte het offermaal der verlossing vieren. Daar trekt het uit Egypte, het land der vreemdelingschap, dat volk van Gods belofte! Een herdersstam was er ingetrokken, en een talrijk volk van twee millioenen verlaat het. Als een verachtelijke hoop slaven hadden zij gewoond te midden van het beroemdste en geduchtste der Oostersche volken, en als eene onafhankelijke natie, belanden met de rijke schatting en cijns hunner overheerschers, trekken zij naar het beloofde vaderland; en, terwijl gansch Egypteland in rouwe gedompeld is, vieren de Hebreërs den dageraad hunner vrijheid. Nog miskent de verblinde Despoot van Egypte den God

{==360==} {>>pagina-aanduiding<<}
der verlosten. Tusschen de zee en rotsen ingesloten, schijnen zij van hunnen God verlaten, en voor hem het uur der wrake geslagen. Met een talrijk heer van ruiters en strijdwagens jaagt hij hen na. De woeste zee opent een' weg voor Gods volk; het trekt er door, en bereikt den tegenovergestelden oever. De vervolgers trekken achter hen; de woeste zee keert met verdubbelde woede terug, en paarden, rulters, strijdwagens, Despoot, 't is alles verdwenen.
Belangrijk onderwijs voor het zinnelijk kindervolk van Israël! In slavernij verzonken, hadden zij in Egypteland vreemde Goden leeren kennen. De Goden van een land zoo bevolkt, van een volk zoo wijs en rijk en magtig, dat moesten wel groote, magtige Goden zijn! Wat was hun God, de God van een veracht herdersvolk van onderdrukte slaven, bij zulke Goden vergeleken? Zoo dachten zij, en vergaten hunnen God; maar hun God vergat hen niet. Eindelijk, tot het uiterste gebragt, roepen zij Hem aan, en Hij hoort hen: want Jehova heet Hij; Hij is de Onveranderlijke, de Eeuwige, dezelfde, die Hij was en wezen zal.
De willekeurige beheerscher hunner magtige Heeren wederstaat Jehova's bevel. Wat zou de God van een slavenvolk, wiens naam hij nimmer gehoord had, tegen hem en zijne Goden vermogen? En ziet! hemel en aarde en zee, pest en duisternis en dood, 't staat alles ten dienst van Jehova. De magtelooze hartstogt van den dwingeland kampt vergeefs met den wil van den Heer der Natuur, en de God van slaven triumfeert over de Goden van het magtigste rijk van het Oosten. Zoo leerden de Israëliten hunnen Jehova kennen; zoo bleek het reeds bij den eersten wedstrijd, hoe weinig andere Goden tegen dezen God vermogten.
Maar die God was niet slechts hun Verlosser, hij was ook hun Leidsman in de woestijn. Eene wolk, des nachts schitterende als een vuurbol, was het majestueus veldteeken, dat hun voorging aan den hemel. Langzaam naderen zij Horebs gebergte. Hier zal Jehova hun

{==361==} {>>pagina-aanduiding<<}
wetten geven, en zij zullen Hem huldigen, als hunnen Koning en Heer. Dit wordt hun door Mozes, op Gods bevel, bekend gemaakt. Het gansche volk erkent Jehova voor hunnen Koning, en heiligt zich, aan den voet van Sinaïs bergtop gelegerd, tegen den plegtigen dag. Die dag breekt aan, en alles is met Goddelijke wijsheid berekend, om den zinnelijken volksgeest den diepsten indruk te geven van vreeze en eerbied voor hunnen Goddelijken Koning. Mozes beklimt den berg, en het volk staat op eenen afstand; het is ieder, op straffe des doods, verboden, tot den Vorst te naderen. Dat verbod van toenadering, het herhaald bevel van wijding en heiliging des volks, de donder en bliksem in den morgen, het geluid der bazuine, de rookende en sidderende berg, Mozes gebed, gedurig door een' donderslag van Jehova beantwoord, alles getuigt van de ontzaggelijke majesteit van Israëls Koning, alles wekt kinderlijken eerbied en gehoorzaamheid. Ook de geest der wetgeving stemt overeen met de behoefte van een kinderlijk geslacht. Eerbied en gehoorzaamheid aan Jehova, den Koning, was de grondwet van den staat; afgoderij was overtreding van die grondwet, eene misdaad van hoogverraad en opstand, met den dood te straffen. Godsdienst en maatschappelijke welvaart, huisselijke deugd en volksgeluk worden door de naauwste banden vereenigd. Niet tot het kwaad alleen, maar zelfs tot de bron van het kwaad strekt zich de wet uit, en met het laatste gebod: gij zult niet begeeren, was ook de grondslag gelegd van alle zedelijkheid en burgerdeugd. Door besnijdenis, spijswetten, en verbod van vreemde huwelijken, was de gemeenschap met de afgodische volken afgesneden, en in de belofte van volksheil en de bedreiging van volksrampen bezat de wet de magtigste drangredenen tot gehoorzaamheid.
Nu werd den Koning eene veldtent gebouwd, het teeken zijner tegenwoordigheid in 't midden zijns volks, en hem werden Priesters tot Staatsdienaars en Raad verkoren.

{==362==} {>>pagina-aanduiding<<}

Doch niet lang duurde de heilzame indruk, welken Sinaïs majestueuze wetgeving op het zinnelijk gemoed der Israëliten gemaakt had. Welhaast rebelleerden zij tegen Jehova en zijnen staatsdienaar. Naauwelijks was een Mozes, met al de strengheid en vastheid en onwrikbare zelfstandigheid van zijn karakter, in staat, het weêrspannig volk te beteugelen. Een veertigjarig omdolen was de straf van dat oproerig geslacht. De woestijn zou hun graf wezen, en hunne kinderen eerst het beloofde vaderland aanschouwen. Na veertig jaren bemagtigt Jozua hetzelve, en de Israëliten vestigen zich.
In den tijd der Regteren, Israëls Heldeneeuw en het begin van zijn staatkundig bestaan, handhaaft Jehova zijne wet en waardigheid door de treffendste daden.
Eene leerrijke gebeurtenis strekke hiervan tot voorbeeld. Het volk was, tegen Jehova's bevel, de Filistijnen te gemoet getrokken; en, om zich van de overwinning te verzekeren, had men de ark, de heilige veldtent des Monarchs, in het leger gebragt. Israël wordt geslagen, de ark weggevoerd en geplaatst in het heiligdom bij het beeld van den Filistijnschen Afgod. Maar Jehova is magtiger dan alle Afgoden, en duldt geene andere Godheid nevens zich. Het beeld stort verbrijzeld neder; eene pest breekt uit, en dwingt de Filistijnen de ark terug te zenden.
Ook onder de regering der Koningen duurt dezelfde opvoeding voort. Het volk mogt Koningen begeeren, Jehova bleef Opperkoning. Zij waren Zijne gezalfden. De Profeten en Godsmannen wijdden hen in, en de Profetische waardigheid was het tegenwigt der Koninklijke magt. Saul verhief zich tegen Jehova, en Jehova gaf zijne kroon aan David, door rampen en lijden opgevoed, om een man naar Gods harte, de beste van Israëls Vorsten te worden. Salomo volgt hem op. Godsvrucht en wijsheid versieren zijnen bloeijenden leeftijd, maar verlaten zijnen ouderdom. Hij duldt de afgoderij, en hem wordt, op last van Jehova, de scheuring des rijks voorspeld. Één Heiligdom en gemeenschappelijke feesten waren de broederband der natie; maar Heiligdom en fees-
{==363==} {>>pagina-aanduiding<<}
ten worden gescheiden, en de band is verbroken. Nog leeft Jehova's dienst in Juda's rijk; nog handhaaft zich de God der vaderen in het afgodisch rijk van Israël. De vrome Hiskia vertrouwt op Jehova, en een Engel des doods vernielt Sanheribs legermagt. De vurige Elia beslist het pleit tusschen Jehova en Baäl, en op zijn gebed daalt regen van den hemel. Ook Eliza handhaaft Jehova's eer. De Godsmannen dreigen; de gewijde zangers der natie spellen haren naderenden ondergang; maar alles te vergeefs: reeds stonden Jehova's strafgerigten, door Mozes wet bedreigd, volvoerd te worden; nog bleef het volk wet en Koning verzaken. Zoo dikwijls het van Hem afviel, was Zijne hand ter straffe opgeheven; zoo dikwijls het tot Hem wederkeerde, stroomde zegen van Jehova; en, toen het zijnen God verlaten had, zwierf het, van tempel en altaar beroofd, uit zijn vaderland verdreven, onder vreemden als balling rond, en scheen ook van Jehova verlaten. Maar Jehova verliet zijne afvallige kinderen niet. Vaderlijke tucht moest hen afhankelijkheid en onderwerping leeren; met vaderlijke gestrengheid handhaafde God zijn gezag. Ballingschap en lijden zou hen brengen tot boete en
bekeering, en de schole des onspoeds hun eene schole zijn van Godsdienst en deugd.
Nu eerst waardeerden de ondankbaren, wat zij misten; nu eerst beseften zij het, dat er heil noch vrede is buiten Jehova, dat Hij de Heilige is, de Getrouwe, de Wreker van het kwaad, de Eenige, die alleen gediend en gevreesd wil wezen. Maar nu ook openbaart zich Israëls Beschermgod als den magtigen Alleenheerscher en Bestuurder der Wereld. Abrahams nakroost was balling, en leefde als verworpelingen onder de Babylonische, Assyrische en Medische wereldheerschappijen; en de trotsche wereldveroveraars, voor wier blik de gansche aarde siddert, staan onder het bevel van den Beschermgod hunner slaven. De Profeten dier slaven voorzeggen den op- en ondergang der wereldrijken; en de wereldrijken gaan op en gaan onder, gehoorzaam aan de stem hunner orakelen. Nebukadnezar, de Heer van het Oosten, verheft

{==364==} {>>pagina-aanduiding<<}
zich trotsch als een God, en Nebukadnezar wordt verlaagd tot een dier. Belsazar, Babylons heerscher, brast, en spot met Jehova's magt; en het doodvonnis, aan den wand geschreven, doet Belsazar, Babylons heerscher, sidderen. In den gloeijenden oven en in den leeuwenkuil beschermt de God der verachte ballingen zijne vrome vereerders; en Cyrus, de wereldbedwinger, volgt gedwee zijn bevel.
Zoo geducht is Jehova. Hij gebiedt, en het is er; Hij spreekt, en het staat er.
Treffend was dit onderwijs voor de beheerschers en hun volk, maar treffend vooral en heilzaam voor de ballingen; zoodat, van dien tijd af, de Joodsche natie, uit hare ballingschap in het vaderland wedergekeerd, aan het geloof en de leer van den eenen waren God is getrouw gebleven, en de voorheen afgodische Israëliten zijne ijveverigste verdedigers werden onder de dienaars der Afgoden, en in den heldentijd der Makkabeërs met den marteldood hun geloof bekrachtigden. Zoo was lijden en vervolging het middel ter loutering van een volk, bestemd om de hervormers van het menschdom te zijn, en uit welks midden zich de zedelijke verlichting over het aardrijk verspreiden zou.
De Mozaïsche opvoeding spoedt ten einde. Het menschdom was voor een hooger onderwijs vatbaar geworden; het doel van God met Israëls leiding was bereikt. Israël had door rampspoed en lijden geleerd, wat geen welvaart en geluk het vermogten te leeren. Algemeene wereldheerschappijen hadden volken met volken vereenigd. Het licht der Grieksche beschaving had zich over de aarde verspreid, en Grieksche wijsbegeerte den menschelijken geest tot die vrijheid van denken opgeleid, die denzelven voor de aanneming van nieuwe waarheden geschikt maakt. Wat nog overig was, zou de Romeinsche wereldheerschappij voltooijen. Het tijdperk eener laatste opvoeding der menschheid was geboren.
Vóór wij echter tot deszelfs beschouwing overgaan, willen wij nog eens op het afgeloopen tijdvak terugzien.

{==365==} {>>pagina-aanduiding<<}
Op de huisselijke opvoeding der Aartsvaders was de maatschappelijke opvoeding van Israël gevolgd. De Beschermgod van een geslacht had zich thans geopenbaard als den Beschermgod en Koning eener talrijke natie. Hij had zich vertoond als magtiger dan alle Goden der magtigste rijken, als den oppermagtigen Bestuurder der Wereld en den Heer des Heelals. Gehoorzaamheid aan Hem was zijne grondwet; kinderlijk ontzag en kinderlijke eerbied waren de gevoelens, die Hij in een kinderlijk menschdom poogde op te wekken en levendig te houden.
Dezelfde strengheid en tucht, die de Mozaïsche opvoeding kenschetst, kenschetst ook het onderwijs der Godsmannen van dit tijdvak, welke de zedemeesters en hervormers moesten zijn van een zinnelijk en ligtzinnig geslacht. Hooge ernst en heilige ijver voor de eer van Jehova zijn de hoofdtrekken van hun karakter; ‘wees heilig als Jehova,’ hunne zedeleer; de vreeze des Heeren, het beginsel van zedelijkheid, dat zij verkondigden; en Gods geboden te onderhouden, de slotsom hunner levenswijsheid.
III. Wij zijn aan het laatste tijdperk der Goddelijke opvoeding gekomen. Nooit was er een tijd, gunstiger en gewigtiger voor zulk eene opvoeding, dan deze. Het menschdom was de school der kinderlijke tucht ontwassen; de tijd der jeugd was verstreken.
Door de Romeinsche wereldheerschappij waren volken met volken verbonden. De liefde tot het vaderland bij Griek en Romein, de bron van beider burgerdeugd en burgergrootheid, had het begrip, eener groote verwantschap en betrekking van menschen tot menschen ontwikkeld; de wijsbegeerte had de behoefte opgewekt aan hooger licht en zuiverder kennis, en de alleenheersching den vrijheidsgeest der onderdrukten ontvlamd en de hoop op verlossing verlevendigd. Intusschen was de zedeloosheid ten hoogsten top gestegen. De Romeinsche veroveraars hadden hunne beschaving, maar ook hun zedebederf over de aarde verspreid. De vergoding der menschelijke natuur, de oorsprong der Heidensche Godsdienst-
{==366==} {>>pagina-aanduiding<<}
leer, was eene vergoding geworden van menschelijke ondeugd, waarin de verachtelijkste vleijerij zelfs gekroonde schurken deed deelen. De zinnelijke Godsdienst was door een bedorven geslacht tot een' dienst gemaakt van zingenot en wellust. De breidel der zedelijkheid was verbroken. De menschelijke deugd was hoogmoedige zelfverheffing, de zedeleer de leer eener trotsche zelfgenoegzaamheid en verloochening van alle menschelijk gevoel geworden. Bij de Joden had het zinnelijk egoïsmus der Sadduceërs en het huichelspel der Farizeërs den Godsdienst der vaderen verdrongen; terwijl een onverdragelijke hoogmoed het uitverkoren volk van God met den diepsten haat tegen andere volken vervulde, en de leer van den eenigen God, Schepper van hemel en aarde, te minder ingang bij andere volken vinden kon, naarmate de Joden, die dezelve beleden, zich trotscher op de bijzondere gunst van hunnen Jehova verhieven.
Reeds was door Israëls Godsregering het denkbeeld van een Godsrijk op aarde geboren, en de gewijde zangers der natie hadden, terwijl zij Jehova's strafgerigten over zijn weêrspannig volk voorspelden, een' tijd van verlossing bezongen, in welken een Gezalfde des Heeren uit Davids geslacht zou voortkomen, om een rijk te stichten, dat alle rijken der aarde overtreffen en eeuwig zou voortduren. Reikhalzend zagen de Israëliten, gekromd onder het juk der Romeinen, uit naar dien tijd der verlossing.
Daar treedt op eens Johannes de Dooper te voorschijn, een man, in gestrengheid en ijver aan den vromen Elia gelijk, en verkondigt het nabijzijnde Koningrijk der Hemelen. De laatste der Profeten, is hij tevens de eerste gezant van het nieuwe Godsrijk. Wijzende op den aanstaanden Messias, predikt hij boete en bekeering, en alles vloeit naar den strengen boetgezant henen. Hoog is aller verwachting gespannen. Hij zal komen, Hij zal komen, die lang verwachte Davidszoon! Siddert, gij alle Israëls vijanden! want zijn rijk zal de aarde beheer-
{==367==} {>>pagina-aanduiding<<}
schen. Beeft, onderdrukkers van het volk van Jehova! want Romes Cezar zal bukken voor Israëls Messias.
De tijd der Godspraken was vervuld. Jezus, de Zoon van Maria, verlaat het nederig Nazareth en het stil ouderlijk huis, waar hij dertig jaren vergeten leefde, om als Leeraar op te treden. Hij predikt, en allen, die hem hooren, verstommen over zijne leer. Hij spreekt, en blinden zien, kreupelen wandelen, dooven hooren, stommen spreken, dooden rijzen uit het graf, de woeste zee en stormen bedaren. Hij noemt zich den Messias der Joden, en hij gebiedt, den Keizer te geven, wat des Keizers is; en twaalf Galilesche visschers zijn de hofstoet van den grooten Zone Davids. Overpriesters en Schriftgeleerden spannen tegen Israëls Messias zamen. Hij wordt vervolgd, gevangen, veroordeeld; en de groote Godsgezant, wiens wondermagt over de krachten der Natuur het bevel voerde, sterft als oproermaker aan een kruishout! Nu scheen het met het rijk des Nazareners gedaan te zijn. Hij zelf was gestorven, en zijn aanhang verstrooid. Zoo dachten de Joden; maar God had het anders beschikt, en, toen zij juichten in hunne zegepraal, was de dageraad van het Godsrijk aangebroken.
Indien aardsche grootheid en magt het doel geweest ware van den gekruisten Koning, zoo ware met zijndood dat doel verijdeld geworden. Maar zijn rijk was niet van deze wereld. Daarom zongen Hemelsche Geesten het geboortelied van den Zoon van Maria; daarom bevestigde eene stem uit den Hemel de Goddelijke zending des vergeten Nazareners; daarom waren wonderteekenen de geloofsbrief van zijn gezag; daarom was lijden en dood de voorwaarde zijner koninklijke heerschappij. Hij had van eene opstanding der dooden gesproken. Hij verrijst uit het graf, en bevestigt zijne getuigenis. Hij had den zijnen een' Hemel beloofd, en zijne hemelvaart is hun de waarborg dier belofte. Hij had zich Koning genoemd, en de uitstorting van den Geest over zijne gezanten is het bewijs zijner koninklijke waardigheid. Hij had den ondergang van Israëls staat en Jeruzalems ver-
{==368==} {>>pagina-aanduiding<<}
woesting voorspeld, en Jeruzalem met zijn' prachtigen tempel wordt verwoest, de Joodsche natie over de aarde verstrooid, en de oude Israëlitische staatsinrigting vernietigd. Maar het rijk van den verworpen Messias, door zijne gezanten gevestigd en uitgebreid, getuigt van zijne opperheerschappij. Alle magten van aarde en hel zijn tegen dat rijk opgestaan, en alle magten van aarde en hel hebben hetzelve niet kunnen overweldigen.
Geene verlossing van aardsche overheerschers, geene herstelling van Israëls troon, maar bevrijding van zonde en dood, zedelijke hervorming des menschdoms, was het doel van den Stichter van het Koningrijk der Hemelen.
Nooit was er eene leer verkondigd als de zijne. Zinnelijkheid had over den mensch gezegevierd; alle kinderen der menschen gingen gekromd onder haar slavenjuk, en de aarde, weleer een Eden voor onsterfelijken, was een verblijf van ellende en een graf van zondaars geworden. De mensch had zijne verwantschap met God verloochend, en het kind van God boog zijne knieen voor den dienst der zonde. Tusschen Hemel en aarde was een scheidsmuur opgerigt; en de aarde, vol goddeloosheid en ongeregtigheden, was een wanklank geworden in het harmonisch lied van Gods schepping. De Hemel aanschouwt het, en treurt. Engelen beweenen het rampzalig lot der menschen. God ziet het. Nog mint Hij zijne ongelukkige kinderen. Hem mogten zij verlaten, Hij verliet hen niet; Hij wenscht hen weder gelukkig en tot Hem teruggekeerd. Hij, de Heilige, de Regtvaardige, voorkomt menschen, die zijne goedheid verbeurden, met vaderliefde. Hij, de algenoegzame Opperheer des Heelals, geeft het dierbaarste, wat Hij bezit, om weêrspannige stervelingen, wier adem in zijne hand is, om zondaars tot zich weder te brengen en te zaligen. De Zoon zijns welbehagens daalt in het kleed der sterfelijkheid op aarde; Hij leeft en verkeert onder de menschen, en is den Vader gehoorzaam tot den dood des kruises. Zijne gehoorzaamheid is het offer der zonde. De scheidsmuur tusschen Hemel en aarde is geval-
{==369==} {>>pagina-aanduiding<<}
len. God en de mensch zijn hereenigd. Nooit is er een Leeraar opgestaan als deze.
Uit het Joodsche volk, vervuld met het denkbeeld van een' aardschen Verlosser, en trotsch op de gunst van zijnen Jehova, treedt Hij op, om een' God te verkondigen, die de Vader aller menschen is, en eene verlossing te prediken van alle volken en geslachten der aarde.
De wijzen der oudheid leefden voor hun vaderland en hun volk; - zijn vaderland was de gansche aarde, en het gansche menschelijk geslacht zijn broederlijk huisgezin; want één God is aller Vader, één Hemel aller huis. De verbetering van Godsdienst en zeden hunner medeburgers was het doel van de wijzen der oudheid; - de zedelijke hervorming der wereld was het doel van Jezus. Hun werkkring bepaalde zich tot hunne tijdgenooten; - die van Jezus omvatte tijd en eeuwigheid. Eigen Godsdienst en Staat te vormen, was het plan der wijzen; - de gansche aarde door één' Godsdienst te verbroederen, en een Hemelrijk op aarde te stichten, het verheven plan van Jezus. Zij leefden en stierven voor het welzijn des vaderlands; - Jezus Christus leefde en stierf voor de zaligheid des menschdoms. Waar leefde ooit Hervormer en Weldoener, zoo groot als deze?
Eindelijk: de innerlijke voortreffelijkheid van de leer des Christendoms maakt haar geschikt, om de opvoedingsleer te zijn van alle tijden en geslachten, en kenmerkt haar als de laatste en rijkste openbaring van God aan de menschen.
Hoogmoed en zinnelijkheid zijn de twee klippen der menschelijke deugd. Beide zijn even gevaarlijk, beide evenzeer berucht door de menigte harer slagtoffers, en, terwijl wij, voor het gevaar der zinnelijkheid beveiligd, onze deugd zeker wanen, gaat zij op de klip des hoogmoeds te gronde; de wijsbegeerte, die ons voor de eene waarschuwt, geeft ons prijs aan de andere, en, zoolang wij leven, dobberen wij tusschen die twee gevaarlijke vijanden onzer rust. Het Christendom waarschuwt tegen beiden; het leert ootmoed en heiligheid; en, gelijk het den reinen van harte zalig spreekt, zoo belooft het den kinder-
{==370==} {>>pagina-aanduiding<<}
kens en armen van geeste het Koningrijk der Hemelen. Het vordert een kinderlijk geloof en eene mannelijke zelfverloochening; en dezelfde leer, die de menschen zondaars noemt, zegt het hun ook, dat zij broeders van Christus, kinderen Gods, erfgenamen des Hemelrijks zijn.
Gevoel en rede zijn de twee beginselen der menschelijke natuur. Beide hebben hunne regten; aan beiden moest het Christendom voldoen, zou het voor de menschelijke natuur berekend zijn. De Stichter des Christendoms beroept zich op Goddelijk gezag, en bekrachtigt zijne leer door Goddelijke wonderwerken. De eerste gezanten van het Godsrijk getuigen hetgeen zij zagen en hoorden, en vervolging en dood is het loon hunner getuigenis. Galilesche mannen zijn de hervormers der wereld, en prediken eene leer, die de wijsheid der aarde verstommen doet. Onkundige schrijvers schilderen een ideaal van menschelijke volkomenheid, waarbij alle luister van aardsche deugd taant; en onbeschaafde Joden vormen een stelsel van zedekunde, dat alle stelsels van Griekenlands wijzen te boven gaat. Zij verkondigen eene leer, in strijd met de vooroordeelen der Joden, in strijd met de wijsheid der Heidenen, in strijd met de zinnelijkheid, eerzucht en grootheid der menschen; en die leer zegepraalt. Haar Stichter was van zijne natie verworpen en gedood als oproermaker en Godslasteraar, en duizende geslachten uit alle oorden en volken knielen voor Hem, als den Messias der wereld. De Godsdienst van Griekenland en Rome gaat met Rome en Griekenland onder, en de Godsdienst des gekruisten Nazareners wordt de Godsdienst der menschheid.
Wie zal dat raadsel ontknoopen, zoo hij niet de Goddelijkheid des Christendoms aanneemt? Doch de mensch behoeft meer dan overtuiging, om goed te zijn. In de ure der verzoeking, in de hitte des strijds ontbreekt die koelheid des beraden verstands, waardoor de rede haar gezag doet gelden. De menschelijke natuur eischt een krachtig beginsel tot zedelijkheid; en kent gij er een, krachtiger dan liefde, door weldaden opgewekt, uit dank-
{==371==} {>>pagina-aanduiding<<}
baarheid geboren? Die dankbare liefde is het zedelijk grondbeginsel des Christendoms. Het predikt een' God, die de liefde zelve, de Hemelsche Vader der menschen is; die hen bemint als zijne kinderen, en wil, dat alle zalig worden; die voor hen het dierbaarste, wat Hij had, zijn' Eeniggeborenen, gegeven heeft, en wiens lust en welbehagen zijner kinderen eeuwig heil is. Het verkondigt een' Verlosser en Weldoener van het menschelijk geslacht, die een' Hemel met zijne zaligheden verliet voor het rampzaligst leven, en den ijsselijksten dood op aarde en voor menschen leed en stierf, om hun een' Hemel met zijne zaligheden te verwerven. Waar is hij, die voor zulk een' Vader en zulk een' Verlosser niet zou willen leven en sterven?
Liefde tot zijne medemenschen, liefde tot vijanden wordt op elke bladzijde der Evangelies geleerd. Niets is er, dat ons dien liefdepligt meer doet vergeten en overtreden, dan onze eigenliefde; en juist deze moet, volgens het Goddelijk voorschrift, het rigtsnoer onzer liefde tot anderen wezen. ‘Bemin uwe naasten als uzelven;’ ‘wat gij wilt, dat anderen u doen zullen, doe gij hun ook alzoo;’ ziet daar een voorschrift, voor het menschelijk hart geschreven, en door het menschelijk hart te verstaan.
Wat werkt sterker op den menschelijken wil, dan de kracht van het voorbeeld? Sterker dan lessen en vermaningen, werkt het, als deze niets meer vermogen; en waar is in de Geschiedenis een voorbeeld te vinden, volmaakter, verhevener, dan het voorbeeld van Hem, in wien het beeld des Vaders woonde? ‘Bemin God boven alles, en uwe naasten als uzelven;’ zoo leert Hij, en Hij gaat het land door, goeddoende, en bidt voor zijne vijanden. Het is zijne spijze, den wil zijns Vaders te doen; en Hij is dien Vader gehoorzaam tot in den dood. ‘Wees volmaakt, gelijk uw Vader, die in de Hemelen is, volmaakt is,’ zoo sprak Hij; en hemelsch, rein, onschuldig, zoo zag Hem de aarde, als een God in menschengedaante. Zijn gansche leven en leer was eene hemelsche har-
{==372==} {>>pagina-aanduiding<<}
monie, en zijn dood het schoonste einde van zulk een leven en de schoonste bekrachtiging der verhevenste zedeleer.
Laatstelijk: het Christendom bezit, in het vooruitzigt op een' tijd van vergelding, de sterkste drangreden tot zedelijkheid.
Niets is er, dat het geloof aan eene Godsregering meer doet wankelen, dan de onregtmatige en ongelijke lotsbedeeling der menschen op aarde. Een wijs en goed Koning erkent de deugd en verdiensten zijner brave onderdanen, en het misdrijf der boozen straft hij; en er zou eene Godsregering bestaan, terwijl de vromen weenen en de boozen juichen! Het Christendom geeft de oplossing van dat raadsel. Het vertoont ons de aarde als eene kampplaats van menschelijke deugd. De Hemel ziet dien kampstrijd aan, ondersteunt den vromen strijder, en wacht met belangstelling naar de beslissing van dien kamp. Zwaar moge hem die strijd vallen, God kent zijne krachten en strijdt met hem, en als hij volstreden heeft, lost de Engel des doods hem af van dien hagchelijken post, en de Hemel opent zich, om den overwinnaar te ontvangen; Hemellingen begroeten hem, en de kroon der onsterfelijke eere wordt hem toegekend. Een oogenblik beproeving en eene eeuwige zaligheid, - noem ze mij, de leer, die zulke vooruitzigten opent! Maar ik heb nog niet alles gezegd. Hier moge de vrome door de boosheid der wereld vervolgd, of door de slagen des ongeluks getroffen worden; dáár leeft hij eeuwig onder heilige Geesten, bij de vromen uit alle geslachten, en liesde, hemelsche liefde verbindt alle Gods kinderen tot één gezin. De booze moge in weelde en wellust zijne dagen verbrast hebben; hij heeft den Hemel verbeurd, en eene eeuwigheid van naberouw is hem een worm, die niet sterft, en een vuur, dat niet wordt uitgebluscht.
God, de Opvoeder der menschen, is de God der Eeuwigheid. Eene eeuwigheid van straf, en eene eeuwigheid van belooning, - zeg het mij, kent gij eene leer, die zoo dreigt en zoo belooft; zeg het mij, kent gij eene

{==373==} {>>pagina-aanduiding<<}
leer, die met zulk eene kracht gewapend is tot de zedelijke hervorming des menschdoms?
Hoor nu de slotsom van het gesprokene. Wij zijn Gods geslachte, en de Hemel behoort ons. God wil ons tot zijne kinderen vormen; maar wij moeten ons waardig maken, zijne kinderen genoemd te worden. Ons gansche leven moet voorbereiding zijn voor den dood en opvoeding voor de eeuwigheid. Ouders, Leeraars, Opvoeders! dat zij ook uw doel, en het eeuwig heil uwer onsterfelijke kweekelingen zal uw heerlijk loon zijn.

Waarnemingen, betreffende de hydrops activus of calidus, in hare onderscheidene soorten.

(Vervolg en slot van bl. 270.)

Op den 17den Febr. dezes jaars werd mijne hulp, des avonds laat, verzocht bij de dochter van C.A.V. Dit meisje, oud 12 jaar, had, 8 à 14 dagen te voren, het roodvonk doorgestaan, doch was uit hetzelve ongesteld gebleven; bestaande deze ongesteldheid in eene ligte oedemateuze zwelling des ligchaams, gepaard met gebrek aan eetlust en ontlasting. Zachte resolventia, water met laxantia, hadden dezen toestand, zoo 't scheen, veel verbeterd. Op 't alleronverwachtst, echter, had dit meisje des avonds over benaauwde ademhaling begonnen te klagen, waarna allengskens aangezigt en armen begonnen te zwellen, hoe meer de ademhaling benaauwd werd, terwijl ook nog brakingen van eene groenachtige stoffe volgden. De pols was zeer onregelmatig, nu eens onderdrukt, dan weêr eenigzins duidelijker snaarachtig, en de urin, die des ochtends bij mijn bezoek lichtgeel gekleurd was, was nu troebel en als met bloed gemengd, vertoonende onderscheidene stippen. Hoezeer hier ook door mij een status inflammatorius vermoed werd, kon ik echter niet tot de ontlasting van bloed, 't zij door 't laneet, 't

{==374==} {>>pagina-aanduiding<<}
zij door bloedzuigers, besluiten, daar dit meisje zeer zwak en steeds ziekelijk was. Ik vergenoegde mij derhalve vooreerst met de applicatie van, in besten wijnazijn gedoopte, doeken op de borst, sinapismen aan de voeten, vesicatoria aan de beenen en een tusschen de schouderbladen, en met de toediening van het volgend drankje:
℞ Extr. tarax. ℥β.

Syr. altheae ℥i.

Nitri depur. Ʒβ.

Sulphur. aur. ant. gr. vj.

Aq. comm. ℥iv.

M.

S. Om 't uur een lepel.
Des anderen daags ochtends was ik over den toestand mijner zieke verwonderd. Alle de toevallen waren merkelijk gebeterd. Ik ben derhalve op dezelfde wijze voortgegaan. Daar er echter de volgende dagen eenig gebrek aan ophoesting en een verzwakte staat der longen aanwezig scheen te zijn, ook de tong muceus beslagen en de pols klein was, gaf ik een decoct. r. seneg., met dat gelukkig gevolg, dat mijne lijderesse spoedig herstelde.
In 't begin dezes jaars verzocht zekere gehuwde vrouw mijn gevoelen over haren toestand, en of zij waarlijk zwanger was, dan niet. Zij verhaalde mij, dat zij, bijna 6 maanden geleden, op het tijdstip der menstruatie, zeer verschrikt was; dat daarop de menses waren opgehouden, en zij dezelve niet meer vernomen had; dat zij pijn in de lenden, in den buik, en bijzonder in het hartekuiltje allengskens bespeurd had, en dat hare beenen, van onderen op, waren gaan zwellen, terwijl haar eetlust geheel was verdwenen. Haar onderzoekende, vond ik ook de geheele onderste ledematen gezwollen en den buik zeer gespannen, welke spanning of zwelling zich bij eene ligging op den rug meer in de zijden bepaalde. Bij deze zelfde ligging ontdekte ik geenszins de ronde gedaante van

{==375==} {>>pagina-aanduiding<<}
den uterus, gerekend naar eene zesmaandsche zwangerheid, maar wel eene vochtgolving, en bijzonder in regione egigastrica eenige hardheid en meerdere opgezetheid. De ademhaling was benaauwd; de weinig genotene spijzen veroorzaakten een gevoel van drukking, en des morgens had er veeltijds eenige braking plaats. De pols was geregeld, maar langzaam en een weinig hard; de kleur der huid bleekvuil; de urin weinig in kwantiteit, en in kwaliteit en kleur zeer verschillend, nu eens helder, dan eens troebel, meestal naar oud bier gelijkende, zoo als ze mij verhaalde, en de foeces, hoewel zeer weinig, waren hard en meestal licht van kleur. Dat hier eene buikwaterzucht en geen e zwangerheid plaats had, was bij mij zeker; onzekerder echter, hoe in dit delicaat geval te handelen. De cessatio menstruorum als oorzaak aangenomen, was dezelve ex plethora ontstaan, door eene congestio en daardoor veroorzaakte abstructio in hepate, en scheen mij vele overeenkomst te hebben met die soort van hydrops, welke de vrouwen bij het natuurlijk ophouden der menstruatie somtijds overvalt. Deze hydrops was derhalve calidus, voorzeker bij derzelver aanvang; maar had dezelve nu niet te lang geduurd, en was niet de active toestand der lever in een' passiven veranderd? Ik aarzelde daarom ook, om dadelijk tot eene aderlating over te gaan, en gaf een mixtura resolvens, laxans. Dit werd door haar, met eenige veranderingen, nu eens namelijk meer drastisch, dan eens meer diuretisch, gedurende 14 dagen, gebruikt. Dan, na dit tijdsverloop, den toestand wel niet verergerd, maar ook vooral niet verbeterd vindende, besloot ik tot eene meer active geneeswijze. Bespeurende, dat zoogenaamde medicamenta calida doorgaans slecht verdragen
werden, er toch steeds eene zeke re hardheid in den pols aanwezig en de urin hooggekleurd bleef, en dat integendeel antiphlogistische dranken en medicamenten haar zeer wel bevielen, ging ik tot eene aderlating, op den voet, over. Deze gaf haar een groot gevoel van verligting; en des avonds reeds zeide zij mij, min-
{==376==} {>>pagina-aanduiding<<}
der gespannen van buik te zijn, vooral omtrent het hartekuiltje. Ik gaf:
℞ Extr. tarax. ℥β.

Nitri depur. Ʒi.

Sulph. aur. ant. gr. vj.

Syr. altheae ℥i.

Aq. comm. ℥iv.

M.

S. Om de 2 uren 2 lepels.
Met opzet had ik alleen dit resolverend drankje gegeven, zonder bijvoeging van purgantia en diuretica. Dan, het was voldoende: er kwam eene ontlasting van dunne waterachtige stoffen per anum, en de waterlozing ging ook veel sterker, zijnde de urin zelve veel lichter van kleur. Dit drankje werd 4 dagen door gebruikt, wanneer ik het op de volgende manier veranderde, na vooraf nog, geleerd door het nut der eerste aderlating, en overtuigd van het aanwezen van een' activen staat, door de wel verminderde, maar nog eenigzins aanwezige hardheid van den pols, eene aderlating op den voet in 't werk gesteld te hebben:
℞ Fol. Sennoe ℥β.

Inf. col. ℥vj. add.

Extr. gramin.

Liq. terr. fol. tart. ā ℥β.

Tartar. emet. gr. 1.

M.

S. Om 't uur een kopje.
Groot was de verandering, die nu te weeg gebragt was. Ruime ontlastingen, zoo van foeces als van urin, volgden deze geneeswijze op, zoodat zigtbaar de buik dunner werd, de eetlust wederkeerde, en mijne patiënte, hoewel zwak, zich echter veel opgeruimder gevoelde. Eindelijk liet ik nog de digitalis gebruiken, tot dat de buik geheel natuurlijk van dikte was, en mijne patiënte

{==377==} {>>pagina-aanduiding<<}
niets dan ware zwakte naar vezel en levenskracht mankeerde, om welke te herstellen ik haar, met oogmerk om tevens op den uterus te werken, pillen uit ass. foetid. ferr. pulver. lign. quass. met extr. trif. fibr. gaf, met deze gelukkige uitwerking, dat, in vier à vijf weken, mijne zieke hersteld kon gerekend worden. Tot nog toe bevindt zij zich zeer wel, en heeft, bijna twee maanden daarna, het gebruik der pillen, van tijd tot tijd, nog continuérende, hare menses wederbekomen.
Hoezeer in deze gevallen van hydrops, na het roodvonk, de bloedontlastingen, en, met één woord, de apparatus antiphlogisticus, van eene zeer goede uitwerking waren, zoude men echter zeer verkeerd doen, dezelve steeds als van eenen inflammatoiren aard te beschouwen. Dezelve toch kan ook evenzeer van eene spasmodieke aandoening haren oorsprong ontleenen. Veel zal waarschijnlijk ook hier van den aard der Epidemie afhangen. In de laatst door mij behandelde was de opvolgende hydrops op scarlatina zeer algemeen; en, eenige jaren geleden ook zeer vele kinderen aan 't roodvonk behandelende, zag ik dezelve slechts bij eenen jongen van acht à negen jaren oud. Toen nogtans was deze waterzucht geenszins ontstekingachtig. In dit geval immers was de huid koud, droog en vast, de urin, hoewel spaarzaam, zeer helder, de tong droog, de pols klein, ingetrokken, frequent, en er had eene anxietas praecordiorum plaats. Deze jongen, wiens huid naauwelijks was afgeschilferd, had zich onvoorzigtig aan koude blootgesteld, en was spoedig daarna oedemateus gezwollen geworden. Hier scheen mij meer eene belette uitwaseming door spasmus in de fijnste vaten plaats te hebben, welke spoedig diende hersteld te worden, en ook werd, door het volgende:
℞ Flor. cham. rom. ℥j.

Inf. col. ℥vj add.

Pulv. Doveri gr. xii.

Spir. minder. ℥i.

Extr. gram. ℥β.

Sulph. aur. ant. gr. vj.

M.

S. Om 't uur een half theekopje laauw.
Algemeen heeft men den aeth. sulphur. tot hoofdwassching

{==378==} {>>pagina-aanduiding<<}
in hydrocephalus aangeprezen, en deszelfs werking uit de vervlugtiging verklaard: zoude dezelve echter niet meer bijzonder in het laatste tijdperk, en de acetum vini in het eerste zijn aangewezen?
De meening van hufeland, dat de merc. dulc. geen antiphlogisticum is, zien wij ook hier wederom eenigzins bevestigd; gelijk ook de waarneming van formey, nader door corndet en hard bepaald, ten aanzien der urin, bij hydrocephalici.
Gewigtig is ook de aanmerking van bricheteau, dat men, ten aanzien der voorzegging in hydrops ventriculorum cerebri, niet te voorzigtig kan zijn, alzoo de toevallen dikwijls verminderen, en de zieke hersteld schijnt, zonder in waarheid genezen te zijn.

Scheikundige droom.

(Eene Voorlezing, gehouden bij het Natuur- en Scheikundig Genootschap te Groningen, door S.S.)

Op zekeren nacht werd ik door een' hevigen en geweldigen schok ijlings en met schrik ontwaakt; en, opziende, zag ik een bijzonder wezen voor mij staan, dat mij met vriendelijke, doch dringende gebaren noodigde, om hem te volgen; aan welk onverwacht verzoek ik mij intusschen, onder vele tegenbedenkingen en uitvlugten, allezins zocht te onttrekken.
Ik leerde echter weldra, dat al mijne magt in dezen ijdel was; want op zijnen wenk was spoedig mijne woning vaneengereten: muur en balk bezweken, en werden met een vreesselijk gekraak vaneengescheurd; terwijl het geheele dak, als eene zaadpluis in de lucht, ijlings wegvloog. Met dit mijn huis volgden al de overigen der geheele stad, terwijl derzelver puin door des aardrijks schoot oogenblikkelijk werd opgenomen. Een schoon, veelkleurig bloemtapijt verving nogtans de treurige overblijfsels dezer gruwzame verwoesting; een keurig boschje wenkte mij onder zijne schaduwvolle lommer, waar ik afgemat, aamechtig en troosteloos nederzeeg. Ach! dacht ik, wat is de tijd, wat zijn jaren, wat zijn eeuwen! Het geblaas van één wonderwezen rukt het werk van zoo vele eeuwen omver, begraaft de deugden en gebreken van duizenden in het niet, en vergruist met eene

{==379==} {>>pagina-aanduiding<<}
woeste hand, hetgeen door duizenden niet hersteld of vergoed kan worden.
Mijn leidsman nam weldra mijne gepeinzen en overwegingen waar; en, terwijl hij mij met zijne vorige vriendelijkheid en met een' gematigden ernst naderde, sprak hij aldus: ‘Waarom ontzet gij u, stoute sterveling! over dit gebeurde? Waarom treft u deze kleine omzetting en verandering der dingen? Schrikt gij reeds, als slechts eenige stofdeelen van grondstoffen dooreen worden gemengd, omgezet en veranderd? Gij weet intusschen, dat alle verandering slechts daarin bestaat, en de natuur aan dezen eenvoudigen, doch vermogenden leiband gekluisterd is. Wat immers is vergruizing, vernietiging, dood en verwoesting? Slechts omzetting van deelen, van door uwe trotsche hand gewogene atomen! Gij berekent echter alles naar uwen menschelijken maatstaf, die als eene onzigtbare streep bij des aardbols lengte te vergelijken is. Ik zal u in de gelegenheid stellen, om een gedeelte van de grootheid der natuur te mogen aanschouwen, en u dus naar des aardbols uiterste eindpalen brengen, waar een tempel gegrondvest is, waarin alle kunsten en wetenschappen verzameld en tot den hoogstmogelijken trap van volkomenheid gebragt zijn. Wanneer gij dus lust en ijver voor deze wetenschappen hebt, dan volg mij oogenblikkelijk, zonder eenige bedenking.’
Door verlangen en nieuwsgierigheid geprikkeld, gaf ik een toestemmend antwoord; en eensklaps waren mijne vrees en bekommering verdwenen en uit mijn geheugen gewischt. Hij vormde daarop oogenblikkelijk, door eene kunstige ontleding van eenig water, eene zoo groote bel van waterstoflucht, die genoegzaam was, om het geheele bosch met deszelfs rivieren en beken op te voeren en naar boven te doen stijgen. Een van Tyrisch purper vervaardigde kostbare mantel omgaf, namelijk, zijne schouderen, en in denzelven waren met alle pracht ingeweven vele schitterende zink- en zilverplaten, die, op eene onbegrijpelijke wijze, een' aanhoudenden en overvloedigen stroom van galvanische stof ontwikkelden; terwijl, voor het overige, zijn geheel ligchaam met een' mikrochemischen en mikrophysischen toestel op eene schitterende wijze omgeven was. - Op voornoemd zwevend eiland dreven wij dan met het grootste gemak, en bij de schoonste luchtsgesteldheid, over des aardbols oppervlakte, met ongeloofelijke snelheid en gemakkelijkheid, henen. Het afwisse-
{==380==} {>>pagina-aanduiding<<}
lend schoone, waarmede mijne ziel en zinnen onophoudelijk bij dezen togt verrukt werden, laat zich niet beschrijven; want op zulk eenen afstand bleven wij gedurig van onzen aardbol verwijderd, dat wij overal de voorwerpen duidelijk genoeg konden onderscheiden, om het belangrijke daarvan te kunnen waarnemen. Na eenigen tijd werd echter de lucht, die tot nu toe altijd effen en helder geweest was, met eenige wolken en dampen geheel betrokken; felle hagelbuijen verpletterden alles in onzen omtrek, en geheele bergen van sneeuw stapelden zich rondom ons op. Eene matige koelte begon ons drijvend eiland in zijne vaart te versnellen, en weldra werd hetzelve door een' hevigen storm aan alle mogelijke gevaren blootgesteld. Een geweldig onweder en eene algemeene duisternis verzelden deze verwarring der natuur, zoodat alleen de gloeijende bliksems ons onzen weg kennelijk maakten. Al het purper der zon was uitgedoofd; het azuur van 's hemels
transen was in een akelig pikzwart veranderd, en de rozen, die, nog even te voren, over 's aardrijks oppervlakte, met goud gemengd, zoo verkwistend waren uitgestrooid, lagen verdord, ontkleurd en geheel miskend ter neder. In dezen neteligen toestand van zaken werd nu door mijnen leidsman een afleider aan onze wolk gehecht en bevestigd, die over ons geheel eiland werd heengeleid, en met een lang snoer tot aan den aardbol afhing. Stroomen vuurs ontlastten zich onophoudelijk van dit kolossale werktuig, en daalden tot op 's aardrijks oppervlakte in menigte neder; geheele brokken van ons eiland vielen weldra als vuurbollen naar beneden, ontploften aldaar onder het verschrikkelijkst gekraak en geratel, en ontstaken huizen, dorpen, ja geheele steden. De storm verhief zich ook eindelijk zoodanig, dat ik geheel verdoofd werd van het geloei des winds, en door de verschrikkelijke en schielijk op elkander volgende schokken bijna geheel onmagtig nederzeeg; want, tot volmaking van ons ongeluk, werd eindelijk ook een gedeelte van de groote keten des afleiders door den fellen wind vaneengescheurd, waardoor nu weldra de eerste naderende donderwolk ons met eene volkomene verwoesting bedreigde. Nu, in eene behoorlijke parachute gewikkeld, en voor den ons dreigenden val eenigzins gewapend, wachtte ik, met angstvalligheid en schrik, de ontwikkeling van dit dreigend onheil af. Spoedig hoorden wij ook eene verschrikkelijke uitbarsting, doordien de geheele bol met waterstoflucht eensklaps

{==381==} {>>pagina-aanduiding<<}
was ontploft, het geheele eiland, met al wat daarop aardof nagelvast was, in een oogenblik geheel was vergruisd, en wij, na eenige minuten, bewusteloos op de aarde nedervielen.
Hoe verwonderd was ik intusschen, toen ik, van mijne bedwelming bekomen, mij, op eene gemakkelijke sopha, in eene vorstelijke zaal, met glans en luister omgeven, bevond! Een aantal bedienden en gesnedenen omringden, en gehoorzaamden op onze wenken, en boden ons de verfrisschendste en aangenaamste ververschingen aan; terwijl kostbare reukwerken op gouden en zilveren schotels verkwistend om ons werden gesprengd. Het was, alsof bovenaardsche wezens ons omringden, zoo vlug en snel sprong en danste en wentelde alles zich om ons heen; zoodat de wanden en zolders hunne vloeren schenen, en zij, als bovenaardsche gevleugelde wezens, in de lucht hunne woning hadden, of weder, als kruipende, voetelooze insekten, met snelle en bogtige bewegingen, over den grond als heenslopen, en aan denzelven gekluisterd schenen. Wat moeite ik echter deed, om te ontdekken, waar ik mij hier bevond, alles was te vergeefs. Niemand verstond en niemand antwoordde mij; tot dat er eindelijk, geheel toevallig, een heldere straal van licht voor mij opging. De kostbare meubelen, die alle in schoonheid, glans en waarde uitmuntten, waren op eene zekere smaakvolle wijze gemerkt, en pronkten met eene gebloemde letter S; en, waar de plaats derzelve dit toeliet, was er, met Grieksche letteren, bijgevoegd het woord ακροβκτος. Nu werd alles helder voor mijne benevelde zinnen, daar ik geen oogenblik meer twijfelde, of ik bevond mij in het huis of paleis van een' der beroemdste luchtklimmende kunstenaren, die met mijnen geleider in bijzondere vriendschappelijke betrekking scheen te staan. Ook hierin werd ik nader bevestigd, toen ik, naar buiten gebragt zijnde, aldaar eene dubbele koord gespannen zag, waarvan zich het einde voor mijn gezigt tot in de wolken verschool. Eene gemakkelijke en prachtige zegekar, met goudlaken en fluweel bedekt, rondom met afhangende schoone draperiën voorzien, en met glansrijk metaal en edele gesteenten verrijkt,
was nu gereed, om ons tot onze verdere reis te ontvangen; terwijl dezelve voorts, in één woord, alles bevatte, wat tot zulk eene luchtreis benoodigd was. Twee gevleugelde engelachtige serafs waren met gouden snoeren voor dezelve gespannen, en begonnen met ons hunnen onnavolgbaren hemeltogt. In be-
{==382==} {>>pagina-aanduiding<<}
koorlijke lokken golfden de lange vlechten haar om hunne schoone ranke halzen; terwijl zij hunne donsachtige zilverkleurige vleugels uitspreidden, en met aetherische ligtheid met hunnen last over de gespannene koorden henenvlogen. Het snelst zeilend schip stond bij onze vlugt als stil, en de vogelen des hemels schenen vruchteloos ons te willen vergezellen; pijlsnel, als een kogel, snorden wij door de lucht, en kliefden derzelver lagen zonder eenigen hinder, tot dat wij, aan het eind der koord, op het toppunt eens hoogen bergs gekomen waren, waar wij nogtans geenszins het einde onzer reis bereikt hadden, daar er nog een groote afstand was tusschen de plaats, waar wij ons nu bevonden, en die van onze verdere bestemming.
Ik zoude uw geduld misbruiken, zoo ik u verder wilde mededeelen, hoe wij nu, door behulp van eene geschikte glijdmachine, van het toppunt dezes bergs afdaalden tot in eene op honderden mijlen afstands verwijderde vallei. Door middel van dit werktuig was het, alsof wij in de diepte des aardrijks wegzonken, zoo snel doorkruisten wij al de slingeringen en afdeelingen dezes uitgestrekten bergs; en, ofschoon nog zoo even geheel rillende van de koude der bovenlucht, werden wij nu weder verschroeid door de loodlijnige stralen der zon, of den damp der kokende baden, die bij afwisseling ons omringden. Nu eens werden wij geheel overdekt met de asch van een' vuurspuwenden krater; dan eens was alles rondom als verdord en versteend; dan weder boden palmen, oranjes en citroenen ons hunne liefelijke geuren en vruchten aan, of verkwikte de zwellende druif of de geurige ananas ons op onzen weg; tot dat eindelijk, aan den rand van een' onafzienbaren oceaan, de meer vlakke grond aan onze nederstortende beweging een einde maakte.
Hier konden wij nu, of met een ons aangeboden kunstmatig houten paard, de acrobatische Pegasus genaamd, onze reis vervolgen; of liever, verzadigd van de luchtreizen, werd ons ook nu deze laatste togt te water aangeboden. Hoe verwonderd was ik echter, toen ik mij, in plaats van aan boord van een geregeld vaartuig, in eene gereedliggende ijzeren duikelaarsklok moest begeven! Het was even alsof ik in eene eenvoudige kloostercel werd opgesloten, en van alle gemeenschap der wereld scheen te zullen worden verstoken, daar eenvoudigheid en bekrompenheid (ook uit de geringe ruimte veroorzaakt) hier geene noodelooze sieraden toelieten. De

{==383==} {>>pagina-aanduiding<<}
bewerktuiging van dit drijvend en op den bodem der zee voortrollend vaartuig kon ik, door de snelheid der vaart, niet genoegzaam ontdekken; ofschoon ik hier eene onophoudelijke werking van perspompen, in vereeniging met stoomkracht, meende te bespeuren. Zeldzaam was hier het gevoel in deze onderzeesche woning. Door millioenen ponden waters gedrukt, en in eene onmetelijke ruimte van deze vloeistof ingedompeld, hing ons geheel leven van een gering, nietsbeduidend klapvliesje af. Zoo even, vóór eenige oogenblikken, van de hoogte der hemelen tot in de diepte der zeeën nedergedaald, waren wij hier van alle zijden omgeven van eene mas waters, die bijna den halven aardbodem bespoelde. Terwijl ons dáár de fijnste en scherpste lucht en wolken ondersteunden, en wij door den arend met glinsterende oogen als zijne prooi vervolgd werden, bestormden hier de verschrikkelijkste haaijen en zeegedrogten met woede onze ijzeren kluis, of hinderden tallooze tamme trekvisschen ons in onze vreesselijk bruisende vaart.
Na dezen laatsten togt waren wij dan nu eindelijk den zoo lang gewenschten grond genaderd, waar ik den beloofden tempel aller kunsten en wetenschappen in al zijnen glans zoude aanschouwen. In deze schoone landstreek waren de schatten van al de gewesten des aardbols als in één punt bijeenverzameld en zamengedrongen. Noch verzengende hitte, noch verkleumende koude verdoofde hier den levensgeest; en al het bekoorlijke, dat men ooit van de rijkste en weligste streken van onzen aardbol of gezegd of geschreven of gezongen heeft, laat zich op dezelve in vollen nadruk toepassen. Om echter een volkomen denkbeeld der geheele natuur te verkrijgen, waren hier kunststreken aangelegd, waar men en de koude en de voortbrengsels der aspunten, en de hitte en de schatten van de middagslijn ontdekken kon.
Naauwelijks aan land stappende, lieten zich duizenden van AEolus-harpen in deze schoone landstreek hooren, waarvan de roerende toonen door den afhangenden berg duizendvoudig werden gewijzigd en teruggekaatst. De schoonste harmoniën verspreidden zich of in het teederste melodieuze geluid, of verhieven zich tot donderende orkaanstemmen, die door een vreesselijk bazuin- en trompetgeschal vergezeld en als verdubbeld werden. Nu eens was het, alsof al de filomeelen des hemels een kunstig concert aanregtten, en ieder zich bij beurten in een nimmer na te bootsen solo hooren deed; dan hoor-
{==384==} {>>pagina-aanduiding<<}
de men de zoete toonen der liefde als smachtende wegzinken; dan weder scheen het, alsof moed en dapperheid de geheele schepping aanvuurde, en alles met blijdschap en geestdrift doordrong. Ja, nu eens was het, of er eene nieuwe aarde geschapen werd; dan, of dezelve geheel, op hare aspunten wanhopig rondgeslingerd en verpletterd, in het niet weggeworpen werd. En nogtans zag ik nergens eenige kunstwerktuigen, noch derzelver beoefenaars; waartoe intusschen een grooter getal noodig was, dan al de hoofdsteden van het toonkunstlievend Europa verzameien konden. Alles was slechts het uitwerksel van den wil en, zoo als hij het noemde, het psycho-magnetisch vermogen van mijnen geleider. Hij strekte slechts zijne hand uit over de oppervlakte van den grond, waar wij ons bevonden, en alles gaf terstond geluid, toon en maat; met sterke donderslagen trilde de berg onder onze voeten, en begon het statige mestoso, door al de omringende voorwerpen, plant en bloem en dier, ondersteund; als uit de oppervlakte der aarde welden de schoonste toonen op, en zelfs het klanklooze water gaf door zijn gemurmel en geklots een dof geluid, hetgeen met eene zachte pedaalstem de scherpte der andere toonen verstompte: een enkele magnetische wenk van hem deed echter alles ijlings zwijgen, of de stemmen zacht versmoren. Om mij van dit zijn vermogen nog zoo veel te beter te overtuigen, liet hij, tot een
voorbeeld, eene stil bloeijende roos een verrukkend liefdeslied aanheffen; het stille vergeet-mij-niet deed zich in eene klagelijke herders-andante hooren; daar hij den stouten eik brullen deed als eenen getergden leeuw, terwijl deszelfs kruin den verbaasden grond zweepte. Niet alleen dit: eene enkele zaadkorrel wierp hij in de aarde; op zijnen wenk en door zijne beweging ontsproot zij voor ons gezigt uit dezelve, ontwikkelde schoone bloemknoppen, die weldra vervangen werden door de schoonste en geurigste vruchten; ja, een verschijnsel, waarmede de natuur, in hare gewone werkingen, zich onder eene lange reeks van zonnewentelingen als afmartelt, werd hier, door dit vermogen, in den tijd van eenige zonneflikkeringen tot stand gebragt.
Ik zal u echter niet langer bezig houden met al het schoone en verrukkelijke, hetgeen ik op deze wandeling waarnam; maar mij nu liever bepalen bij de verschijnselen en voorwerpen, die ons de nu genaderde tempel aanbood. Al had ik de scherpzinnigheid, het geheugen, de vindingskracht en het

{==385==} {>>pagina-aanduiding<<}
oordeel van al de dichters der oudere en nieuwere tijden; al kon ik mijne gedachten met het penseel van eenen Raphaël schilderen, zoo ware ik toch niet in staat, om naar waarde dit kunststuk der natuur af te schetsen. Uit duizenden van lanen, met alle gewassen des aardbols beplant en voorzien, nadert men, als in één middelpunt, dit trotsch, op eenen berg verheven en verblindend schoon paleis. Door het schoonste kristallijnen water omgeven, verheft het zich met flerheid uit dit vochtig element. Met honderd stoute poorten voorzien, geeft het, over zoo vele bruggen, gelegenheid, om tot hetzelve in te gaan. Al deze poorten zijn geopend, alle bruggen nedergelaten, en om strijd zoekt men tot dezelve in te gaan; en, hoe groot ook de aandrang en de menigte mogen zijn, alle worden daarin weldra opgenomen en ontvangen. Honderd frontespicen ontdekten zich hier aan het oog, die alle vereenigd waren met een half kogelrond dak, hetwelk zich tot een' schoonen, zich in de wolken verbergenden toren verhief. Duizenden kolommen van agaat, jaspis, graniet of bazalt ondersteunden een verwelfd gedeelte, hetgeen den tempel rondom omgaf, waarvan tot iedere poort, niet alleen zoo vele steensoorten, maar ook bijzondere vormen en bouworden gekozen waren; zoodat ieder afstand van poort tot poort een' nieuwen tempel in bijzonderen glans en volmaaktheid daarstelde. Op de muren van dezelve was, op de voorzijde, met groote gouden letteren ingegriffeld, aan welke wetenschap of kunst deze afdeelingen bijzonder waren toegewijd; en weldra ontdekte ik, onder deze, eene, met vlammende letters het woord chemia ten opschrift hebbende; en, daar deze mij het meeste belang inboezemde, trad ik terstond derzelver schoone poorten in. Binnentredende in het verbazend groote voorhof van dezen tempel, vond ik daar, in de schoonste orde, de prachtigste standbeelden van het witste marmer opgerigt en als in het ronde geschaard, waaronder ik de beroemdste
scheikundigen van de oudste tijden meende te herkennen, die, alle met lauwerkransen en onsterfelijke eereteekenen omgeven, door hunne vlijt en grooten ijver, tot den algemeenen opbouw dezes tempels het hunne hadden toegebragt. Van dit voorhof kon men nu tot verschillende zalen ingaan, die alles bevatteden, wat de kunst in hare grootheid en pracht ontwikkelen kan.

(Het vervolg en slot hierna.)


{==386==} {>>pagina-aanduiding<<}

Herinneringen uit het jeugdige leven van Carolina van Brunswijk Wolfenbuttel, koningin van Engeland; door eenen tijdgenoot.

De laatste gebeurtenissen uit het leven der onlangs overledene, ongelukkige Koningin van Engeland hebben de opmerkzaamheid van geheel Europa te zeer gewekt, om de trekken uit haar jeugdig leven als onbelangrijk voorbij te zien. En hoezeer het nog veel te vroeg is, om thans reeds eene onpartijdige geschiedenis haars levens te verwachten, zoo zullen toch deze trekken misschien in staat zijn, over haar karakter eenige opheldering te geven.
Zij was, als aankomend meisje, de roem en wellust der Brunswijkers, en, hoezeer niet eigenlijk schoon, nogtans van de natuur met eene groote mate van bevalligheid versierd. Hare gestalte was meer klein dan groot; en, hoewel de toenmalige mode aan de Dames hooge hielen gaf, en die der Prinses ongemeen hoog waren, kon zij toch naauwelijks eene middelmatige lengte verkrijgen. Haar gelaat vertoonde een regelmatig ovaal, met fijne trekken en zachte tinten. Hare oogen waren donkerblaauw, groot, en vol van een onuitdrukbaar vuur. Zij had bovendien ongemeen veel geestrijks en gevoeligs in haren blik; en het schoone blonde haar golfde, in veelvuldige lokken, om den sneeuwwitten hals. Hare handen en armen waren van eene uitstekende schoonheid. Zoodanig vertoont zij zich nog in de herinnering aan hare toenmalige tijdgenooten; en het is ligtelijk te beseffen, welken indruk zij overal maken moest, waar zij zich vertoonde.
Hare oudere zuster, augusta van Brunswijk, had, door het huwelijk met Prins frederik van Wurtemberg, reeds vroeg het ouderlijk huis verlaten; de Erfprins daarentegen, benevens zijne twee op hem in jaren volgende broeders, waren door de natuur geenszins rijk met ziels- of ligchaamsgaven bedeeld. Natuurlijk was dus het hart des vaders, dat in zijne opvolgers zoo weinig overeenkomst met zijnen eigen' rijken geest bespeurde, met alle mogelijke warmte aan Prinses carolina en den jongsten der Prinsen, willem, naderhand Hertog van Oels, die bij Waterloo zijn heldhaftig leven eindigde, gehecht. Deze voorkeuze des vaders, nu, was de oorzaak van een al te angstvallig toezigt over de jonge, levendige Prinses, wier krachtige natuur steeds naar eene

{==387==} {>>pagina-aanduiding<<}
ruime en vrije ontwikkeling streefde, maar zich overal door eene kleingeestige Hofëtikette en eene al te strenge waakzaamheid harer opzigters belemmerd vond. Men sprak destijds zeer veel over het despotismus, door hare opvoeders uitgeoefend, en over de verdrukking, waarin zij gehouden werd. Zoo dit werkelijk het geval is geweest, dan zou men hierin de eerste beginselen kunnen aanwijzen van dien geest van tegenkanting tegen alle onbillijke verdrukking, die haar volgend leven voor haar zoo ongelukkig heeft gemaakt.
Men heeft dikwerf gezegd, dat zij, reeds als Prinses, en nog ongehuwd, in liefdesgevalletjes gewikkeld is geweest. Zij is zelfs de heldin van eenige slechte Romans geweest, van welke zelfs niet eens de plaatselijke omstandigheden naar waarheid zijn opgegeven. Ieder, die destijds in Brunswijk leefde, zal echter weten, dat zij onder een veel te zorgvuldig opzigt was, dan dat iets dergelijks kon plaats vinden, ofschoon ook de neiging der Prinses mogt overhellen, om kleine verbindtenissen van dien aard aan te knoopen. Het volgende is echter den schrijver als volkomen zeker bekend. Het kasteel des Hertogs te Brunswijk was slecht gebouwd; vooral was de vleugel, door de Prinses bewoond, zeer blootgesteld aan gevaar van brand; dit had een bevel ten gevolge gehad, dat in de kagchels niet later dan tot 10 ure mogt gestookt worden. De wachthebbende Officier moest op dien tijd met zijne manschappen, in de ronde, ook dat gedeelte van het kasteel doorzoeken, en al het vuur, dat hij nog mogt aantreffen, met water uitblusschen. Eens, in een' kouden Decembernacht, had de Luitenant van g., een jong en zeer beschaafd man, dezen dienst te vervullen. Aan de kamer der Prinses gekomen, vond hij het vuur nog helder in de kagchel branden. Toen nu het brandpiket zich gereedmaakte hetzelve uit te blusschen, opende de Prinses, in nachtgewaad en met eene kaars in de hand, op eenmaal de deur, en stond voor hem, bekoorlijker dan hij haar immer gezien had. De Officier groette haar eerbiedig; maar zij riep hem op een' schertsenden toon toe: ‘Wel, Mijnheer van g., wilt ook gij mijn vuur uitblusschen? Ach, laat het branden; 't is immers zoo koud!’ De Officier verontschuldigde zich, geheel verrast en verlegen, met zijne orders. De Prinses zweeg, en scheen onthutst; doch de Hofmeesteres kwam binnen, en sprak eenige beleefde woorden tot den Officier, waarop de beide Dames zich terstond verwijderden.

{==388==} {>>pagina-aanduiding<<}
Dit oogenblik had niettemin in het gemoed van dezen jeugdigen man eene vlam ontstoken, veel gevaarlijker dan die, welke hij had moeten uitblusschen; want nog nooit was hem de Prinses zoo betooverend schoon voorgekomen. Haar beeld zweefde hem dus gedurig voor den geest, en de begeerte van haar weder te zien, en nog eens weder zoo nabij haar te zijn, hield hem onophoudelijk bezig. Duizenderlei ontwerpen, zelfs in het avontuurlijke vallende, werden uitgedacht, doch leden alle schipbreuk vóór de uitvoering; en het was niet dan op plegtige dagen, of op groote feesten aan het Hof, hem vergund, in de nabijheid dezer geliefde dochter van den Vorst te komen, en slechts nu en dan een' enkelen vriendelijken aanblik, of een enkel nietsbeteekenend woord, van haar te ontvangen. Hij verbitterde zijn leven langen tijd door een hopeloos verlangen. Eenmaal, echter, ging hij over de plaats van het kasteel onder de vensters der Prinses langs; en zie! daar vielen bloemen voor zijne voeten neder. Hij zag op, en ontdekte, dat de Prinses bezig was met bloemen in eene porseleinen vaas te rangschikken, terwijl zij eenige wegwierp. Was dit enkel toeval, of was het opzet? Hij waagde het echter niet, nog eenmaal op te zien; want hoe ligtelijk kon het oog van den eenen of anderen bespieder aan eenig venster loeren! Hij nam echter eene dezer bloemen mede, en verborg die aan zijn hart. Nog langen tijd daarna, toen het jeugdige vuur reeds lang gedoofd was, toonde hij deze bloem aan eene vriendin, en sprak toen nog met hartelijkheid en aandoening van deze bedwelming zijner jeugd, en van de beminnelijkheid der Prinses. Ja, deze gedroogde bloem werd zelfs onder zijne onder zijne nalatenschap gevonden, toen hij daarna als een offer des krijgs gevallen was.
Prinses carolina was niet meer in de lente des levens, toen zij met den Prins van Walles huwde. Het gerucht dezer luisterrijke verbindtenis voerde in Brunswijk de levendigste vreugde ten top; en de belangstelling der vorstelijke ouderen in deze hartelijk geliefde dochter, die weldra hare maagschap voor altijd stond te verlaten, scheen hierdoor nog vermeerderd. Haar vader was althans van dat tijdstip af in eene dubbele mate haar genegen. Hij was somtijds gewoon, in vertrouwelijke oogenblikken en schertsende, van haar, als van eenen man, te gewagen; 't zij nu dat hij hierbij het oog had op hare manhaftige eigenschappen, of dat hij in zulke oogenbliken wenschte, eenen zoon, aan haar gelijk, te

{==389==} {>>pagina-aanduiding<<}
hebben. Op zekeren tijd ontviel hem dan zulk woord (het Duitsche Er) op nieuw in den huisselijken kring, toen zij reeds verloofd was; doch hij veranderde dezen vertrouwelijken toon terstond, en voegde er met eene eerbiedige houding bij: ‘Zoo mag ik voorzeker thans wel niet meer spreken?’ De Prinses stond echter dadelijk op, en omhelsde haren vader met tranen, waarbij ook zijne oogen vochtig werden, en hij zijne dochter met de levendigste aandoening aan zijn hart drukte.
Zoodra hare verloving was bekend gemaakt, ontving zij, als aanstaande Prinses van Walles, de gelukwenschingen van alle in Brunswijk aanwezige Engelschen. Destijds bevonden er zich velen op het Collegium Carolinum, een zeer beroemd Opvoedingsinstituut. De Hertog zelf bood zijne bekoorlijke en rijkversierde dochter aan de vergaderde Hoflieden en de aanwezige Engelschen, als verloofde bruid van den toekomstigen Koning van Engeland, aan. De Prinses boog zich bij het einde van deze aanspraak zeer minzaam, trok daarop met veel bevalligheids haren regter handschoen uit, en de jeugdige Engelschen werden, volgens de rij af, zoo als zij aan haar werden voorgesteld, tot de eer van den handkus, als van hare aanstaande Koningin, toegelaten. Het is voorzeker niet te veel gezegd, wanneer men verzekert, dat alle aanwezigen verrukt van hare minzaamheid en als betooverd door hare schoonheid het Hof verlieten.
Zij zelve was met deze verbindtenis uitermate in haar' schik, dewijl die haar tot de luisterrijkste verwachtingen het regt scheen te geven. - Op zekeren tijd ging een meisje, de dochter van een' der Hofbedienden, door het voorportaal van hare kamer, om bij eene van hare kamerdienaressen een bezoek af te leggen. De Prinses, die haar kende, en altijd zeer minzaam was jegens lieden van geringeren stand, sprak haar aan, en zeide, na een minzaam gesprek: ‘Kom toch eens op mijne kamer; ik heb heerlijke geschenken van den Prins van Walles ontvangen; die moet gij toch eens zien.’ Deze stonden nu in hare vertrekken ten toon, evenaarden in smaak aan den rijkdom, en waren, met één woord, geheel overeenkomstig met den rang van den koninklijken gever. Zij bestonden in een rijkverguld toilet, met eene menigte der sierlijkste en kostbaarste benoodigdheden daartoe; de heerlijkste stoffen voor kleeding, de kostbaarste kanten, de rijkste versierselen; maar boven alles muntte het portret in mi-
{==390==} {>>pagina-aanduiding<<}
niatuur uit van den verloofden Bruidegom, het beeld van eenen schoon gevormden man in eene vrolijke opgeruimdheid vertoonende, gevat in eenen kring van schitterende brillanten. Het jeugdige meisje gaf hare verbazing en blijdschap over het gezigt van al deze luisterrijke zaken te kennen, en wenschte, met de vurigste betuigingen, der Prinsesse geluk. ‘Ja,’ zeide deze daarop met al het vuur, haar eigen; ‘ja, lief kind! ik ben gelukkig, en zoo onuitsprekelijk verheugd, dat, wanneer God zelf uit den Hemel gekomen ware, om naar mijne wenschen te vernemen, Hij mij niet gelukkiger had kunnen maken!’ Het eenvoudige meisje ontzette van de koenheid, welke in deze uitdrukking doorstraalde, en van de vastheid der overtuiging van haar geluk, en zond, in de vroomheid haars harte, een stil gebed ten hemel voor het bestendig geluk harer geliefde meesteresse.
Met zulke uitzigten en verwachtingen ging de Prinses naar Engeland. Toen zij van Brunswijk vertrok, was alles in beweging. De straten, door welke de optogt ging, waren opgepropt met menschen. Alles drong daarhenen, om haar nog eenmaal te zien; en, toen haar rijtuig kwam, galmde een aandoenlijk vaarwel haar reeds van verre te gemoet; uit alle vensters wuifde men met witte doeken, en zagen betraande oogen haar weemoedig na. Zij zelve was insgelijks op het diepst bewogen; op hare wangen, gelijk in hare oogen, stonden tranen, en nooit in haar leven was zij schooner, dan in dit oogenblik eener haar opluisterende smart. Ach, dat nimmer eene andere dan zulke smart haar had doen weenen! Doch haar leven bood haar meer dan éénen lijdenskelk aan; en alleen de verkoelende dronk, door den engel des doods haar toegereikt, bragt haar werkelijk rust en vrede.

Nieuw alphabet van en voor den opmerker.

D.


Diepzinnig. Wanneer de zin enkel maar diep ligt, en in zichzelven niet diep is, beloont het de moeite niet, er naar te hengelen of te duiken, omdat men uit het troebel water van duistere of kwalijk zamenhangende redeneringen wel wier, maar geene paarlen ophaalt.

Dood. Met den dood valt het tooneelgordijn van ons be-
{==391==} {>>pagina-aanduiding<<}
staan niet neder; maar wordt integendeel dan eerst opgetrokken, om eene wereld vol geestrijke handeling en telkens afwisselende verschieten voor ons te openen. Tot op dat tijdstip staarden wij op het met levenlooze figuren beschilderde voorhangsel van het tegenwoordige arme leven.

Driften. Behoorlijk afgerigt en wel ingespannen, de rossen, die ons brengen, waar wij wezen moeten. Vele opvoeders willen deze voermanskunst verstaan noch leeren, en liever de Rede, die den breidel behoorde te voeren, in het gareel slaan, dat wel zeer dwaas is.

Droomen. ‘De droomen komen van Jupiter,’ zegt Homerus. Vele geleerden trekken dit zoo ver, alsof ook hunne wakende droomen van Jupiter kwamen; doch dit zal de goede Homerus wel niet gemeend hebben.

Drukkunst. Heeft het strijdperk voor de magten van licht en duisternis, waarheid en logen geopend, en aan de wederzijdsche taktiek vrij spel gegeven; alleen daardoor is het openbaar geworden, dat het rijk van duisternis en logen dat van licht en waarheid nimmer overweldigen kan.

Dubbel. In twee gevallen geldt dubbel niet zoo veel als enkel; in dubbelzinnig en dubbelhartig namelijk.

Duidelijkheid. Het zekerst kenmerk van gezond verstand.

Duisternis. Bestaat in de natuurlijke zoo wel als in de zedelijke wereld alleen dáár, waar men zich van het licht afkeert.

Duitsch. Duitsche begrippen, Duitsche wijsbegeerte, alles wat Duitsch is, wijn, die uit moet gisten, om bruikbaar te zijn.

Duivel. In den aanvang gaf hij voor, den mensch Gode gelijk te willen maken; naderhand is hij er enkel op uit, om den mensch zoo diep mogelijk te vernederen, ja alle beses van waarde te doen verliezen. Al wat daartoe strekking heeft, is van hem, zelfs al ware het met kerkelijke goedkeuring bestempeld.

Dutten. Sommigen worden bezoldigd om anderen te doen dutten; sommigen om - zelf te dutten, dat geene bekrompene geldmiddelen kenteekent. Zie Predikanten, Bestuurs-Collegiën, enz.



{==392==} {>>pagina-aanduiding<<}

De opstand in Zuid-Amerika. (*)


Daar, waar Natuur haar majesteit 
Op de eeuw'ge bergen toont, 
En 't maagdelijke rotsgevaart' 
Met sneeuw en vuurgloed kroont; 
 
Waar drink'bre zeeën klieven 't land, 
Gezoomd door 't stugge woud, 
Dat, schijnbaar buigzaam, elken tred 
Des wandelaars weêrhoudt; 
 
Waar vlakten, honderd mijlen verr', 
Aan 't oog geen rustpunt biên; 
Waar ros en rund in wilden staat 
Den wild'ren mensch ontvliên; 
 
Waar Moeder Aarde ons alles schenkt, 
Niet ééne gift weêrhoudt, 
Maar vloek op al die gaven legt, 
Door haar noodlottig goud: 
 
Daar woont een Volk, welks wrange stam, 
Een' halven aardkloot veer, 
Wreedaardig bloei en groei verbiedt, 
Geen Vader is, maar Heer. 
 
Die wreede stam, wat geeft hem kracht, 
Wat is het, dat hem voedt? 
Geen sap, waarin hij tieren kan, 
Dan in onschuldig bloed. 

{==393==} {>>pagina-aanduiding<<}

Wat hadt gij, menschlijk eilandsvolk! 
Aan 't Spaansch gebroed gedaan? 
Gevoed, gehuisvest hadt gij hen, 
Met hunne ellend' begaan. 
 
Straks moorden ze u, ter eer' van God, 
(Van hunnen God, het goud!) 
Door mijnhol, bloedhond, strop, of zwaard, 
In 't eigen, vreedzaam woud. 
 
Zie Peru's zacht, goedaardig Volk; 
Hoor Eeuwen lang zijn klagt: 
Het kroost der Zon, in 't hart der Aard', 
Vergaat in eeuw'gen nacht! 
 
Dus, Spanjaard! vest ge uw bloedig Rijk.... 
Maar Gods Regtvaardigheid 
Heeft u van al die goudwoestijn 
Het minst genot ontzeid. 
 
De grijze Aloudheid noemt een' Vorst, 
Door niets dan goud gestreeld, 
Wien honger toeft bij 't gouden maal: 
Dit, Spanjaard! is uw beeld. 
 
Uw rijkste steden zijn ontvolkt; 
Uw grond - een naakte rots; 
Uwe Ed'len eten bedelbrood, 
Voor arbeid veel te trotsch. 
 
Werd daarvoor aan Amerika 
Goud, zweet en bloed ontroofd? 
De minste vonk van godlijk vuur 
In zijne borst verdoofd? 
 
Doch neen - die vlam verdooft gij niet, 
Zelfs niet in de eigen' borst; 
Zij gaf u 't wraakzwaard in de hand, 
Voor Vaderland en Vorst. 
 
Bewond'rend staarde Europe u aan, 
Toen 's vijands staal en lood 
Uw' luiden kreet niet smoren kon, 
Den kreet van: Vrij of Dood! 

{==394==} {>>pagina-aanduiding<<}

Die kreet klinkt over d' Oceaan 
Tot in Amerika; 
Der Cordilléra's echo galmt 
Dien met verrukking na. 
 
Het kroost der inca's groet het licht, 
Dat hem de vrijheid gaf, 
En schudt, den vreugdetraan in 't oog, 
Verroeste ketens af. 
 
De Mexicaan dient geenen God 
Met menschenoffers meer; 
Maar vrij en moedig wil hij zijn, 
Als 't voorgeslacht weleer. 
 
Wien belgt dit edele gevoel? 
Wie wraakt het? ... Spanje alleen! 
Het ziet met schrik den dwangheersstaf 
Reeds aan zijn vuist ontgleên. 
 
‘Tot welk een dierenras,’ vraagt d' een. 
‘Dit dol gespuis behoort?’ - 
‘Ha! Frankrijk week; dat nu ons heer 
Dien muit'rendrom vermoord'!’ (*) 
 
Vermoord? - o ja! het zacht gevoel, 
Dat menschenboezems stooft, 
Is in pizarro's vaderland, 
In alva's wieg - verdoofd. 
 
Reeds tweemaal zag de keerkringszon 
Op 't vrij Caraccas neêr, 
En naakt haar in het schedelpunt 
Ten derdenmale weêr. 
 
Mijn God! daar gaapt de muil der aard', 
Door 't gansche veege land, (§) 
En twintigduizend menschen zwelgt 
Haar kokend ingewand! 

{==395==} {>>pagina-aanduiding<<}

Ziedaar des vijands bondgenoot; 
Wat hem de zege schenkt, 
Die 't aardrijk, dat nog golft en woelt, 
Met bloed en tranen drenkt! 
 
Het is gedaan - de kracht en moed 
Des veegen landaards zwicht; 
Want bijgeloof en priesterlist 
Wijst hem op Gods gerigt. 
 
De Spanjaard nadert, en het volk 
Valt ned'rig hem te voet. - 
Rampzal'gen, ach! der Spaansche trouw 
Vertrouwt ge uw goed en bloed!... 
 
Ha, zie! de nevel wijkt van 't oog, 
Uit bijgeloof geteeld. 
Hij is der Godheid wreker niet, 
Die snood met eeden speelt. 
 
Een nieuwe gideon verrijst, 
Als wreker van dit Volk. 
Dus klieft de lichtstraal 't wilde zwerk, 
En scheurt de donderwolk. 
 
't Is bolivar. Hoor zijnen eed: 
‘Geen rust voor 't moordgebroed, 
Voordat mijn zwaard hun gruweldaân 
Heeft afgespoeld in bloed! 
 
De zwakke grijsheid, weggemaaid, 
De moord van 't schuldloos wicht, 
In 't bloed der moeder neêrgeveld, 
Daagt hen voor Gods gerigt.’ 
 
Nu rijst hij in de kracht der deugd, 
Tart wreedheid en verraad; 
Maar 't wuft geluk ontwijkt zijn' arm, 
Verlaat hem, waar hij gaat. 
 
Doch, wat er valle, of wat er zwicht', 
Nooit zwicht een bolivar; 
Hem boeit geen wufte Lukgodin 
Aan Spanjes zegekar. 

{==396==} {>>pagina-aanduiding<<}

Tot driewerf balling, werpt hij zich 
Op Margarita's strand; 
Zucht om 't geluk der tirannij, 
En om 't vertrapte land. 
 
Als nu de slaap zijn zorgen sust, 
Verschijnt voor zijn gezigt 
Een Geest, gehuld in hemelglans, 
Die 't somber oord verlicht. 
 
Maar diep gepeins en derenis 
Bewolken zijn gelaat; 
De krijgsmansdos van alva's Eeuw 
Verstrekt hem tot gewaad. 
 
Zijn borst gaapt met een diepe wond', 
Bedekt door de eene hand, 
Daar de and're van een' vrijen Staat 
Het wetboek overspant. 
 
‘Beschermer van het heiligst Regt,’ 
Dus spreekt de Geest hem aan, 
‘Die 't leven blij ten offer brengt, 
Om slavernij te ontgaan! 
 
Ik ben oranje, op wien filips 
En alva heeft gewoed; 
Die Neêrland, aan hunn' klaauw ontrukt 
Gekocht heb met mijn bloed. 
 
Gij zucht, dat u de zege nog 
In 't vijfde jaar niet kroont .... 
Zie Neêrlands strijd na tachtig jaar 
Door vrede en roem beloond! 
 
Daar wonen zij met welvaart zaam, 
En orde en zoete rust; 
Terwijl de landzaat, blij en vrij, 
Den zachten schepter kust. 
 
Van elders vlood, in bloed en rouw, 
De Vrijheid naar uw strand; 
Haar tempel is Amerika, 
Uw welig Vaderland. 

{==397==} {>>pagina-aanduiding<<}

Wees gij haar Priester hier in 't Zuid, 
Als washington in 't Noord! 
Uw stem word' tot de Stille Zee 
Door ieder Volk gehoord! 
 
Dan vlugt de hatelijke dwang, 
Die thans uw havens sluit; 
Uw grond, uw vruchten zijn niet meer 
Den dwangheer tot een' buit. 
 
Verflaauw dan niet! sta moedig pal! 
Ééns wappert uw banier 
Op 't puin der Spaansche heerschappij, 
Mijn vijand dáár en hier! 
 
Doch wacht u voor de zoete taal, 
Die met beloften speelt! 
Nooit spant de vog'laar vaster strik, 
Dan als hij lieflijk kweelt.’ 
 
Dus spreekt de Geest, en neemt zijn vlugt 
Naar 't zalig schimmenveld, 
Waar tell met barneveld hem toeft, 
En Thebe's grootste held. 
 
En bolivar ontwaakt, verstaald 
Door bovenaardsche kracht; 
Hij waagt den kamp, en nog weêrstaat 
Zijn arm des Spanjaards magt. 
 
v.K. 
1818. 






Het haagsche bosch. (*)


Ontvangt mijn' groet, geliefde dreven! 
En gij, o heilig, statig woud! 
Zoo vaak de wellust van mijn leven, 
Waar rust en vrede zich onthoudt; 
Waar, onder 't hartverheffend kweelen, 
Het lieflijk koor der filomeelen 

{==398==} {>>pagina-aanduiding<<}

In 't schaduwrijk geboomte beidt. 
Gij schonkt zoo vaak, in 't eenzaam donker, 
Bij 't heilig, heerlijk stargeflonker, 
Mijn hart de reinste zaligheid. 
 
Die uren zal ik nooit vergeten, 
Wanneer de maan op 't aardrijk scheen, 
Als ik, in 't lommer neêrgezeten, 
Terugdacht aan het blij verleên. 
Dit woud, dat zulk een reeks van jaren 
Als nevelen zag henen varen, 
Welks kruin nog steeds de orkanen tart; 
Deez' grond, door 't voorgeslacht betreden, 
Blijft, onder vreugd en tegenheden, 
Steeds heilig aan mijn Hollandsch hart. 
 
Gij zaagt, bij 't lied der nachtegalen, 
o Woud! der vaadren heldendaân, 
Een' krans om Nassau's schedel pralen 
Van onverwelkbre lauwerblaân. 
Toen zonk (helaas! in blijder jaren) 
Voor Neêrlands dappre waterscharen 
En Brit en Gal in 't niet ter neêr: 
Maar gij zaagt ook die glorie kwijnen, 
Onz' ouden roem van de aard' verdwijnen - 
Ach! Nederland bestond niet meer! 
 
Getuige van der vaadren luister, 
Van de oneer van het nageslacht, 
Werd vaak, in uw verkwiklijk duister, 
Dier eedlen heldenmoed herdacht. 
Hier zat, in uw geheiligd lommer, 
Het hart verteerd door zorg en kommer, 
Een vaderlandsche Bard ter neêr - 
Vergat hier het verschriklijk heden, 
En dweepte zich in 't blij verleden, 
Der vaadren glorieëeuwen, weêr. (*) 
 
Maar o! hoe zwart de nacht mogt wezen, 
Die 't zuchtend Nederland omtoog, 

{==399==} {>>pagina-aanduiding<<}

Een zon is uit de kim gerezen, 
Die heerlijk schittert in ons oog. 
o Woud! praal weêr met d' ouden luister! 
Verbroken werd de slaafsche kluister; 
De woeste dwingland moordt niet meer! 
Uw grijze kruin omhoog geheven! 
De wind, die door het loof komt zweven, 
Verkondigt Neêrlands glorie weêr! 
 
Kweelt liefelijk, gij filomeelen! 
Dat juichend thans uw zangtoon zij! 
Gij kunt weêr 't Hollandsch harte streelen; 
Want Holland is weêr groot en vrij. 
Golft juichend op de waterbanen 
Van 't woud, o zilverblanke zwanen! 
Verheft daar uw' gewijden toon! 
o, Doet langs Hollands zilvren waatren 
Der vaadren lof, hun deugden schaatren - 
Die lof klinkt in ons oor zoo schoon! 
 
Verhef thans weêr uw trotsche blaadren, 
Verhef uw kruin, geheiligd woud! 
Gij zaagt de glorieëeuw der vaadren; 
Gij hebt hen in uw' kreits aanschouwd. 
Hier wil ik aan die eedlen denken, 
Hunne asch een' vloed van tranen schenken; 
Verrukt door zoo veel heldenmoed, 
Deez' juichtoon aan 't heelal doen hooren: 
‘Ook ik ben Batavier geboren; 
Mij vloeit door de aadren 't eigen bloed!’ 
 
Laat eeuwen nog uw luister prijken, 
o Woud! zoo dierbaar aan mijn hart! 
Steeds word' door uw geheiligde eiken 
De last van tijd en lot getart! 
Ik zie verrukt uw schoonheid pralen; 
Maar 'k waag het niet, dat schoon te malen: 
Waartoe mijn nietig, staamlend lied? 
o Neen! dat Phebus lievelingen 
Voor U de heilge snaren dwingen - 
Mijn zwakke hand vermag het niet. 

{==400==} {>>pagina-aanduiding<<}

Spant, Pindarussen! dan de snaren! 
Heft, heft den heilgen lofzang aan! 
'k Blijf op uw' roem vol eerbied staren; 
Maar 'k waag het niet, u na te gaan. 
o Neen! uw goddelijke zangen 
Doen u de onsterflijkheid erlangen. 
Zoo kweelt de nachtegaal zijn lied. 
De wandlaar, in zichzelv' verloren, 
Verstomt, als hij dien toon mag hooren, 
En luistert naar het muschje niet. 
 
a.w. engelen, J.U.S. 
Groningen, 6 April 1822. 


Oordeel van Frederik den Grooten over het Nibelungen-lied.

Chr. meinr. muller, de eerste uitgever van het Nibelungen-lied, had aan frederik den grooten verlof gevraagd en verkregen, om dat gedicht hem te mogen aanbieden. De Stadsbibliotheek te Zurich bewaart het antwoord des Konings wegens hetzelve, dus luidende: ‘Het gedicht is geen schot buskruid waard; echter wil Ik het in eene openbare Bibliotheek doen plaatsen, alwaar het dan in vergetelheid mag begraven blijven,’ enz. Deze brief, in het jaar 1783 geschreven, eindigt met de woorden: ‘Ik blijf evenwel uw genadige Koning.’ - Behoudens allen eerbied voor den grooten man, zal tegenwoordig wel geen beschaafd verstand met deszelfs oordeel over dat gedicht instemmen.

Ninon de l'Enclos. - Jean Racine.

Toen de beroemde ninon de l'enclos, in eenen ouderdom van tweeëntwintig jaren, zoo krank werd, dat men met grond aan hare herstelling wanhoopte, en hare vrienden hierover in hare tegenwoordigheid tranen stortten, zeide zij: ‘Ach! ik laat immers op aarde slechts stervelingen achter.’
‘Jean racine was van een zeer levendig gestel, en zou zich dus zekerlijk meermalen door zijne driften tot verkeerdheden hebben laten voortslepen, zoo hij niet door zijne waarachtig godsvruchtige denkwijze ware teruggehouden geweest. Boileau zel daarom van hem: ‘Het verstand brengt anderen tot het geloof; maar hem maakt het geloof verstandig.’





{==401==} {>>pagina-aanduiding<<}

Mengelwerk.

Buiten den godsdienst bestaat er geen verband tusschen beugd en geluk.

Voorgelezen, in de Maatschappij Felix Meritis, door N. Swart.

Herhaalde malen is hier ter plaatse de stelling aangedrongen, dat er volstrekt geen verband bestaat tusschen verlichting en zedelijkheid. Dezelve is mij voorgekomen als eene dier paradoxen of vreemdluidende uitspraken, welke, zonder misschien geheel waar te zijn, eene heilzame strekking hebben, om zekere uitersten in de algemeene denkwijze krachtig tegen te gaan. Doch staat zij niet in verband met eene andere vraag, welker invloed nog veel uitgebreider is? Ik althans verbeeld mij, dat zij waar moet zijn, indien er geene vaste betrekking plaats heeft tusschen deugd en geluk; doch gaat het omgekeerde door, dan, dunkt mij, kunnen ook de verlichting en beschaving aan de eerste niet geheel vreemd wezen. Wat toch is verlichting, dan helderheid des verstands, uitgebreidheid der inzigten, kennisse van zaken, menschen en betrekkingen? En waardoor wordt ons gedrag bestuurd? Door luimen, door opwellingen, door hartstogten en gewoonten alleen, of ook door begrippen, door verstand en kennis? Zoo niemand, gelijk ik vertrouw, het laatste geheel buitensluit, dan moeten deugd en belang geheel afgescheidene dingen zijn, of de ware verlichting is even zeer gewigtig voor de eerste als voor de laatste.
Hoe oud is intusschen reeds het denkbeeld, dat de deugd niets anders zij dan een welbestuurd eigenbelang! Hoe menigmaal is wel beweerd, dat de natuur zelve, in

{==402==} {>>pagina-aanduiding<<}
hare inrigtingen, de eigenlijke, éénige bron der zedewetten is te noemen! Hoe menigmaal heeft zich ook het kanselönderwijs gevormd tot een louter betoog van het nuttige der deugd en het schadelijke der ondeugd! - Maar, hoe veelvuldig moeten ook de nadeelige gevolgen zijn geweest, die uit zulk eene beschouwing der zaak noodwendig voortvloeijen! Nadeelig? denkt gij welligt. Nadeelig zou het zijn, dat ik leer inzien, hoe er zonder deugd geen geluk bestaat? Nadeelig, dat mijn tijdelijk belang met mijn eeuwig welzijn eenstemmig pleit voor de betrachting van Gods wet? Nadeelig, dat ik natuur en ondervinding leer kennen als eene andere openbaring, welke volkomen bevestigt, wat het beschreven woord leert en gebiedt? Ik erken, M.H., dit luidt vreemd. Doch, hoe vele zaken, stellingen en spreuken zijn er, die, juist om haren schoonen schijn, om hare gedeeltelijke waarheid, ja voortreffelijkheid, indien maar wèl bepaald en aangewend, allergevaarlijkst voor het menschdom werken! Om u ten aanzien van het behandelde te overtuigen, zoo denkt vooreerst aan de vrijheid, nu welhaast door velen genomen, om de zedewet naar derzelver vooronderstelde doel te verklaren en toe te passen, en op dezen grond allerlei uitzonderingen te maken. Let vervolgens op de verslapping van hare klem, wanneer zij niet meer als gebod, maar enkel als goede raad, niet meer als de uitspraak eener Godheid, maar als het inzigt van 's menschen verstand wordt beschouwd. Maar geeft inzonderheid acht, hoe de onverschilligheid omtrent de Christelijke leer, ja zelfs die omtrent de aanwezigheid van een regtvaardig Opperwezen, op dezen grond heeft gebouwd. De leer, dat er geen verschil altoos tusschen deugd en ondeugd bestaat, is zoo strijdig met 's menschen gevoel en onmiddellijk inzigt, dat zij nooit belangrijken opgang heeft kunnen maken. De openbare prediking der zedeloosheid stuit elkeen, die nog niet geheel in dezelve verzonken ligt. Maar nu spreke de voorstander der
ongodisterij, en veelmeer hij, die slechts de bijbelsche openbaring niet erkent, van het ge-
{==403==} {>>pagina-aanduiding<<}
luk der deugd, van de zaligheid des goeden gewetens, van de ondeugd, die zichzelve wreekt en, als 't ware, eene hel in het binnenste stookt; en zietdaar het aanloksel volkomen, om te berusten in deze kennis, zonder zich met een donker en moeijelijk onderzoek naar onzigtbare zaken verder te bemoeijen! zietdaar den mensch welhaast zijn eigen wetgever, zijn eigen God, zijn eigen éénige grond van hoop of vrees, en aan niemand anders rekenschap verschuldigd! Ik waag het, M.H., elk uwer te vragen, wat van zulk eene zedekunde, van zulk eene drijfveer, van dit gezag te wachten zij, om de driften te temmen en der gevaarlijkste verzoekingen het hoofd te bieden?
Het is althans ons voornemen, dusdanige denkwijze in dit uur te bestrijden, door het betoog, dat er geen vast en duurzaam verband tusschen deugd en geluk bestaat, buiten den godsdienst. Verleent mij, bij een zoo gewigtig, maar eenigzins moeijelijk onderwerp, vooral in het licht van aangename verpoozing beschouwd, uwe toegevende aandacht!
Wij zullen het geheel in drie stukken pogen af te handelen, door de volgende vragen genoegzaam aangeduid. Te weten: wat is deugd? wat is geluk? en: op welke wijze raken zij elkander? - welk laatste echter, als het uitvoerigste, in onderscheidene deelen vervalt.
Wat is deugd? Er is bezwaarlijk iemand zoo stomp of onkundig, die geen antwoord op deze vraag zou weten. En, hoedanig ook hetzelve uitviel, altijd zou het ons bewijzen, dat zijn algemeen beses der zake welgegrond is. Doch vooronderstellen wij, dat de vrager een Socrates was, dan zou het hem voorzeker aan geene gelegenheid ontbreken, om, door nader onderzoek, op eene bepaaldere en juistere opgave aan te dringen. Het schijnt, inderdaad, wel haast, dat de latere wijsgeeren, meestal uit de schole van dezen man voortgekomen, op die wijze het maken van naauwkeurige bepalingen hebben geleerd. Doch, wat eigenlijk de deugd zij, waarop zij moge en moete rusten, hiermede hebben wel allen zich

{==404==} {>>pagina-aanduiding<<}
bezig gehouden; dan het is, tot op den huidigen dag toe, onder zoo vele wijsgeeren, welke die eersten opvolgden, nog niet beslist. Gij vertrouwt dan zeker gaarne, M.H., dat ik dit vonnis ook niet zal wagen te strijken. Dit, echter, durf ik veilig beweren, dat de deugd verheven is boven zinnelijk belang. Vergunt mij, haar begrip, naar mijne voorstelling, door eenige gevallen op te helderen.
Wij hebben geleerd, elkander onze gedachten en ondervindingen door uitwendige teekenen mede te deelen. Dit vermogen - dat der sprake - bezorgt aan ons geslacht de onnoemelijkste voordeelen, en maakt ons tot eene geheel andere soort dan de overige dieren. Dit voordeel, nogtans, hangt geheel af van de wezenlijke overeenkomst onzer opgaven met de aangeduide zaken of omstandigheden; en verwarring in plaats van orde moet het gevolg zijn, wanneer de waarheid en trouw niet meer geëerbiedigd worden. Zietdaar het duidelijk inzigt zelfs van het botste verstand! Zietdaar, wat iedereen, als 't ware, gevoelt, eer hij het nog berekent! Doch dit inzigt neemt niet weg, dat, in bijzondere gevallen, mijn belang vaak in strijd is met hetzelve. Ja, de redding van mijne fortuin, mijne eer, mijn leven hapert somtijds als aan eenen draad, dien ik, liegende, óf heimelijk doorsnijden, óf openlijk verbreken kan. Wat houdt mij hiervan terug? En wat verhindert mij hierin? Welke is de kracht, die, bij den braven, alle wereldsch belang meermalen opweegt en doet verdwijnen? Het is eerbied voor de waarheid, T.T.; eerbied voor het erkende beginsel van alle menschelijke voortreffelijkheid en geluk; eerbied voor de wet, in den eigen' redelijken boezem gevormd.
Eene wilde horde, in de woestijnen verspreid rondzwervende, vindt met moeite een schraal onderhoud bij de jagt. Meermalen valt wel een of ander op de gedachte, om eenig vee te temmen, deszelfs dienst en voortbrengsels te genieten, en zich alzoo boven alle wisselvalligheid van vangst en saizoen te verheffen; doch de onderneming gaat gedurig te leur, en kwijnt op eene deer

{==405==} {>>pagina-aanduiding<<}
lijke wijze, doordien telkens een ander hem versnelt, en met de gehoopte vrucht doorgaat. - Zelfs de landbouw is spoedig ontdekt. Wanneer ik eene bepaalde plek afzonder, toebereid en beplant, dan mag ik op rijke vergoeding hopen. Doch, men moet deze voordeelen vaarwel zeggen, omdat niemands handenwerk geëerbiedigd wordt, omdat geen regt van eigendom heilig wordt gehouden. - Nu staat een wijze vriend van zijn geslacht op, en overreedt allen gemakkelijk van het nut eener evenredige verdeeling, eener wederkeerige eerbiediging van elks eigendom. Hij doet meer: wetten worden gemaakt, straffen bepaald, wrekende veldgoden verkondigd; en de maatschappij verheft zich bloeijende en vruchtbaar, als eene zorgende moeder voor alle hare kinderen. En nu plaatse zich uwe verbeelding, M.H., in het midden van dit paradijs, schrander of magtig genoeg, om de gemaakte wetten als spinrag te verscheuren, en verheven boven hun kinderlijk bijgeloof. Wat zult gij doen? Dat gebouw omverhalen? deszelfs grondslag ondermijnen, en alzoo de vruchten uwer meerderheid oogsten? Indien gij uw eigenbelang raadpleegt, voorzeker ja. Doch is de deugd uwe leidsvrouw, dan ontziet gij een beginsel, waarop geluk en beschaving des menschdoms alleen kunnen rusten.
Rome's marktplein opent zich. Vreesselijke pestdampen klimmen op uit den gloeijenden zwavelpoel, en ontvolken de rampzalige stad. Men neemt, in den nood, toevlugt tot de Godspraak; en derzelver antwoord is, dat zich de klove zal sluiten en het onheil betoomen, wanneer het waardste, wat de stad heeft, ten offer in dezelve is gestort. ‘Wat heeft Rome kostelijkers,’ zegt de moedige Curtius, ‘dan den gewapenden man? Ik zal mijn vaderland te mijnen koste redden.’ En gewapend en te paard springt de jeugdige ridder in den gapenden afgrond. Zietdaar liefde, welke zichzelve niet, maar anderen bedoelt! Zietdaar deugd, hooger dan alle eigenbelang, baatberekening of ingebeelde winst! Zoodra wij ons geweld aandoen, om ons de zaak anders voor te stellen,

{==406==} {>>pagina-aanduiding<<}
verliest zij hare waarde. Als dweepende roemzucht, als woest verlangen om Rome op alle volken te doen zegepralen, als kunstig verborgene eigenliefde bekend geworden, zou deze daad ons enkel verwondering, misschien afkeer of medelijden inboezemen; als menschen-, als burgerliefde verrukt zij ons boven mate.
Ik hoop geslaagd te zijn in mijn voornemen, om u te doen zien, dat de mensch als uit zichzelven uitgaan, zichzelven vergeten kan, en handelen naar gronden, die met zijn eigen bijzonder belang geenerlei verband hebben, ja zelfs daartegen zijn gekant. Hij erkent iets als waar, als goed, als algemeen nuttig, en daarom volgt hij het, schoon het voor zijne bijzondere omstandigheden onverschillig of wel schadelijk zij. Juist hierin bestaat, naar ons oordeel, zijne zedelijke vrijheid, zijne verheffing boven den dwang van vleesch en bloed, betrekking en omstandigheid; en deze vrijheid niet te verzaken, maar dit vermogen waarlijk te gebruiken, zietdaar deugd.
En wat is nu geluk? Elk uwer weet dit voorzeker: want men kan niet ontkennen, dat onze meeste werkzaamheden hetzelve ten doel hebben. Het is waar, de een zoekt het langs geheel andere wegen dan de ander. Rust is het opschrift van deszelfs tempel bij dezen; werkzaamheid, bij genen. Deze wil op aller tongen zweven; die kiest de vergetene afzondering. In duizend gedaanten schijnt het over de aarde te zweven, om allen aan te lokken. Elke leeftijd, elke stand, elk gestel, elk mensch heeft zijne begrippen, zijne omtrekken en kleuren, om dit doel zijner bejaginge af te schetsen. Doch, de boom is niet de vrucht; en, hoe verschillend de wegen mogen zijn, elk verstaat u, wanneer gij van geluk spreekt; elk houdt den hemel voor eene wenschelijke woonplaats, hoezeer hij geen het minste denkbeeld van de bronnen heeft, waaruit het water des levens aldaar zal ontspringen. Er is inderdaad, zoo veel ik weet, maar één eigenlijk verschil in de bepaling geweest bij die oude wijsgeeren, welke het geluk als de éénige groote bestemming van den mensch aanmerkten. De een, na-
{==407==} {>>pagina-aanduiding<<}
melijk, beschouwde hetzelve als iets rustigs en bestendigs; de ander, als iets werkzaams en woeligs. De een, schijnt het, dacht meer aan stille tevredenheid met zijn lot en omstandigheden; de ander, aan genot van alles, wat natuur en kunst den mensche aanbieden. Is dit verschil zelve nogtans wel zoo wezenlijk als het schijnt? De voorstander immers van het stille en evenredige bedoelt niet den toestand van een onbezield ligchaam, door geenerlei aandoening immer geschokt. Hij denkt zelfs aan geen wederkeeren tot den redeloozen staat van het dier; een wanbegrip, voor het grillig brein des mans bewaard, die als het beeld en de voorlooper der ongelukkige proeve mag worden beschouwd, om den aartsvaderlijken tijd in Frankrijk terug te roepen. Neen, hij dacht aan dat onbezwaard genot van zijn bestaan, hetwelk allen gevoel van behoefte, alle ontrusting door begeerte, alle streving naar
ander en beter buitensluit. Hij vestigde, derhalve, inzonderheid zijne aandacht op de afwezigheid van smartelijke aandoeningen, en beschouwde gaarne het menschelijk leven als eene heldere beek, vloeijende door het volschoon heelal, die slechts in rust behoefde gelaten te worden, om deszelfs beelden zuiver op te vangen en te genieten. Hij, daarentegen, die het werkzame in den geluksstaat verdedigt, slaat zijne oogen naar de andere zijde. Hij ziet allerlei goederen over deze aarde verspreid, allerlei zaden in zijn eigen ligchaam en geest gestrooid, allerlei schatten voor arbeid en inspanning te koop. Zou hij gindschen druiventros te vergeefs aan den wijnstok zien zwellen? Zou hij de verrukking aanschouwen, door gene priesters van Apol uit zijnen dienst geschept, en niet met hen het zoete der kunsten leeren schatten? Zou het rijke Indië hem den gouden tooverstaf aanbieden, die het verkwikkelijke, het streelende uit aarde en zee, uit vleesch en geest bezwerend oproept, en hij dien staf niet aangrijpen? Voorzeker! Zijne kunst is, geene enkele roos vergeefs te laten bloeijen, haar te plukken, zonder geur of kleur in derzelver heerlijkheid te schaden, en vooral geene hand te kwetsen aan den ver-
{==408==} {>>pagina-aanduiding<<}
borgen' doorn. Zijn streven is den bergstroom gelijk, die van rots tot rots voorthuppelt als de klipgeit, en in zijn schuim en stof duizend regenbogen doet gloeijen, zoo als ze geen bebloemde oever geeft, maar die, in het slijk van lage begeerlijkheid en onverzaden lust woelende, evenzeer alle helderheid als belangrijkheid verliest.
Het geluk, derhalve, als ideaal beschouwd, berust op de afwezigheid van smartelijke, bij de aanwezigheid van genoegelijke gewaarwordingen. Ik zeg: als ideaal beschouwd; want vele onzer genietingen zijn met smarten onoplosselijk verbonden, op behoeften en gebreken als hare grondslagen gevestigd, en nooit misschien in volle reinheid en hoogte aanwezig. Juist daarom zweeft deze aangebedene als eene nevelwolk over de aarde, die niet volkomen te kennen is, ja dikwijls uit onze armen wegglijdt, wanneer wij haar met alle kracht pogen te omvatten. Juist daarom gaapt de stompe menigte haar dikwijls aan, zonder in eene heilzame beweging te geraken, of schrikt terug, wanneer de eerste poging niet gelukt, en brengt het leven zuchtende en klagende door, alsof deze aarde waarlijk een tranendal was. Maar de wijze geniet, wat hem gebeuren mag. Valt hem geene bevrijding van kwaad, bij overvloed van heil, te beurt, het is hem genoeg, zoo de aangename gewaarwordingen doorgaans bovendrijven. Hem acht hij gelukkig, die de smart onder de vreugde als begraaft, en die daartoe, hetzij in of buiten zich, de noodige middelen weet te vinden; hem, die zijn leven zegent als een schoon en aangenaam geschenk, dat hij, daartoe geroepen, ongaarne, maar dankbaar, in de hand van den Schenker denkt terug te geven.
En nu de vraag: in welk verband staan deugd en geluk? Het is u bekend, (wij begonnen met deze verklaing) dat velen dezelve aanmerken als middel en bedoeding. Wat zou, meenen zij, de deugd toch kunnen zijn, dan de kunst om wèl, dat is gelukkig, te leven? Er is maar één grondtrek in het hart des stervelings, zeggen ze; het is die naar genot des levens. De redelooze zelf

{==409==} {>>pagina-aanduiding<<}
heeft dit met den redelijken gemeen; en het voorregt van den laatsten bestaat enkel daarin, dat hij het bedaardelijk opsporen, bereiken en behoeden kan. Dit vermogen is zijne zedelijke vrijheid, die aan geene natuurdriften of beperkingen van eenigen aard, gelijk bij het dier, gebonden is. Zijn waar belang te kennen, is wijsheid; hetzelve te volgen, deugd!
Maar, hetgeen wij als zoodanig leerden beschouwen, M.H., is eene geheel andere eigenschap. Zij ontspruit, als eene plant, door de natuur gezaaid, van zelve op den bodem des redelijken gemoeds. Zij bedoelt, ja, een zeker belang; maar dat der maatschappij, des menschdoms, niet haar eigen. Zij offert veeleer, wat zij bezit, wat zij verwacht of hoopt, liefderijk op, om eenen ander' te redden. De dief slaat, uit belangzucht, eenen zijweg in; de eerlijke man volgt den regten, en doet wèl, zonder om te zien. De bedrieger verkracht de waarheid, welke zich op zijnen weg bevindt, om eenig voordeel te bejagen. De baatzuchtige, liefdelooze zoekt zichzelven; terwijl de edelmoedige en liefderijke zijn eigen bijzonder belang geheel uit het oog verliest. Ja, vraagt gij, wat de ondeugd bedoelt? het is geluk. Bij den een' moge zich dit ideaal onder eene geheel andere gedaante dan bij den ander' vertoonen; bij den een' zij het een vlugtig genot, binnen het bereik van een kortziend gezigt geplaatst; bij den ander', een luchtkasteel, welks hoogte noch breedte behoorlijk uit te meten is. Wellust, eere, rijkdom, wraak zij het verschillend opschrift van den bejaagden schat; de zaak zelve blijft daarbij altijd onveranderd. Ik is het middelpunt, waarom de grootere of kleinere cirkel wordt getrokken; genot, de naam van hetgeen als eindoogmerk wordt bedoeld; zinnelijkheid, de drang, die hier zwelgen, daar schitteren, elders heerschen wil. En zouden dan deugd en ondeugd, in derzelver grond en strekking, niet verschillen? Zou een beter overleg, eene meerdere bedaardheid, een verder dringend oog - gaven veelal van natuur en opvoeding - het éénig verschil tusschen beiden daarstellen?

{==410==} {>>pagina-aanduiding<<}
Kunt gij dit gelooven, ongeoefende in de haarkloverij der scholen? Kunt gij het bevestigen, die ooit edelmoedig bestond, uw leven voor een' ander' te wagen? Zijn uwe liefde en vriendschap, uwe dankbaarheid en eerbied, uwe eerlijkheid en trouw alleen daarop berekend, dat men u even veel of wel meer welwillendheid betoone, u op nieuw met weldaden overlade, u op uwe beurt niet bedriege? o! Weg dan met alle menschelijke waardij, met alwat edel, groot, beminnelijk heet! Het is dweeperij, die ons aan iets voortreffelijkers dan zinnelijk schoon, evenredigheid of geschiktheid doet denken, om onze onderscheidene lusten te streelen! Er is niets Goddelijks in den mensch! Hij is niets meer dan het schranderste, het gevaarlijkste, het vreesselijkste en dikwerf rampzaligste dier!
Maar, hoewel niet als middel en doel, nogtans staan deugd en geluk misschien tot elkander als grond en gevolg. Gij ziet, hoop ik, M.H., het wezenlijk onderscheid tusschen deze beide vooronderstellingen. In het geval, dat wij thans aannemen, bezit het zedelijk goed zijne eigene, onafhankelijke waarde. Er zou deugd bestaan, al had de aard der dingen dezelve ook niet met de gelukkigste gevolgen voor haren bezitter verbonden. Maar het is het zegel op hare waardij, dat zij den mensch gelukkig maakt. Hierin vindt zij hare volkomene belooning; en dat loon moet iederen verstandigen alle aarzeling benemen omtrent eene keus tusschen goed en kwaad. De gelukkigste is juist de deugdzaamste niet, maar de dengdzaamste is de gelukkigste, volgens deze leer.
Dan, G.T., herinnert u nogmaals onze vooropgezondene ontwikkeling van het een en ander, en ziet, of er ook zulk een verband kan bestaan. De deugd is verheven boven zinnelijk belang; het geluk rust op zinnelijk genoegen. De eerste behoort hetzelve voorbij te zien; het laatste heeft op niets anders te letten. Het belang van Rome vordert, dat Curtius zich opoffere, en - hij stort in de groeve. Het belang van Rome vordert, dat Regulus niet uitgewisseld worde, en - hij spreekt tegen zijne eigene vrijkooping; die zelfde maat-
{==411==} {>>pagina-aanduiding<<}
schappij wil den eerbied voor den eed en het gegeven woord ongeschonden hebben bewaard, en - hij besluit, volgens zijne belofte, om weder te keeren. Hij had, als anderen, eene bedriegelijke uitvlugt kunnen zoeken; maar hij geeft de voorkeur aan eenen eerlijken dood. Waar is hier de verwachte vrucht? Is het de roem na het leven? Is het de vlugtige voorstelling eens onsterfelijken naams bij de volgende geslachten? Welnu, zoo verbeelde men zich eenen ander', wiens bedrijf onder dikke duisternis, onder miskenning en verachting bedolven moet blijven, maar die zelfs de schande veracht. Of is het eene soort van dweeperij, waarbij hij, gelijk wij boven van Curtius zeiden, zijne eigene persoonlijkheid met het vaderland verwart, en zijn geluk in deszelfs tockomstigen voorspoed meent te vinden? Welnu, zoo denke men aan Hem, die, bij de bedaardste geestgesteltenis, voor het menschdom, voor onbekende geslachten, voor vijanden stierf. Wie toch twijfelt er aan, dat deze nog veel grooter zij? Wie waagt het, Hem eenen dwaas en buitensporigen te noemen? Wie zal zeggen: hier bestond geene deugd, omdat er geene belooning kon bestaan?
Het is waar, wie matig is uit een beginsel van zedelijkheid, zorgt tevens voor zijne gezondheid; doch wie het doet om des te langer en beter te genieten, bereikt hetzelfde einde. Het is waar, menigeen werd rijk bij eerlijk gewin; maar een ander werd het nog spoediger door bedrog. Het is waar, achting en eere volgen de deugd, en verschaffen haar de beste voordeelen, waar zij slechts in hare eigene gedaante schitteren kan; doch menigmaal weet hare vijandin met haar van kleed en gedaante te wisselen, en de ondeugd zetelt op den troon des algemeenen lofs, terwijl de andere in den afgrond der algemeene verwerping ligt verzonken. Zegt mij, wie is het eigenlijk, die over de voordeelen van het leven, naast de fortuin, beschikt? Immers niet de opregtheid, niet de onwrikbare verkleefdheid aan waarheid en regt, niet de liefde, die zichzelve het eerst vergeet. Door dezelve onbepaald te volgen, loopen wij veeleer gevaar van

{==412==} {>>pagina-aanduiding<<}
allerlei leed; en Plato zeide reeds, dat het lot des volmaakt deugdzamen op deze aarde schande en kruis zou zijn. Slechts de kloekzinnigheid bezweert de stormen des levens, schoon onder de gedaante of met behulp der deugd, als eene gedienstige maagd, die op haren tijd weet te wijken en toe te geven. Zij berekent de kansen, en vindt, ja, ligt de meeste veiligheid en zekerheid aan die zijde, welke het licht des hemels bestraalt; doch ontbreekt het haar niet aan moed, of staat de kans bijzonder schoon, dan ontziet zij voorzeker ook niet, het gebied des nachts stoutelijk binnen te treden.
Het blijkt, derhalve, duidelijk genoeg, dat ook dit verband van grond en gevolg hier niet aanwezig is. Geen wonder! daar deugd en geluk zoo geheel verschillende en oneigenaardige dingen zijn. Het verlangen naar beiden moge wel, bij den behoeftigen mensch, op gelijken grond ontspruiten, en het redelijk verstand zij de koesterende zon, bij welke het eene zoo wel als de andere tiert; gelijk de eikenboom verheft deze zich ten hemel, gelijk eene menigte andere planten kruipt gene langs den grond, of hecht zich aan ieder voorwerp, om daaruit voedsel te halen en steun te zoeken. De rede ziet in, hoe ieder zich gedragen moet, zal het allen wèl gaan; en dit alleen draagt hare goedkeuring weg, en dit alleen wordt door haar tot beginsel der handelwijze gesteld. De zinnelijkheid, daarentegen, beoogt slechts eigen welzijn, zonder zich om het algemeene te bekreunen. De laatste trede al in verbonden, onderwerpe zich aan bepalingen en verpligtingen, predike de noodzakelijkheid van deugd en trouw; men kan alleen zoo verre op haar rekenen, als het belang aan de zijde van eerlijkheid en deugd blijkt te zijn, en eigenlijke edelmoedigheid en zelfopoffering is dwaasheid bij haar begrip. De rede, daarentegen, behoeft geene afspraak, geene wet, geen loon, om vast te stellen, wat pligt zij; en zij zegt, in eenen geheel anderen geest, dan eenmaal de Joodsche hoogepriester: het is beter, dat één omkome, dan dat het gansche volk verloren ga; daar zij den held ge-
{==413==} {>>pagina-aanduiding<<}
biedt, zich in den dood te storten. De denkende geest, die geene eigene behoeften of begeerten kende, zou al tijd het regte pad inslaan; het dier, voor zoo verre het geene Godheid in de sporen der natuurdrift leidt, bewandelt altijd kronkelpaden. De deugdzame nadert tot den staat der geesten, der vrije, verhevene wezens, onbekend met de banden van het vleesch, - des grooten ideaals, dat genot, orde en voortreffelijkheid uitstort uit zijne eigene volheid. De schrandere najager van
zijn eigen voordeel en geluk, daarentegen, kan eene zekere heerschappij over zichzelven verwerven; maar het is daarbij nog altijd twijfelachtig, of hij meer veredeld dan verbasterd, voor de zijnen beminnelijker of onverschilliger, ja hatelijker, en voor de maatschappij heilrijker of gevaarlijker is geworden. Hij beoogt toch alleen zichzelven. Het is niet dan de eene drift, die de andere in toom houdt; en met de verandering van het gestel, van de omstandigheden, van de begrippen, wordt het gansche gedrag veranderd. o Geschiedenis! hoe treffende voorbeelden doet gij ons van deze omkeering kennen! Wat vermogt menigmaal een troon, een bisschopsstaf, eene veel geringere onderscheiding, om nederigheid en zachtmoedigheid, matigheid en alle andere deugden arendsvleugelen te schenken! Wat zien wij daarvan in den eigen lageren kring, door ons vervuld, wanneer de blinde lukgodin den vergetenen in het licht voert, waar de verleiding alle hare schatten spreidt, of welligt één daarvan behagen mogt!
Het sta dan vast, M.H., deugd en geluk zijn twee geheel ongelijksoortige zaken. Doch hiermede willen wij niet beweren, dat deze beide drijfveren en regelen der handelwijze elkander in den zinnelijk-redelijken mensch niet zouden naderen en raken. o Ja! hieraan wordt door de ondervinding zelve geen twijfel overgelaten. En het oplettend nadenken blijft niet in gebreke, den eigenlijken toestand dezer zaak ten volle uit te vinden.
De deugd, namelijk, is iets voortreffelijks. Hij, die zich verheft boven zijne zinnelijke en dierlijke behoef-
{==414==} {>>pagina-aanduiding<<}
ten, om een belangeloos inzigt van redelijkheid en betamelijkheid te volgen, gevoelt iets verheveners te doen en te zijn dan alles, wat de zigtbare natuur oplevert. Hieruit ontstaat een zeker zelfgenot, eene zekere achting voor zichzelven, een zeker gevoel van meerderheid boven allen en alles, wat hem omringt. Vandaar kalmte en streeling, vrijmoedigheid en vertrouwen. Vandaar de hoop in donkere omstandigheden, de troost bij smartelijke gebeurtenissen, het geloof aan onzigtbare ondersteuners en wrekers. Ja, ook de ondeugende mist hetzelfde inzigt van redelijkheid en betamelijkheid niet; en hij gevoelt verachtelijk te handelen, wanneer hij hetzelve niet volgt. Zijne leugentaal springt hem tegen het hoofd. Zijne dieverij wordt op allerlei wijze in duisternis ingewikkeld. Zijn lafhartig verraad des algemeenen belangs brandmerkt hem in zijn eigen oog. Zijne verslaving aan eenigerlei drift, om die, buiten en tegen het oogmerk der natuur, gestadig in te volgen, blijkt eene wezenlijke vernedering te zijn. Zietdaar terstond het kwade geweten, de schaamte, de vrees, ja het bijgeloof! Zietdaar de onrust van binnen en den angst naar buiten! Zietdaar datgene, wat in de gevolgen dikwerf zoo vreesselijk is, en het leven zelve, met alle bedenkelijke versieringen en genoegens, verachtelijk doet wegwerpen!
Doch, M.H., ik vraag u, wat zouden deze gevoelens van het hart beduiden, indien ze door geene godsdienstige begrippen werden geschraagd? Zou het allereerste besef van voortreffelijkheid niet spoedig zijn weggeredeneerd? Zou het pijnlijk gevoel der schuld niet als inbeelding en vooroordeel, de aangename gewaarwording na volbragte, goede daad niet als kinderachtig zijn behandeld geworden? Zou het niet het blijk van eenen zwakken geest zijn genoemd, zich aan zoodanige grillen te storen? Wat beteekent toch de goedkeuring van eenen onbekenden? Of welke klem bezit eene bestraffing, die met geen gezag, met geenerlei bedreiging gaat gepaard? Immers onze tevredenheid met eigen werk, hoedanig

{==415==} {>>pagina-aanduiding<<}
ook, zoekt altijd steun in de goedkeuring van anderen. Onze schaamte over een verkeerd gedrag breekt meestal dan eerst met kracht uit, wanneer het, aan medemenschen bekend geworden, den geesel hunner gedachten, wenken en woorden, nevens dien van het eigen gemoed, te dulden heeft.
Inderdaad, eene zedekunde zonder godsdienstig geloof laat zich, uit dezen hoofde, naauwelijks denken. De afgetrokkene wijsgeer ziet in dezelve eene bloote redekundige misleiding, die tot niets voert; en alwie eenigzins oppervlakkiger denkt, is van de goede of kwade luim, die zich naar zijne daden, gelijk elders naar het afwisselend weêr, schikt, al spoedig ontslagen.
Ja, gij gevoelt het, M.H., deze bewering zelve rust geheel op vooronderstellingen. De ondervinding is daarbij niet in te roepen. Waar de menschelijke natuur tot eenige ontwikkeling is gekomen, en waarachtige zedekunde bestaat, daar ontbreekt het ook nimmer aan godsdienstige begrippen. Het schijnt bijna, dat deze plant hier van zelve groeit. De vrees schept Goden, zegt de oudheid; de deugd vordert eene Godheid, zegt de jongste wijsgeerte. Zeker althans is het, dat de behoefte aan zoodanig geloof in den menschelijken boezem bestaat; dat deze de minste aanleiding ter voldoening vaardig aangrijpt, en als een vette akker is te beschouwen, op welken kruid en onkruid van deze soort terstond welig ontspruiten. De keten onzer denkbeelden is niet gesloten, zoo lang deze schalm ontbreekt; de harmonie onzer onderscheidene gevoelens is bij geene mogelijkheid te redden; de stoutste ongeloovige siddert vaak voor spoken, en vergoodt de natuur, als beschermster of wreekster van het kwaad. Ongelukkig slechts, dat het onkruid doorgaans beter dan het goede zaad gedijt! Ongelukkig, dat ons geslacht, bij het gevoel van behoefte, dikwijls tevreden is met den louteren schijn der voldoening! De zinnelijkheid behoudt altijd het hoogste belang daarbij, dat het gezag der deugd niet al te magtig worde. En het bedrog inzonderheid vindt nergens een ruimer veld,

{==416==} {>>pagina-aanduiding<<}
om zichzelve aanzien en rijkdom te verschaffen, dan in het donker en ontzettend gebied der zelfgeschapene schrikbeelden. Immers, zoo moest het noodwendig gebeuren, dat de godsdienstige begippen veelal de zonderlingste, de beuzelachtigste of gevaarlijkste gedaante ontvingen. En op die wijze leert ons de geschiedenis de zaak ook waarlijk kennen. Hier is de godsdienst een bloot spel der verbeelding, daar een middel in de hand der staatkunde, elders eene vreesselijke schrikgestalte ten dienste der priesterschap.
Zelden, echter, ging, bij eenige beschaving, zijne hul voor de zedekunde geheel te loor. Nooit miskende eene waarlijk verlichte wijsgeerte zijnen invloed, bestemming en heilzaamheid in dit opzigt. Dan, voorwaar, gelukkig mogen wij ons prijzen, die, op hemelsch, onfeilbaar gezag, zulk een geloof omhelzen, dat naar de zuivere, zedelijke behoefte der menschen volkomen afgemeten is! Ja, nu is de stemme van het geweten Gods stemme. Nu is het voorschrift der rede Gods wet. Nu mag ik hopen en verwachten, dat de goedkeuring, in mijn binnenste opgemerkt, een maal dadelijke belooning zal worden. Nu is mijn vertrouwen, bij eene goede zaak, geen uitslaan der wieken in het ijdel; maar de overtuiging van het altijd wakend Oog, voor tijd en eeuwigheid, verheft mij inderdaad boven tijd en toeval. De ondeugende, daarentegen, kan zijn inwendig wee niet verzaken. Hetzelve is als een spiegel, die hem den eeuwigen Regter onverbiddelijk voor oogen stelt. Wat hem van elders verkondigd wordt, dat weêrkaatst zijn schuldig gemoed; en wat dit uit zichzelve vermoeden doet, dat wordt van elders onwrikbaar gestaafd. Alzoo ontstaat het naauwste verband tusschen deugd en geluk. Zij smelten wel niet ineen; zij blijven wel in menig opzigt elk zijn eigen pad bewandelen; en het blijft mogelijk, veel te genieten zonder deugd, veel te lijden bij haar volkomenst bezit. Doch dit verhindert geenszins, dat zij haar loon thans waarlijk heeft en medevoert, gelijk de schuld van alle straf niet is af te scheiden. Hoop of vrees, schaamte of vertrouwen

{==417==} {>>pagina-aanduiding<<}
zijn de onderscheidene leidslieden, die ons, naar mate van ons bedrijf, op alle wegen vergezellen. En, hetzij dezelve zich, gelijk bij den ouden Israëller, bijna geheel tot de uitkomsten dezes levens bepalen, of, op vleugelen van het Christendom, meest tot eene hoogere orde der dingen verheffen, gene strooijen rozen op het akeligste pad, deze bezaaijen den schoonsten weg met doornen. Ook de openbare meening ontvangt nu eene veel krachtiger klem. Ook onze uitwendige bedrijven gaan nu met moed en zelfvertrouwen, of schroom en twijfelmoedigheid gepaard, die den beslissendsten invloed op derzelver uitslag hebben. In één woord, het geloof aan God is het geloof aan de deugd, als eene wezenlijke zaak, een' vasten grond en vruchtbaren stam. En waar, daarentegen, dit geloof niet bestaat, daar zweven alle hare hooggestemde lofredenen als veelkleurige waterbellen in de lucht, om bij den minsten aanstoot te bersten. Erkent dit, wie de stof onpartijdig hebt beschouwd! Erkent het, ter eere van eene zaak, die om haar misbruik zoo dikwerf gelasterd is! Erkent het, vooral ter handhaving en waardering van den schat, ons in het geopenbaarde woord geschonken! De ware wijsgeerte huldigt die majesteit. In nederigen ootmoed treedt zij tot dezelve, om eigene onkunde, zwakheid en behoefte aan te duiden, die vurig om vervulling bidden. De trotsche, ingebeelde wijsheid, daarentegen, welke, zichzelve genoeg, alle vreemde hulp versmadend van zich stoot, misleidt zichzelve en anderen. Zij is gelijk aan den vermetelen jongeling, die op zijne wassen vleugelen de zon tegensnelt, om in den afgrond neêr te storten. Maar hij, die het geloof vasthoudt, terwijl hij zijnen geest in het diepzinnigste onderzoek laat weiden, valt nimmermeer zoo laag. Gaat ook het paradijs der zaligste onkunde voor hem verloren, en ziet hij, dat hij naakt is, als onze algemeene stamvader, nadat hij van den boom der kennisse had gegeten, de belofte des Verlossers houdt hem staande in
een land van beproeving.

{==418==} {>>pagina-aanduiding<<}

Zietdaar, M.H., hoe deugd en geluk, naar ons inzien, al of niet zamengaan! Het oordeel omtrent de waarde der verlichting voor de zedelijkheid moet zich noodwendig naar deze uitspraak schikken. En, alle andere kundigheden mogen onbeduidend zijn om ware deugd te kweeken, de vastheid, de levendigheid, de heiligheid onzer overtuiging omtrent eene hoogere orde der dingen is dit voorzeker niet. Gelukkig, ja, degene, bij wien deze overtuiging op kinderlijk geloof berust, en in een rein gemoed ligt zuiver wordt bewaard! Maar, waar de algemeene beschaving geene ruwe kracht meer duldt, en de doorgaande besmetting alles dreigt te overstroomen, daar eischt het mes bestuur en de vloed geschikte leiding, opdat iets behouden blijve. Geen redeloos bijgeloof noch weifelende wijsgeerte kon, vóór achttien eeuwen, den minsten tegenstand aan de voortgaande verbastering bieden. Eene reiner en beter leer wierp, ten minste, vele dammen op; en deugd en heldengrootheid, zoo als de oudste tijden slechts die hadden gekend, schitterden als sterren aan den zwartbewolkten hemel. Schoone vrucht van den boom des levens, hoe zijt gij daarna verdwenen! Doch het was, toen deze boom zelf van zijne natuurlijke takken werd beroofd, om daarvoor allerlei wanbegrip op deszelfs stam te ontvangen. Waar leerde de ondervinding ooit, dat verlichte godsvrucht, in eenig land of tijdperk, de hand aan zedeloosheid reikte? Neen, menschelijke wetenschappen, geene hoogere kennis, zijn nutteloos voor de deugd. Die kennis moge nog geene dadelijke oefening zijn, en veelvuldig worde het voorbeeld aangetroffen der verkrachte overtuiging aan de eene, der willige opvolging van bloote goedhartigheid aan de andere zijde; de vrijheid van des menschen geest duldt geene boei; zijne redelijkheid weet slechts een' draad te volgen. En dien draad schiet wel zijn eigen hart, zelfs onwillekeurig, uit; doch spoedig valt hij neêr, gelijk het web der spin, door de winden voortgedreven, tenzij dan vastgemaakt aan
Hem, die nimmer wijkt en niet bedriegen kan.






{==419==} {>>pagina-aanduiding<<}

Nadere berigten omtrent de nieuwe inrigting van de zwavelbron en baden te bentheim.

Door E.J. Thomassen a Thuessink.

Heden ontving ik van Bentheim een' brief, welken ik te vergeefs verwacht had, en met welks inhoud ik mijn onlangs medegedeeld berigt nog wenschte aan te vullen.
‘In het badhuis zijn negentien kamers voor koude, warme baden en douches, zoodat men 150 baden daags kan bezorgen. De prijs van ieder bad is 18 st. Holl. en van een douche 27 st. De prijs van eene logeerkamer in dit gebouw is een gulden daags, en in het andere gebouw 24 st. Het middagëten 18 st.’
De Heer Med. Dr. ruhfuss heeft mij nog de volgende gevallen medegedeeld:

‘Huidziekten.

I. Mevrouw B., eene sterke, welgemaakte Dame, 30 jaren oud, leed jaar en dag aan een herpetisch uitslag op beide de armen, van de schouders af tot op de handen en den rug, zoodat zij aan een geweldig jeuken, natte uitvloeijing en korsten veel leed, waartegen alle middelen te vergeefs aangewend waren. Zij gebruikte het bad, dronk het bronwater, en genas volkomen. Bij deze vrouw had eene vermindering der menses ook plaats.
II. J.G. uit Amsterdam, een voor het overige gezonde knaap, leed sedert een jaar aan een ontaard schurftig uitslag over het geheele ligchaam, zoodat het aangezigt zelf niet verschoond bleef, waartegen ook alle uiten inwendige middelen vruchteloos gebezigd waren. Na het gebruik van 9 baden was hij, tot onbegrijpelijke vreugde van zijne moeder, die honderde nachten door het geweldig jeuken met waken had doorgebragt, geheel genezen.


{==420==} {>>pagina-aanduiding<<}

Jicht en Rheumatismus.

III. De koopman H. uit E. kwam, nadat hij maanden lang aan acute rheumatismus geleden had, aan de bron, zoodat hij naauwelijks honderd schreden gaan kon. Daarbij waren zijne handen en vingers gezwollen en stijf. Nadat hij twee baden genomen had, kon hij reeds eene wandeling van een half uur doen, en in korten tijd was hij volkomen hersteld.
IV. De Heer W.H., koopman uit W., een man van over de 70 jaren, leed sedert langen tijd aan heupjicht, met hevige, soms ondragelijke pijnen. Hij kwam hier, baadde, en genas. Deze werkzame man, die nu weder in staat was zijne bezigheden te verrigten, vervoegde zich bij den Vorst, om Z.H. voor deze weldadige inrigting dank te zeggen.
V. Eene boerin S. uit Oldenzaal, over de 50 jaren oud, jicht aan beide handen, zelfs met knobbels, hebbende, blind aan beide oogen door cataracten, werd eerst, ter voorbereiding, gedurende verscheidene weken, bij eene melkdiëet gehouden. Na de operatie konde zij, ofschoon de pupillen helder waren, in de eerste weken geene voorwerpen onderscheiden, weshalve de geschiktste middelen tegen de jicht gebezigd werden; dan, alles was vergeefs. Ik liet toen, met de melkdiëet, de bron drinken. Na het water 14 dagen gebruikt te hebben, verminderde de gevoeligheid voor het licht (Lichtscheue), en zij kon onduidelijk de voorwerpen zien. Zij gebruikte nog 6 weken dit middel, en zag volkomen. Zij was als nieuwgeboren, en ook vrij van jicht.

Verlammingen.

VI. Mejufvrouw M. van O., 20 jaren oud, werd, na eene heete koorts, van eene verlamming der halve zijde des ligchaams aangetast, waaruit eene geheele verlamming van den linkerarm overbleef. Deze arm, die als een dood ligchaam aan hare zijde hing, werd door het gebruik der zwavelbaden weder volkomen bruikbaar, eer

{==421==} {>>pagina-aanduiding<<}
een vierendeeljaars verloopen was. Tevens werden de electriciteit, inwrijvingen enz. voortgebruikt, welke reeds te voren zonder nut aangewend waren.
VII. De Heer Luitenant G. in Hollandschen dienst, lam aan handen en voeten, vol pijn en smarten, uitgeteerd, met eene hectische koorts, genas, na een langduriger oponthoud, hier volkomen, zoodat hij, na geëindigden badtijd, volmaakt gezond naar zijn Regement wederkeerde. Over het algemeen had men aan het herstel van dezen dapperen Officier gewanhoopt.

Hectische Koortsen.

VIII. Mejufvrouw T.T. uit Z., 17 jaren oud, lang en mager, klaagde over eene vliegende pijn in de benedenste lendenwervelen en spieren, met zwakheid en congestie in deze deelen, een' wankelenden gang en plaatselijke hitte; de pols was geïrriteerd, zonder klein te zijn, en had van 90 tot 100 slagen in eene minuut. De oorzaak scheen alleen in het systema uterinum plaats te hebben. Men bezigde eene zachte, voedzame diëet; men zocht den geest door aangenaam gezelschap en verstrooijing op te beuren; men gaf bronwater te drinken, en baden van 25-26 gr. Reaum., welke om den 3 of 4den dag werden nagelaten. Reeds na het eerste bad nam de snelheid van den pols af, zoodat die na het 14de bad weder natuurlijk was. Zij beterde dagelijks, en bevindt zich nu volmaakt gezond.
IX. De Heer T. uit Melle, in het Osnabruksche, 18 jaren oud, bleekgeel van aangezigt, levendig van geest, en bij een' goeden eetlust zeer vermagerd, met een' pols van 100-110 slagen, klaagde bijzonder over vage rheumatieke pijnen en matheid. Wijl de pols bij het gaan en schielijk spreken aangezet, de adem kort, en er dus aanleg tot bloedspuwen was, durfde men in de eerste dagen het warme bad niet voorschrijven, maar bepaalde zich bij het voorschrijven van een' leefregel en het drinken van de bron met gelijke deelen zoete melk. Toen ik echter zijnen toestand nader overwoog, en ook de

{==422==} {>>pagina-aanduiding<<}
prikkelbaarheid verminderende kracht der baden ondervonden had, liet ik hem ook baden. Na eenige baden, gepaard met het inwendig gebruik van een geconcentreerd afkooksel van kina, nam ook van dag tot dag de snelheid van den pols af; zoodat hij, bij eene voedende diëet, weder geheel opleefde, en eene gezondheid genoot, zoo als hij zich niet herinneren kon, beter ondervonden te hebben.’

Vlugtige beschouwing van den staat der geneeskunde bij den aanvang van het jaar 1822. Door C.W. Hufeland.

(Overgenomen uit het Journal der practischen Heilkunde, voor 1822, Iste St. Jan., ingezonden door E.)

Het zij mij vergund, bij den aanvang van een nieuw jaar, eenen blik op den toestand onzer kunst te werpen. Het doet den wandelaar goed, nu en dan eens stil te staan, en te zien, hoe ver hij gekomen is, waar hij staat, en waarheen hem de weg verder leidt.
Veel en van velerlei aard heeft het verloopene jaar ook opgeleverd. Er is veel geschied; het een en ander heeft opgehouden; menige zaak is verbeterd; veel ook is verergerd. De voorname vraag is deze: zijn wij vooruitgekomen, in voornemens, kundigheden en daden?
Waarheid en Verdichting, - dus noemt een groot Duitsch Dichter zijne levensbeschrijving. En, voorwaar, denzelfden naam kan men aan het grootste gedeelte onzer natuurfilozofische geneeskundige voortbrengselen geven: want wat zijn zij anders, dan een mengelmoes van beiden? en hoe moeijelijk is het dikwijls, beiden van elkander te scheiden! Ware wetenschap wordt daardoor nooit bevorderd; veeleer schijnt 's menschen geest zijne zucht voor grondige wetenschap en natuuronderzoek te hebben verloren.
De genetische ontwikkeling der ziekten is eene geliefkoosde zaak geworden: dit is ongetwijfeld zeer schoon,

{==423==} {>>pagina-aanduiding<<}
wanneer de vooronderstellingen en eerste grondbeginselen waar zijn; doch zeer treurig en op een' dwaalweg leidend, waar dit geen plaats heeft. En waar zijn nog deze eerste, algemeen geldige grondbeginselen des levens? De partij, die thans het woord voert, noemt ze polariteit. Maar is daarmede het geheim des levens ontdekt? Is het niet evenzeer eene hypothese, als de vroegere?
Het rijk der kundigheden is door zeer belangrijke faktische ontdekkingen verrijkt, zoowel in de kennis van het organismus, als in die van de geneesmiddelen en methoden. Het gebied der kunst is ongetwijfeld in uitgestrektheid en magt zeer toegenomen.
Inzonderheid heeft de Chemische kennis ook in de Geneeskunde groote vorderingen gemaakt. Naauwkeuriger ontwikkelingen van organische stoffen, de daarstelling van de werkzame grondstoffen eener menigte van geneesmiddelen uit het plantenrijk, van de strychnin, atropin, cinchonin, het morphium, enz. enz. Maar, hoe onschatbaar deze nieuwe ontdekkingen ook zijn mogen, wij zullen ons toch wel wachten, om te gelooven, dat wij in de cinchonin de gansche kina, in het morphium het opium, of in het kunstmatig bereide Karlsbader water het natuurlijke wedervinden, en de eerste artikelen de laatste geheel kunnen vervangen; en vooral niet vergeten, dat het wezenlijke zijn en de Chemische analyse twee van elkander verschillende zaken zijn.
Met genoegen bemerkt men, dat de diagnostiek meer beoefend wordt. Zij kan en zal ons zeker verder leiden. Het is slechts te wenschen, dat men zich niet weder in onvruchtbare nosologische spistvindigheden verliezen zal.
Het heerschende karakter der praktijk is antiphlogosis, hetgeen ook het alsnog heerschende karakter der ziekten regtvaardigt. Maar ook in de theorie is, sedert marcus in Duitschland en broussais in Frankrijk, ontstcking de leus en het gronddenkbeeld geworden, even als in brown's tijden de asthenie. Alles is ontsteking, gelijk toenmaals alles asthenie was; en dit is allezins te wraken. Het leidt al weder, even als toen,

{==424==} {>>pagina-aanduiding<<}
tot eenzijdigheid, misbruik, en een' dekmantel der onkunde. Nogtans zal het uiterste ook hier, even als toenmaals, ons tot het ware middelpunt nader brengen, en de waarheid uit de dwaling te voorschijn treden.
Evenwel blijft deze dwaling voor het menschdom altijd minder gevaarlijk, dan de vroegere. Zij heeft slechts één verkeerd en wezenlijk verderfelijk gevolg gehad, het ongehoorde misbruik der calomel namelijk, wordende deze zoowel te algemeen als in te groote hoeveelheid toegediend, hetwelk zeer is af te keuren.
De Geneeskunst heeft eene merkwaardige verschijning in het afgeloopen jaar gezien; een Vorst, die wonderen deed, en zieken door het gebed genas. Dit is zeker voor den kenner niets nieuws, en brengt ons de voorbeelden van gasner en paris voor den geest, die beiden hetzelfde deden. Zelfs nog vóór twee jaren deed zekere herbergier richter, in Silezië (*), ofschoon niet tot de Roomschkatholijke kerk behoorende, hetzelfde. Ja, hij deed het in een' nog veel hoogeren graad: want het is geregtelijk bewezen, dat, in den tijd van weinige maanden, bijna 30,000 hulpbehoevende menschen naar hem henen stroomden. Dit alles, verbonden met de voorbeelden uit de oude wereld, dient slechts daartoe, om op nieuws te bewijzen, dat er, zeer zeker, schijnbaar wonderbaarlijke verschijnsels in de werktuigelijke wereld zijn; dat men echter noch Vorst, noch Priester, noch Katholijk, ja zelfs niet eens Christen behoeft te zijn, om dezelve voort te brengen; maar dat deze wonderkracht in den mensch zelven ligt, en dat zij zoowel door hevigen hartstogt, doodsgevaar, overspannene verbeeldingskracht, magnetische manipulatie, als door godsdienstige verheffing en dweeperij, door geloof en eenen vasten wil kan worden voortgebragt. Voor den Geneesheer en Natuur-
{==425==} {>>pagina-aanduiding<<}
onderzoeker blijven zij steeds een belangrijk verschijnsel; maar tot het doelwit, waartoe men ze gebruiken wil, kunnen zij niet dienen, daar het te zeer bekend is, dat de valsche Profeten even zoo goed wonderen doen kunnen als de ware.
De wonderen van het magnetismus hebben zich eerder verminderd dan vermeerderd, sedert bedaarde en onbevooroordeelde waarneming in de plaats van het aanvankelijke enthusiasmus, en strenge kritiek in de plaats van ligtgeloovigheid getreden is. Het treedt gedurig meer terug in de klasse der geneesmiddelen, die onder zekere bepaling hunne waarde hebben; maar ook deze beperken de gevaren der dweeperij, des bedrogs, der zelfmisleiding en der zinnelijkheid, die zoo ligt hiermede in verband raken, nog meer. De twijfelingen omtrent de nuttigheid en het toelaten van openlijke baquets vermeerderen zich; en zelfs de hoofdverdedigers zijn nog in strijd over de werking van een gemagnetiseerd en niet gemagnetiseerd baquet. Ook moest men niet voortgaan, met zulke genezingen als beslissende bewijzen der magnetische geneeskracht aan te voeren, wanneer men tevens nog andere werkzame geneesmiddelen liet gebruiken. Doch de tijd, die alles rijpen doet en aan het licht brengt, zal ook hier zijn regt uitoefenen: het goede zal blijven; de nevels zullen verdwijnen.
Over het geheel is eene levendige opgewektheid en poging der gemoederen tot onderzoeken en voorwaarts gaan niet te ontkennen; en de meerdere gemakkelijkheid, om zijne gedachten in schrift en druk gemeen te maken, de meer en meer toenemende menigte van tijdschriften, in alle deelen der wereld, verligt, terwijl zij, als 't ware, een voortdurend gesprek met het menschdom onderhoudt, ongeloofelijk de onderlinge mededeeling en het spoedig voortstreven, verhoedt eenzijdigheid, dwaling, geestdwingelandij, en brengt, door vóór en tegen spreken, door vereeniging der stemmen en ontdekkingen uit alle werelddeelen, de waarheid het beste aan den dag. Men kan met regt zeggen, dat het Ideaal van een Commercium litterarium, hetwelk onze Voorvaders zich zoo veel moeite gaven door afzonderlijke briefwisseling te bereiken, nog nooit zulk een' trap van volkomenheid beklommen heeft, als tegenwoordig, door deze openlijke en te gelijk duizendvoudig gevoerde correspondentie. En daardoor is ook de repablikeinsche inrigting (de éénige, die voor

{==426==} {>>pagina-aanduiding<<}
onze wetenschap nuttig is) het beste beveiligd. Men vergete slechts niet, dat republieken alleen door groote deugd bestaan kunnen, en dat het ook in de geleerde wereld iets waard is, een eerlijk man te zijn.
Wat zullen wij, ten slotte, van het leven en de werkzaamheden der Geneesheeren in hun beroep zeggen? Onmiskenbaar vindt men ook hier een streven naar het betere, een toenemend gevoel voor de hoogheid en waarde van het gewigtig beroep, eene zucht om handhaver van de hoogste gaven des Hemels en van de geheimen der Natuur te zijn, eene verachting dikwerf van lage winzucht, meer belang voor de zaak dan voor het eigene Ik, meer algemeenen geest, meer wederzijdsche achting der ambtgenooten voor elkander, en vereenigde zamenwerking. Bekrompene eigenbaat, geheimenkramerij, lasteren der ambtgenooten trekken algemeene verachting tot zich. En inzonderheid schijnt het jeugdig geslacht steeds meer en meer met deze, der edele kunst allezins waardige, gevoelens vervuld te zijn; zoodat de hoop gedurig nader treedt, dat het eindelijk algemeen erkend en beslist zal worden, dat slechts de edele Mensch een goed Arts zijn kan.
Eeuwige vrede is op dit benedenrond niet te verwachten. Ook is krijg, de drijfveer des menschelijken geslachts, gelijk zeker Dichter zegt, ook in de geestenwereld de drijfveer des geestes en der wetenschap. Maar het moet een strijden voor de zaak en voor de waarheid, niet voor den persoon en voor het eigenbelang zijn. En daarom is het zeer te bejammeren, dat nog onlangs weder vele schriften ons bewijzen geleverd hebben, dat men nog niet algemeen overtuigd geworden is, dat de ware geleerde ook een man van beschaafdheid en goede zeden zijn moet, en dat de hooge stand des schrijvers (d.i. des openlijken redenaars) wordt onteerd, wanneer men dezen tot bevrediging van hartstogt en laag gevoel misbruikt.

Scheikundige droom.

(Vervolg en slot van bl. 385.)

De eerste zaal, die ik binnentrad, bevatte, met ongemeenen luister, al de eenvoudige zelfstandigheden, de grondstof-
{==427==} {>>pagina-aanduiding<<}
fen of elementen der dingen, waaruit alles in de geheele natuur is zamengesteld of geopenbaard. Al deze voorwerpen waren hier in het fijnste kristalglas voorhanden, en, in behoorlijke zindelijke kassen, met het zuiverste glas overdekt, voor ieder zigtbaar. Het plafond van deze zaal was ééne uitgestrekte metaalplaat, die, met al de schitterendste emailkleuren overdekt, in een kort, doch levendig tafereel, de geheele geschiedenis der scheikunde, van tubalcain tot op de tijden van dat oogenblik, voorstelde. Sommige nissen dezer zaal waren aangevuld met op goud gesnedene tafels en berekeningen van al de verhoudingen dezer grondstoffen en hare verwantschappen; terwijl stochiometrische beweegbare elpenbeenen, met goud of platina ingelegde, schalen de berzeliussen, dantons en thomsons vereeuwigden. Deze zaal was allerprachtigst verlicht door het zuiverst en welriekendst gaslicht, hetwelk, of als een zachte dauw, of als een vurige regen, het licht tot in alle deelen der zaal verspreidde. Hier en daar waren verschillende zinnebeelden geplaatst, die dit licht in onderscheidene vormen deden uitstroomen. Hier een dolfijn, die deze vurige vloeistof, als de stralen eener fontein, tot aan het gewelf bruisend omhoog spuitte; dáár een draak, die, als verwoed, zijnen vurigen gloed uitspuwde; dáár weder gaven sierlijke, met grotwerk aangevulde nissen eenen stroom van vuur, dat, als een waterval, kronkelend van de hoogte dezer zaal tot op den bodem derzelve afdaalde. Ik kan u onmogelijk bij al de voorwerpen bepalen, die zich hier aan mijn oog voordeden; want, nog duizelende van de menigvuldigheid en pracht derzelve, kan ik slechts enkele in mijn geheugen terugroepen: dezelve naar waarde te beschrijven, laat hier zelfs het geringste voorwerp niet toe.
De vier onweegbare, geene zwaarte hebbende grondstoffen, als het licht, de warmte, de elektriciteit en het magnetismus, ofschoon, naar onze gewone denkbeelden, geheel afzonderlijke en verschillende stoffen, vond ik hier tot ééne stof vereenigd en verzusterd te zamen. Een kristallen van bevatte deze kostbare stof, die zij psychorine, geestenstof, noemden. Dit vat had de dikte van eenige palmen, en was met menigvuldige banden van platina omgeven, om derzelver verschrikkelijke kracht van uitzetting te bedwingen. Met menigvuldige schijven van het donkerst gekleurd groen glas was hetzelve verder bedekt, omdat geen menschelijk oog bij-
{==428==} {>>pagina-aanduiding<<}
na derzelver gloed verdragen kon; ja men twijfelde daar geen oogenblik, of de zon, die onzen aardbol verlicht, was onmiddellijk en uitsluitend uit deze vermogende stof zamengesteld, waarvan men zich door eene reeds bepaalde ontdekkingsreis naar de zonnestreken nader hoopte te overtuigen. Ofschoon deze stof nog zoo afgescheiden of geïsoleerd was door het zware kristalglas, kon men nogtans bij aanhoudendheid de geweldigste elektrische vonken uit de aangelegde platina-banden trekken, en veelal werd het geheel met een ijzeren bekleedsel omgeven, om het zoo sterk werkend magnetisch vermogen te bedwingen. Dezelve had verder eene bestendig gloeijende en vloeibare gedaante, die, wel is waar, bij de aanraking der lucht, door de ontleding van dezelve, verdween, doch bij de zamenstelling weder te voorschijn kwam; terwijl de andere, alle hier niet te noemene, grondstoffen meer eene vaste, hetzij eene diamantvormige, hetzij eene metallieke gedaante aan den dag legden.
Onder de verdere hier op te noemene bijzonderheden moet ik nog gedenken aan den verblindenden grooten voorraad van edelgesteenten, die in kostbaarheid en rijkdom al de tot nog toe bekende oostersche schatten verre overtroffen. In het schoonste mozaïkwerk, uit de flonkerendste juweelen en briljanten, met afwisseling van robijnen, topazen, hiacinten en smaragden, zamengesteld, werd hier, onder anderen, voorgesteld de belangrijke ontdekking van eenen lavoisier omtrent de zamenstelling van het water, of, op eene andere plaats, de verandering der loogzouten in metalen door eenen davy. Geheel van zuiver diamant vervaardigde en met al het behulp der kunst geslepene vazen werden met brandbare stoffen gevuld, die eene bestendige vlam onderhielden, welke voor het oog der stervelingen bijna verblindend was. En geen wonder! daar men hier niet alleen de bekende verandering van diamantstof in koolstof wist, maar ook reeds de middelen kende, om, op het voetspoor van dobereiner, van de gewone onkostbare koolstof diamantstof te maken; terwijl men voor het overige, door nieuwe scheikundige middelen, alle andere edele en kostbare gesteenten in vollen glans konde zamenstellen en vervaardigen.
Niet alleen waren hier groote hoeveelheden van de nieuwontdekte potassium en sodium-metalen, maar alle aarden waren hier rees in dien edelen toestand gebragt, en in verschillende vormen voorhanden. En bij de nieuwere, ons nog

{==429==} {>>pagina-aanduiding<<}
minder bekende metalen, als het cerium, uranium, palladium, rhodium, iridium, tungstenium, tautalium, titanium en andere, waren hier nog eene menigte van soortgelijke voorwerpen en grondstoffen ontdekt en bijgevoegd. Onmetelijk groot was ook bovendien het veld van nieuwe ontdekkingen voor dit gedeelte der wetenschappen, doordien men, bij de vordering van de kennis der luchtbollen, reeds met eenige planeten in aannadering gekomen was, en daardoor ook in de kennis van de oorspronkelijke grondstoffen dier hemelligchamen aanmerkelijke vorderingen gemaakt had.
Doch verlaten wij deze zaal der grondstoffen, die zoo vele geheimen der schepping, in zoo menigvuldige vormen, met den betooverendsten glans en luister voorstelde, en treden wij de tweede zaal in, die, uitgebreider dan de vorige, al de zamengestelde ligchamen van natuur en kunst in haar midden bevatte. Ik kan u ook wederom slechts eene zeer flaauwe en gebrekkige schets mededeelen van al dat groote en voortreffelijke, dat hier ten toon gesteld was, en voor mijne oogen zigtbaar werd. De wateren van alle oceanen waren hier in hunnen oorspronkelijken staat voorhanden, en eene ontelbare reeks van kunstfonteinen openden zich hier naar willekeur, om al de delfstoffelijke wateren des aardbols te doen ontspringen. In onafzienbare rijen werden al de rijkdommen der aarde, in hare verschillende aarden en tallooze ertsen, voorgesteld. Ja, geen land bestond er, geen berg verborg zich in de hoogste wolken, geen gesteente had zich zoo diep in 's aardrijks ingewanden verscholen, of het had hier zijnen tol betaald. Men wist niet, of men hier weder de doelmatige orde, de schoone rangschikking, of de tallooze kristalvormingen, en den rijken gloed derzelve, het meest bewonderen moest. En was de oppervlakte dezer wereld niet genoeg om de begeerte te verzadigen, met sneeuwwitte letteren was aan het eind der zaal, op eene ebbenhouten deur, de ingang tot de voorwereld geteekend, waardoor men, langs een' onderaardschen gang, met fakkellicht en Davysche veiligheidslampen gewapend, zich tot in den afgrond der tijden, verre vóór de eeuwen onzer tijdrekening, begeven kon. Met schrik deinsde ik echter terug, bij het openen dezer wijde, knarsende poorten. Twee reuzenvormige mammouths, en met hooge schimmel bedekte voorwereldlijke spelonkbeeren, en uitgedroogde en bijna tot stof vergane Cerberussen, schenen deze duistere holen bij den ingang als te bewaken. Een

{==430==} {>>pagina-aanduiding<<}
pestachtige damp welde uit dezelve gestadig op; terwijl kroonen, schepters, beenderen, schelpen, versteeningen, handschriften, dolken, zwaarden, mumiën, hier, aan den tand van dezen wereldtijd onttrokken, broederlijk in het stof gemengd, alle vernietiging schenen te bespotten, en zacht schuifelende slangen, vurige draken, fladderende vleêrmuizen, welig tierende paddestoelen en bloeijende affodillen hier aan dit muzeum des voortijds eene sombere levendigheid bijzetteden. Al de verschrikkingen der oudheid en verwoesting stonden hier op ééns voor het gezigt; en met te berge rijzende haren zag ik daar, in het stof eener vroegere wereld, de vernietiging van de onze als zeker en aanstaande. Vol ernstige aandoening ging ik echter spoedig terug van dit verslindend graf des voortijds, en wilde liever mijne aandacht aan de dingen dezer wereld wijden, dan mij in dezen chaos van het voorledene door onzekerheden en gissingen slingerend en weifelend maken.
Deze zaal bevatte dan nu ook verder al de voorwerpen van het planten- en dierenrijk, waarvan echter het bestek niet toelaat, bijzondere melding te maken. Werd de vorige zaal op eene allezins prachtige en luisterrijke wijze verlicht, niet minder verbazingwekkende was de manier, waarop men in deze zaal, bij het verdwijnen des zonnelichts, dit groote licht vervangen deed. Groote, ellenhooge, luchtledige, holle kristallen kolommen, met gouden kapiteelen voorzien, droegen het luisterrijk gewelf van deze zaal; en met eene verstommende grootheid werden, als in een punt des tijds, al deze kolommen zoo vele zacht flikkerende en gloeijende pilaren, die overal den zachtsten glans met het helderst licht verspreidden. In duizend flikkeringen en vuurstralen ontwikkelden deze hun liefelijk licht; en, mijne toehoorders! hetzij gij eenmaal het zoo treffende noorderlicht aan 's hemels koudere transen hebt mogen aanschouwen, hetzij gij slechts de luchtledige buizen van henly of anderen aan den elektrieken stroom hebt zien blootgesteld, alsdan kunt gij u eenigzins een denkbeeld maken van de trotsche en majestueuze verlichting dezer, met alle schoonheden van natuur en kunst vervulde, zaal. Honderd zacht gloeijende en met millioenen vonken schitterende kolommen verkondigden tevens, door kunstig ingegravene matte gedeelten, de namen dier groote mannen, die tot den bijzonderen opbouw van dit gedeelte der wetenschap het hunne hadden toegebragt. Het konde niet

{==431==} {>>pagina-aanduiding<<}
anders, of door op verre afstanden aangebragte elektrizeerwerktuigen werd een onophoudelijke elektrieke stroom aangebragt, die door deze luchtledige cilinders een onafgebroken slikkerend licht onderhielden. Ik werd ook nog bij het beschouwen dezer zaal opmerkzaam gemaakt op een verschijnsel, hetgeen hier wel eenige melding verdient. Aan de eene zijde der zaal was, bij het intreden, op het heerlijkst doek, een tafereel gemaald van de rijkdommen der natuut uit het plantenrijk; alles was hier echter dor, levenloos, zonder groei of bloei, even als in het midden van den alles verdoovenden winter. Geen boom, die zijn blad ontwikkelde; geen plant bedekte bijna den schralen bodem; slechts was deze hier en daar met lage en onaanzienlijke mosplanten bedekt. Bij mijne terugkomst van den anderen hoek der zaal was hier echter reeds alles geheel veranderd; hetzelfde levenloos en als betooverd doek bevatte reeds knoppende en groenende boomen en heesters; de grond was met het schoonste groen bedekt; hier en daar kwamen reeds eenvoudige lentebloempjes hunne kruinen nederig verheffen; en niet lang daarna aanschouwde men de groenste waranden, de schitterendste bloemen en de keurigste vruchten. De kracht van de cobaltöplossing kan ons eenig denkbeeld geven, hoe ver men hier gevorderd was met eene kunstmatige schildering van onzigtbare verfstoffen, die, door eenvoudige verwarming, op het witte doek, alle mogelijke kleuren en glansen ontwikkelden.
Opmerkelijk was ook het middel, om voor al de aanschouwers de voorwerpen kenbaar en belangrijk te maken. Want gelijk men de heldere wateren der stroomende fonteinen slechts behoefde op te slorpen, om ze deelachtig te worden, zoo gemakkelijk werd men ook verrijkt met de kennis van al wat daar voorhanden en belangrijk was. Boven iedere afdeeling der voorwerpen hing, namelijk, aan eene gouden keten, een prachtige, met smaragden en robijnen verrijkte, kristallen bol, aan alle zijden met zoo vele spreekbuizen voorzien, als er bijna natiën en talen te vinden waren. Wanneer men nu slechts zeer zacht en bijna onmerkbaar door deze buizen zijn verlangen te kennen gaf, werd een bedaard, bescheiden en onderrigtend antwoord op alle mogelijke vragen gegeven. Verstommend was, bij de eerste gewaarwording, het denkbeeld: vanwaar dat liefelijk geluid, dat tot de ziel met alle kracht van overreding en belang stelling sprak;

{==432==} {>>pagina-aanduiding<<}
vanwaar die gemeenschap, en hoe aldus kunstmatig aangebragt? Duizenden van stemmen werden dus nu gewisseld, zonder dat verwarring, of lastige door elkander menging van woorden, en misverstand, hier plaats had. Ieder bol was eene orakelstem, die in zich al de wijsheid van hare afdeeling bevatte. Ja, wanneer men niet bekend was met de verschijning van de zoogenaamde fille invisible, zoude men dit wonderstuk der kunst onder de bovennatuurlijke verschijnsels hebben moeten rangschikken.
Vanhier begaven wij ons nu naar de werkplaatsen, waar al deze genoemde voorwerpen onmiddellijk behandeld en vervaardigd werden. In de eerste plaats traden wij eene afdeeling in, waar alle mogelijke scheikundige werktuigen, die tot op dat oogenblik bekend en voor eenige volkomenheid vatbaar geworden waren, verzameld en bewaard werden. Ik weet niet, wat hier weder het meest te bewonderen was, of het scherpzinnig vernuft, waarmede deze waren vervaardigd en zamengesteld, of de kostbaarheid derzelve, daar de edelste metalen, als het goud, zilver, platina, rhodium, iridium, palladium en dergelijke, overal de plaats vervulden, waar bij ons slechts het ijzer of koper dien dienst bekleeden moest, en alles ook van het fijnste kristalglas of uit edele gesteenten was zamengesteld, wat bij ons het gewone glas vervullen moest. De orde, de zindelijkheid, de glans en smaak derzelve wedijverden bovendien, om aan iederen aanschouwer het hoogste belang in te boezemen. Alle mogelijke fornuizen en destilleergereedschappen, toestellen met het Argandsche lamplicht, of tot ontwikkeling van stoomwarmte dienstbare Papiniaansche potten, kroezen, scherven, balansen, naar de zwaarte van den aardbol ingerigte gewigten, eene ontelbare reeks van thermometers, barometers, eudiometers, gazometers, phothometers, hydrometers en alcalimeters, besloegen hier eene uitgebreide plaats; terwijl Woulfsche, Nootsche en Parkersche toestellen, door uitgebreidheid en nieuwe zamenstelling, de aandacht tot zich trokken. Onder deze werkplaats bevonden zich, in een' ruimen verwelfden kelder, hooge, ellenbreede koiommen, die uit opeengestapelde zink- en zilverplaten bestonden, en, door eene bijzondere inrigting, eene altijddurende krachtvolle galvanische werking ontwikkelden, waarvan in de verschille de werkplaatsen door behoorlijke geleiders, het noodig gebruik ter ontleding der ligchamen en stoffen werd gemaakt. - Hierna in de daarop

{==433==} {>>pagina-aanduiding<<}
volgende eerste werkplaats genaderd zijnde, ontdekte ik, dat deze bijzonder bestemd was ter bewerking der verschillende metalen en grondstoffen. Door onzigtbare aangebragte stoomwerktuigen werd hier alles geregeld en naar willekeur aan den gang gebragt; de ruwe ertsen werden gemalen, gewasschen, geroosterd, gesmolten en uitgegoten; en ofschoon slechts weinige werklieden hier al deze werktuigen bestuurden, zoo was nogtans de uitgebreidheid en de kolossale toestel van dezelve zeer verbazend en in het oog loopend. Als donderend berstten de metalen stampers op de ruwe ertsstoffen neder; de duizenden van raderwerken gaven eene onophoudelijke duizelende beweging; gloeijende stroomen metaals vloeiden als beken door gemaakte gangen weg, en verspreidden rondom een' verstikkenden damp, terwijl zij tevens door hun gesis en geraas eene ontzettende vertooning aanboden. Geheele kiezelsteenen, uit Drenthe's eeuwen-oude reuzenvormige Hunebedden afkomstig, werden hier in de gloeijende kroezen opgenomen en door vloeimiddelen geheel opgelost. Geheele palmen-dikke metaaldraden werden door de kracht der galvanische geleiders ontleed, en met een verblindend bliksemlicht in glanslooze verzuursels herschapen. Elders werden geheele plassen met gloeijend lood op de test ter afscheiding van het zilver gebezigd; terwijl geen regenboog aan 's hemels bevochtigde transen, met zijne kleuren, wedijveren kon met de prismatische flikkeringen des nu gezuiverd wordenden duizendpondigen zilverklomps. Doch, ofschoon aan den eenen kant alles hier in eene grootheid en uitgebreidheid behandeld werd, waarvan onze zinnen bijna geene bevatting hebben, zoo uiterst klein, zoo uiterst beknopt werden ook daarentegen hier deze voorwerpen in andere gedeelten dezer afdeeling onderzocht en aangewezen. Balansen, waarop de haren onzes hoofds als zware gewigten nederdrukten, waar eene enkele korrel weder in duizend deelen werd afgedeeld; meters, waarvan de kleinste voor ons oog zigtbare afstand weder in
onnoemelijke andere deelen, alleen door het gewapeud oog merkbaar, waren afgebakend, bepaalden hier de hoeveelheden en omtrekken der ligchamen.
In de afdeeling, waar men meer bijzonder de plantendeelen onderzocht, was dezelfde orde, dezelfde grootheid en uis ter voorhanden. Nabij gelegen aan eenen kunsttuin, die al de gewassen des aardbols in zijnen schoot bevatte, voorzien met alle mogelijke hulpmiddelen ter behandeling van

{==434==} {>>pagina-aanduiding<<}
deze voorwerpen, was hier weder geen gebrek aan alle mogelijke opwekking tot werkzaamheid. Daar hier, tot de behandeling van deze onderwerpen in het algemeen, eene mindere hitte benoodigd was, dan tot die der metalen, was onder deze werkplaats een groot stoomwerktuig aangebragt, hetwelk niet alleen tot beweging der werktuigen, maar ook tot aanvoer en verspreiding eener gelijkmatige warmte dienen moest. Duizenden van buizen van verschillende grootte en afmetingen, met kranen en afsluitingen voorzien, deelden hier overal, waar men het verkoos, aan de werktuigen eene immer gelijke en onafgebrokene warmte mede; en dus geschiedden alle trekkingen, overhalingen, oplossingen en scheidingen hier geregeld door dezen éénen aangebragten damp. Een uitnemend gebruik had men ook hier gemaakt van de Davysche lamp zonder vlam, daar platina-spiralen van allerlei dikte hier met een' bestendigen gloed, zonder aangebragte hitte, gloeiden en schitterden, en tot het ontwikkelen van eene bestendige warmte dienstbaar waren.
De derde en laatste afdeeling legde nu niet minder alle bewijzen van de hoogste kunst en werkzaamheid aan den dag; ook deze was grenzende aan de schoonste menagerie des aardbols. Het tamme vee, de paarden, koeijen, kameelen, olifanten graasden hier gerust in het gezigt der werklieden, en verspreidden zich rondom in schoone vlakten; terwijl, aan de boorden van eene deze vlakten omringende rivier, de brullende tijgers, de bloeddorstige hyena's, de verscheurende wolven en de fiere leeuwen in geschikte verblijfplaatsen waren opgesloten. Daar verder uitgestrekte meren eenen schat van zoete visschen bewaarden, waren in kunstig aangelegde zoute kommen de meeste voortbrengsels des oceaans te hunnen dienste voorhanden. Bij mijne aankomst lagen hier toevallig in deze zaal een aantal dieren van alle klassen op verschillende tafels gebonden en gereed, ten einde, onder de noodige kunstbewerkingen, de aard en de natuur van derzelver aderlijk en slagäderlijk bloed konde worden onderzocht. Alle verbeelding te boven gaande was het verschrikkelijk gehuil en getier van al deze slagtoffers der kunst, vooral toen men, om den invloed van de galvanische stof op het bloed bij hen na te sporen, hunne, in de nabijheid der aders gelegene, grootste ontbloote zenuwen met de reeds genoemde galvanische geleiders in gemeenschap bragt. Het gehuil en gebrul dezer verschrikkelijke roofdieren, gemengd met het jam-
{==435==} {>>pagina-aanduiding<<}
merlijk geloei, gejank, geblaat, gekras en gepiep der overige beesten, maakte zulk eene wanklankige, knarsende muzijk, dat alleen de vorst der duisternis in zulk eene jammerklagt behagen konde vinden. Het onophoudelijk geklapper eener kolossale ratelslang, het sissen van haren wijd geopenden en wraak ademenden bek, de van woede sonkelende en als bliksems uitschietende oogen zouden den koensten sterveling schrik en vrees hebben aangejaagd; doch geheel koel begon men hare mondholte te onderzoeken, en het in blaasjes besloten vergif was het eerste voorwerp van nadere
beproeving voor de onversaagde kunstbewerkers. Niet alleen onderzocht men hier den gezonden, maar ook den ziekelijken toestand van mensch en dier. Al de afzigtelijkste misgeboorten en dwalingen der natuur waren hier voorwerpen van hunne ernstige nasporingen. Onnoemelijke gal- en blaassteenen waren hier als bij hoopen opeengestapeld, en werden elders, na gedaan onderzoek, gerangschikt. Ja, men ontnam zelfs den dood zijne prooi; en reeds eeuwen aan verrotting blootgesteld geweest zijnde, of zelfs uit de voorwerelden afkomstige voorwerpen, waren hier hunner aandacht waardig. Ten nutte der menschheid had men reeds de verschrikkelijkste smetstoffen verzameld, en door geschikte herkenmiddelen weten aan te toonen. Met alle voorzorgen van omzigtigheid en oplettendheid waren hier deze plagen der menschheid kunstmatig en stoffelijk bijeenverzameld, en als voorwerpen van het moeijelijkst en hagchelijkst onderzoek gerangschikt. De giftige smetstoffen der gele koorts, cholera morbus, typhus, en andere verslindende ziekten, waren hier in haren zamengedrongen' toestand voorhanden, zoodat met een' enkelen droppel een geheel land zoude kunnen worden verwoest en tot eene prooi des verderfs gebragt; terwijl, daarentegen, weder de vermogendste tegengiften daarbij voorhanden waren, die deze verschrikkelijke kracht ijlings konden vernielen, en paal en perk aan derzelver grenzenloos geweld stellen.
Vanhier zouden wij ons nu begeven naar de laatste scheikundige, en wel alchemische, afdeeling; maar de toestel, om mij voor dat tooneel te bereiden, de geheimzinnige manier, waarmede men mij nu als verblindde en mijne geestkracht verwarde, overtrof al het tot nu toe gezegde. Het was bij derzelver nadering in den diepsten afgrond, onder de afgrijselijkste verschijningen, bij het flaauwe licht van

{==436==} {>>pagina-aanduiding<<}
schemerende fakkels, dat wij de poort van deze afdeeling naderden, waar alles van zuiver goud en zilver was opgemetseld, en geen hout of steen meer kenbaar was; waar duizenden van Cyclopen, als in de holen eens onmetelijken bergs, met vuur en water kampten, en, als onbrandbare rogers en lyonnets, zich met kokend lood ontnuchterden, en in gesmolten zilver hunne voeten baadden, of in gloeijende ovens zich verlustigden. Duizenden van gangen schenen gemeenschap te hebben met al de ingewanden der aarde, waardoor al de stoffen en ertsen onophoudelijk werden aangevoerd, om tot een' edeler staat te worden verheven; terwijl het oog verblind werd door den gloed en de menigte der edele metaalhoopen, die, voor verdere bewerkingen vatbaar, tot den glans en dienst van bovengenoemden tempel dienen moesten. - - Hier zult gij nu met regt eene uitvoerige beschrijving dezer afdeeling van mij verwachten; en ik vleide mij ook met de aangename hoop, om in al deze geheimen te zullen worden ingewijd. Doch, helaas! op ééns, wanneer ik bijna meester van dezelve meende te zijn, ontstond er eene verschrikkelijke onverwachte ontploffing van eenige eentners dondergoud, en - weg was de tempel, weg waren de Cyclopen, en hol en berg en alles was in een duister niet verdwenen!






Eene kleine bijdrage tot de Vriesche taal. Door R. Posthumus, Predikant te Waaxens en Brantgum.

De taal, waarin onze moeder ons het eerst onze kinderlijke gewaarwordingen leerde uitdrukken, is ons met reden dierbaar; met haar zijn wij ingenomen, en elk onverbasterd vaderlander spreekt zijne moedertale met oneindig meer genoegen dan eene vreemde. Geen wonder! die taal bevat voor ons zulke aangename herinneringen uit onze onschuldige levensdagen; zij vereenigt ons met gewigtige en dierbare betrekkingen, als die van ouders, bloedverwanten en vaderland; door haar wordt de band van gemeenschappelijke afkomst, welke ons met onze voorvaderen verbindt, naauwer toegehaald; door haar wordt al het edele, goede en groote onzer vaderen nader tot ons gebragt en inniger met ons vereenigd.

{==437==} {>>pagina-aanduiding<<}

Zijne moedertale hoog te schatten, is den mensch natuurlijk; haar te beoefenen, aan hare instandhouding en volmaking te arbeiden, is de dure pligt van ieder, wiens stand en vermogens dit toelaten.
Wie kan het dus den Vries ten kwade duiden, dat hij zijne grijze, ja eeuwen heugende Vriesche taal hoogschat en aan vreemde voortrekt? Wie kan het afkeuren, dat de regtgeaarde Vries (verbasterde komen toch in geene aanmerking) aan de beoefening zijner taal zich toewijdt, dit als zijnen heiligen pligt beschouwt?
Deze redenen bewogen mij dan ook eens eene bijdrage tot mijne hooggeschatte moedertaal te leveren. Ik las dezen zomer in den Kunst- en Letterbode eene Latijnsche en eene Hoogduitsche vertaling, door de Heeren peerlkamp en van senden, van het zoo voortreffelijk, zoo roerend dichtstukje van den grooten borger, hetwelk hij, in het laatst van zijn, helaas! zoo kortstondig leven, uit een diepgewond hart den Rijnstroom heeft toegezongen.
Mij viel toen de gedachte in, en ik hoop men zal dezelve niet zoo geheel vreemd en buiten het spoor vinden: Hoel wanneer eens een Vries deze heerlijke verzen in het oude Vriesch overgoot? Borger was toch een Vries. En borger was in zijne oude moedertaal geen vreemdeling. Ik beproefde het, en de nevensgaande vertaling was de vrucht mijner poging.
Ik ben het oorspronkelijke zoo nabij gebleven als mij mogelijk was, en heb door mijne vertaling gepoogd, de groote overeenkomst tusschen het Nederlandsch en Oud- of Landvriesch aan te wijzen; in de meeste woorden zal men alleen eene dialectverandering bespeuren. Ik heb, zoo wel ten aanzien van de woorden zelve, als derzelver spelling, gijsbert japiks, zoo veel mij mogelijk was, gevolgd. En wien kon ik beter volgen, dan den zoo uitmuntenden Vrieschen zanger, wiens verzen des te hooger bij mij in waarde en voortreffelijkheid rijzen, hoe meer ik dezelve lees, hoe beter ik ze leer kennen? Ja, hij was de hooft en vondel voor de oude Vriesche taal. Maar ook hij vond in het oude Vriesch eene voor zijn dichterlijk vernuft uitnemend geschikte taal; eene taal, zoo rijk in de welluidendste woorden, zoo krachtvol van uitdrukking, dat zij voor geene andere behoeft te wijken. Te regt zeggen wij met den hooggeleerden e. wassenbergh:

{==438==} {>>pagina-aanduiding<<}


De Zanggodin gaf aan de Vriezen, 
Te spreken met een' ronden mond. 

zoo als horatius van de Grieken zong.
Weinig heb ik meer van mijne vertaling te zeggen; over een en ander woord uit dezelve slechts eene enkele aanmerking.
Kist, verwantschapt aan het Grieksche κιςη, het Latijnsche cista, Fransche caisse, Italiaansche cassa, Engelsche cheste, is vrij zeker een zeer oud woord, dewijl het aan zoo vele talen gemeen is, even als zak en meer andere. Gijsb. japiks heeft voor dit woord bier, Nederl. baar, ons tegenwoordig Vriesch bare, doodbare. Men was ook in ons Vriesland toch gewoon, in vroegere tijden, de dooden eerst met beestenvellen, vervolgens, bij de toeneming der beschaving en welvaart, waarschijnlijk met een kleed om wonden, op eene opene baar te leggen, en dan zonder kist te begraven; zulk eene baar heette in het Vriesch bier. Schotanus verhaalt (*), dat in de dertiende eeuw, in het toen nog boschrijke en door de rampen van den inlandschen oorlog en de menigvuldige overstroomingen der zee vrij woeste Vriesland, wolven en andere wilde dieren, uit Drenthe en andere oorden overgekomen, de lijken opgroeven en verslonden, en dat men toen zoude begonnen zijn, om die reden, de lijken te beveiligen, door zware zerksteenen over dezelve te leggen. Misschien is het omstreeks dien tijd mede in gebruik gekomen, om de lijken in sterke, welgeslotene kisten te sluiten, om hen daardoor des te beter te verzekeren. Of nu in gijsb. japiks tijd de doodkisten nog niet zoo algemeen in gebruik waren als tegenwoordig, dan of de dichter zich alleen aan de oude spreekwijze gehouden hebbe, niettegenstaande de gewoonte
veranderd was, laat ik daar; het laatste acht ik echter het waarschijnlijkste, dewijl wij thans in het Vriesch van de oude gewoonte nog overig hebben de spreekwijzen: yen deade bierje, eigenlijk eenen dooden op de baar, de doodbare leggen, daarna it bierreklaed hem aantrekken, tegenwoordig een lijk bekleeden; bierreklaed is toch tegenwoordig in Vriesland het doodkleed, ook wel hier en elders hennekleed genoemd. Het stond mij althans vrij, heb ik gemeend, nu de gewoonte van de lijken te kisten volstrekt algemeen is, het woord kist in de Vriesche taal te mogen gebruiken.

{==439==} {>>pagina-aanduiding<<}

Plingje. Bij kiliaan komen plansen en blansen voor, door hem reeds als verouderd opgegeven en verklaard doot storten. Ik vond dit woord mede niet bij onzen Vrieschen puikzanger; ofschoon ik het over het hoofd heb kunnen zien. Ik dacht niettemin vrijheid te hebben, uit kracht der analogie, door onzen dichter in andere woorden gevolgd, dit woord, door weiland mede opgegeven, zoo te mogen gebruiken.
Priiel. Ook dit woord vond ik niet bij gijsb. japiks; doch ook dit meende ik tegenwoordig, om de zaak uit te drukken, te mogen bezigen. In het IJslandsch, zegt onze groote ten kate, is het priaal, en beteekent ornatus, sieraad, opschik. Is het ook verwant aan ons praal, pralen?
Urn. Gijsb. japiks maakte geene zwarigheid, van bastaardwoorden gebruik te maken; in navolging, en op gezag van hem, oordeelde ik, dat zulks ook mij vrijstond. Wanneer ik onder de overdrevene vijanden van alle vreemde woorden behoorde, zoude ik hier het Vriesche woord fet, vat, doodvat, hebben kunnen bezigen.
Deze weinige aanmerkingen meende ik over mijne vertaling te moeten maken; en nu geen woord van dien aard meer: dat mijne lezers oordeelen!
Beschouwt deze mijne proef, waarde lezers! als een blijk mijner onbepaalde hoogachting en eerbied voor mijne Vriesche moedertaal; voor eene taal, welke zich zoo vele eeuwen staande hield, omringd met de puinhoopen van zoo vele uitgestorvene talen; voor eene taal, welke zich nog zeer lang kan en zal staande houden; voor eene taal, zuiverder en minder verbasterd dan zoo vele andere talen, wel veranderd, wel beschaafd, maar geenszins ontaard en van hare oorspronkelijke natuur afgeweken, in den mond van den Landvries; voor eene taal, gesproken door dat volk, hetwelk, met zijne taal, zijnen naam, welken het reeds vóór de geboorte van christus droeg, den naam van Vriezen, (zeldzaam voorbeeld in de geschiedenis!) behouden heeft; voor eene taal, welke, door haren rijkdom en zuiverheid, den beminnaar en opbouwer der Nederlandsche taal de edelste schatten in de nabijheid aanbiedt, dikwijls in de verte gezocht; voor eene taal, en wat kan ik meer en sterker tot haren lof zeggen? waarin een gijsbert japiks zong; voor eene taal, eindelijk, welke, tot mijne hartelijke vreugde, beroemde mannen onzes vaderlands onder hare hoogachters en beoefe-
{==440==} {>>pagina-aanduiding<<}
naars mag tellen, waarvan ik thans alleen, als de mij best bekende, de Hoogleeraren ijpey, wassenbergh en koopmans, benevens de Heeren epkema, ten broegke hoekstra en halbertsma, opnoeme.

	Oon de ryn, yn it forjier fen it jier 1820.
So rest den eynling 't grymme Noarden 
Fen heylfleag in fen twierre-wyn, 
In roll't de Ryn wer lanz' syn boarden, (*) 
Ontsleyn uwtt' wetterboey in pyn, (§) 
Syn rin-wiet focht'get de' âde seamen, 
In 't lânfolck, bortjende oon syn floed, 
Forwolkomm't him mey'n forjiers-groet, 
Az great-forst fen Europes streamen, 
Dy, fenn' heag Alpen topp' dol roan, 
De strânnen paett't, aef schoert de dycken, 
De wrâd fordielt yn keningrycken, 
De kryt' sen 't forst'ne rjuecht wyst oon. 
 
Eack deagen ryck oon ljeacht in sinne 
Brocht ick faeck oon, dizze' igg' to 't eyn, 
In waarm sloeg my it hert fen binne, 
By 't libbens-lock, sen God my seyn', 
In lâpke gruwn, in lytze wenning, 
Forheage' in great trog ljeafde in trouw', 
Wier my in myne fromme frouw 
In eer-tuwn fenne ryckste kening, 
Az w' yn 't yenfâdige priiel, 
Aef onder 't rom fenn' stierre-tecken, 
Fen God in hymmel mogten sprecke, 
In tanckje for 't beschied'ne diel. 
 
In nuw - ick kin myn hieren telle, 
Mar wa, wa telt myn trienen - tol? 
De Ryn rint gauwer ney syn welle, 
For ick de slag forjitte wol, 
Dy de oarde reys myn herts-bejearen, 

{==441==} {>>pagina-aanduiding<<}

Myn kroon' fenne holle fallen die. 
'k Fortrouwe steez op Gods goe rie, 
In sil so lang ick libje, o Heere! 
My sterckje' yn jon feste trouw', 
Dy nummer pleag't uwt' lust to pleagjen: 
Mar dogg' it falt my swier to dreagjen 
Dy swiere lest fen duwbb'le rouw. 
 
To Katwyck, dear Ryns rin wirt britsen 
In hy syn wetter jiet ynn' see, 
Dear leyt mey 't torre sân beditsen 
Myn wirddig aeffer oon de dea. 
'k Wol trienen mey jon wetter mingje; 
Belestgj' y mey dy sate floed; 
De droave sjonger het nin moed, 
Dy trienen op it graef to plingje 
Fenn' geade, dy 'k nea noag beweyn, 
Y, âde Ryn! bring, op myn beade, 
Fier ney de restpleats fen myn deade 
De herte-tolcke, dy 'k her seyn. 
 
Groetje' y eack 't bern, waems lyck de gruwne 
Al yn her schertte ontfinzen hie, 
Eer' jae dy my 't lyts lyck hie juwne, 
For 't libbens-ljeacht her eag to die. 
Ick noam myn berntje wer uwtt' yerde, 
So yer de placht' fen mem wier uwt, 
Laey ynne greate kist, deads buwt, 
Oone tâte, dy it bern most fiede, 
Dat nummer lauwgjen wier fen dwaen: 
Ick tocht, yen huwz mot beyde tjienje: 
Ick schied naet, het God woe foryenje; 
In sleat ynne' urn dat duwbb'le pân. 
 
Neam hy dizz' yerde hymmel-sillig, 
Wa steezoon mogt op rosen gean: 
Ick bin to nin oerbeck-tred willig 
Op myn aefleyne libbens-bean. 
Ick reckenje' elcke dey is binnen, 
Trogsloave moeyte' in trienen-fol. 
God tanck, my draeyden oere holl' 
Al meer den fyf in trytig sinnen! 

{==442==} {>>pagina-aanduiding<<}

De tyd hâdt, az dizz' bergstream, feart. 
Druwckj' seft myn deaden, y graefstiente! 
In deckje' yn 't kirt eack myn kâd bieute 
By 't jinge' oersjiet in my to heart. 

De fjouwer in tweyntigste fenne Gersmoanne 1822.




Aan eene verwelkte bloem.


Met het hoofd ter aard' gebogen 
En de doodskleur op 't gelaat, 
Kwijnt ge, o bloempje! voor mijne oogen; 
Weg is al uw pronksieraad! 
Ach! ik zag u gister prijken 
Met den liefelijksten dos: 
Wat deed u zoo ras bezwijken? 
Wat ontroofde u geur en blos? 
 
Toen gij gister stondt te bloeijen, 
Lachte uw schoon mij vriendlijk aan, 
Kon uw blos mijn blikken boeijen, 
Dwong zij me om te blijven staan. 
Zefirs naauwlijks lispende asem 
Kuste toen uw' lieven mond, 
Spreidde uw' balsemgeurgen wasem 
Zachtkens door den dampkring rond. 
 
Thans is al uw schoon verdwenen. 
Door den wind op de aard' gestrooid, 
Stuiven reeds de blaadjes henen, 
Die u hebben opgetooid. 
'k Tracht nog eens uw' geur te vangen; 
Maar uw adem gaat niet meer. 
Kort nog zult gij welkend hangen, 
En gij valt in 't stof ter neêr. 
 
Bloempje! waart gij ook onachtzaam? 
Liet ge ook een vergifte spin 
Of een hommel, onbedachtzaam, 
Uw geopend kelkjen in? 

{==443==} {>>pagina-aanduiding<<}

Ach! 't venijn zal u doorknagen; 
Gij zult gansch en al vergaan: 
Niets zal meer het kenmerk dragen, 
Dat gij immer hebt bestaan. 
 
Doch is 't de ademtogt der winden, 
Is het de almagt van den tijd, 
Die uw schoonheid komt verslinden, 
Die uw hulsel nedersmijt; 
Neen, dan zult gij niet verderven: 
't Zaad, dat ge in uw' kelk besluit, 
Stort gij eerlang, onder 't sterven, 
In den schoot des aardrijks uit. 
 
Ja, dat zaad zal eenmaal bloeijen. 
Als een nieuwe lente daagt, 
Zal daaruit een plantje groeijen, 
Dat weêr nieuwe bloemen draagt. 
Laat uw dos de prooi dan wezen 
Van de winden en den tijd, 
Gij zult geen vernieling vreezen, 
Vrij zijn van verganklijkheid. 
 
Ziet uw beeld hier, lieve schoonen! 
Die, als 't maagdelijk gelaat 
't Lenteblosje mag vertoonen, 
't Bloempje in schoon te boven gaat. 
Ach! bedenkt, als ge aangebeden, 
Als uw schoon bewonderd wordt, 
Dat het, weinig tijds na heden, 
Als het bloempje, welkt en dort. 
 
Lieven! opent ge, in den bloesem 
Van uw' prillen lentetijd, 
Onvoorzigtiglijk uw' boezem, 
Als verleiding netten spreidt; 
Ach! gij zult, door 't vreeslijk knagen 
Van het doodlijkst hartvenijn, 
Vóór den zomer uwer dagen 
Reeds, als 't bloempje, ontluisterd zijn. 
 
Doch, paart ge aan uw lentebloemen 
Ook de onwelkbre bloem der deugd, 

{==444==} {>>pagina-aanduiding<<}

Blijft dan vrij op schoonheid roemen, 
Al verslenst de roos der jeugd. 
Vleijers staken, ja, hun prijzen, 
Als uw lenteblos verschiet; 
Doch, in 't oordeel van den wijzen, 
Mindert zulks uw schoonheid niet. 
 
Laat dan vrij de winden waren, 
Bloementooisels nederslaan; 
Laat, bij 't klimmen uwer jaren, 
Vrij de bloei der jeugd vergaan: 
't Bloempje zal niet gansch verdwijnen; 
't Kweekt een zaad, dat eerlang groeit: 
't Ware schoon zal nooit verkwijnen; 
Schoon, dat voor den hemel bloeit. 
 
Rukken dan de najaarsvlagen 
't Bloempje van zijn' stengel af; 
Stort ge, door de wreede slagen 
Van den tijd geveld, in 't graf: 
Eens zal weêr de lente naken, 
't Bloempje op nieuw te voorschijn treên; 
Eens zult ge uit uw graf ontwaken, 
Schooner nog dan ooit voorheen. 
 
Dan zal de eeuwge lente roemen 
Op een' dos, die nooit vergaat, 
Pronken met onwelkbre bloemen, 
Die noch spin noch hommel schaadt; 
Dan zal steeds uw schoonheid groeijen, 
Boven magt van lot of tijd; 
Dan zult ge onverwelkbaar bloeijen, 
Bloemen zijn voor de eeuwigheid. 
 
cornelis looijen. 
Hage, Mei 1822. 





Mijne minnares.


Een ander (*) stort' voor Vrouwtje en Vrind 
Zijn blijde zangen uit; 
Ik stem, schoon mij de trouw verbindt, 
Mijn' Minnares de luit. 

{==445==} {>>pagina-aanduiding<<}

Ik zie het, vrienden! hoe gij gruwt, 
En 't strekt uw' deugd tot eer: 
‘Een minnares, en toch gehuwd... 
Ziedaar een Turksche leer!’ 
 
Een Turksche leer? - Dat is wat sterk: 
Ik ben van Christenbloed, 
Ja van de Doopsgezinde kerk, 
Als Menno's telg begroet. 
 
Maar, hoe ik Mahomed, en al 
Wat Koran heet, ook haat', 
Slechts in dit enkele geval 
Getroost ik mij dien smaad. 
 
En ‘voor opregte biecht,’ zegt Poot, 
‘Verdwijnt der zonden straf.’ 
Nu eens het woord mijn' mond ontvlood, 
Leg ik die willig af. 
 
't Is dan, helaas! maar al te waar, 
Wat mij daar straks ontviel; 
En, 'k biecht het thans in 't openbaar, 
Ik draag haar in mijn ziel. 
 
En of ik 't zweeg, en of ik 't zel, 
Verholen bleef het niet 
Voor die ons, in de groene Mei, 
Te zamen heeft bespied. 
 
Verholen bleef het niet voor hem, 
Die ons, in d' avondstond, 
Verrukt door filomeeles stem, 
Geheel verteederd vond. 
 
Maar niet altijd verkeeren wij 
Zoo stil sentimenteel: 
Haar aard is schertsend, dartlend, blij, 
Ja ligt wat al te veel. 
 
Doch, maakt zij 't nu of dan wat bont, 
Zij meent het toch niet kwaad; 
Het harte ligt haar in den mond; 
Nooit strooide zij kwaad zaad. 

{==446==} {>>pagina-aanduiding<<}

Daarom heb ik haar ook zoo lief, 
Al is ze een rare meid; 
Zij troost me in menig bittre grief 
En troostlooze eenzaamheid. 
 
En stoort zij me ook in mijn bedrijf, 
Zij vindt mij stug noch koel; 
't Is: ‘Welkom, lieve tijdgerijf! 
Kom, kind, daar is een stoel.’ 
 
Ja, 't is gebeurd, dat ze in de kerk 
Niet van mijn zijde week; 
En 'k hoorde en zag (is dat niet sterk?) 
Geen leeraar meer of preek. 
 
Zij volgt me, in 't kort, waar 'k zit of sta, 
En deelt mijn vreugde en smart; 
En, buiten 't hart van de eigen' gâ, 
Vond ik nooit trouwer hart. 
 
Zij deelt, zoo 'k alles biechten zal, 
(Ei, maakt mij niet te schand'! 
De biecht is heilig bovenal) 
Somtijds mijn ledekant. 
 
En toch, ondanks dien liefdegloed, 
Min ik mijn vrouwtje teêr; 
En toch, schoon zij die drift vermoedt, 
Mint zij mij even zeer. 
 
Zoo hecht, zoo sterk is huwlijksmin; 
Zoo vast bindt zij de vrouw; 
En nooit laat zij jaloerschheid in, 
Of wankelt in haar trouw! 
 
‘Vermeetle,’ roept gij, ‘die den echt 
Dus schaamteloos bespot! 
Heb eerbied, in hetgeen gij zegt, 
Voor God en zijn gebod!’ 
 
Waartoe, mijn vrienden, zoo verstoord? 
Schoon gij van gramschap beeft, 
'k Wed, dat gij, op één enkel woord, 
Mij de absolutie geeft. 

{==447==} {>>pagina-aanduiding<<}

Weet, zij, voor wie ik vurig blaak, 
Die trouwe minnares, 
Naar welker gunst ik rustloos haak, 
Is - mijne zanggodes! 
 
IJ. 
1820. 


Grootmoedigheid.

(Door chr. niemeijer.)

Een Engelsch Regement in de Westindiën had het ongeluk, in eene stad in garnizoen te komen, waar de gele koorts zoo heftig uitbrak, dat, dewijl alle hospitaalöppassers weggemaaid waren, soldaten moesten gebruikt worden, om hunne kranke kameraden bij te staan; doch de meesten weigerden zulks, wijl besmetting en dood schier onvermijdelijk waren. ‘Nu!’ riep de Overste van het Regement uit, ‘zoo zal ik dan voor mijne arme soldaten zorgen, daar zij van hunne eigene wapenbroeders worden verlaten!’ En terstond onderwierp zich de grootmoedige man aan alle, ook zelfs de afzigtelijkste en gevaarlijkste, diensten, ten beste der kranken, tot dat hij zelf een martelaar der heiligste pligtsvervulling werd. - Het Britsche Parlement behoorde hem een Monument in de Abdij van Westmunster te hebben opgerigt!

Rouge et noir.

Bonaparte, zegt men, plagt te vragen, of deze of die Officier in staat was, om in rouge et noir te winnen? En hij vroeg zulks niet zonder reden. Want dit spel is, in al zijne verbindingen en berekeningen, niet alleen uiterst moeijelijk en geheimzinnig, maar het vervoert den speler dermate, dat er inderdaad meer dan gewone koelbloedigheid, zelfs bij den ervarensten, toe behoort, om zijne bedaardheid en ferme houding te bewaren. Men gevoelt alzoo, waaromzich bonaparte van dit spel als van eenen proefsteen bediende.





{==448==} {>>pagina-aanduiding<<}

De engelschman in den schouwburg te Parijs.

Eene ware Anekdote.

Het is in de schouwburgen te Parijs de gewoonte, dat, wanneer iemand zijne plaats in den bak verlaat, hij, om dezelve weder te kunnen erlangen, zijnen neusdoek aldaar om de leuning windt. Zeker jongman had die gewoonte bij de vertooning van eenig tooneelstuk ook gevolgd, en alzoo zijnen, vrij smerigen, neusdoek achtergelaten. Een Engelschman had echter in zijne afwezigheid die plaats ingenomen. Toen de eerste bezitter nu bij zijne terugkomst zijn regt van eigendom reclameerde, wilde de laatste hierin niet toestemmen; er ontstond dus tusschen hen eene woordenwisseling, bij welke zich de jongman op zijnen neusdoek, en op de beslissing der aanwezigen beriep, dat zoodanige vertegenwoordiger altijd geëerbiedigd werd. Deze verklaarden stellig het bestaan dier gewoonte, met bijvoeging van niet te twijfelen, of de Engelschman zou, dit vernomen hebbende, deze ten onregte bezette plaats weder inruimen. De Engelschman voldeed daaraan; maar zeide, toen hij de plaats den eersten eigenaar overliet: ‘Duid het mij niet ten kwade, Mijnheer! ik wist niet, dat hier te lande fatsoenlijke lieden zich door smeerlappen lieten vertegenwoordigen!’

Beschaamde snorkerij.

‘De Engelsche ruiterij,’ sprak een Franschman, ‘weet wel hare paarden, maar geenszins hare wapens wèl te gebruiken, en staat in het laatste opzigt ver beneden de Fransche ruiterij.’ - ‘Dan heeft zij waarschijnlijk het eerste van een' uwer weinige ruiters geleerd, die het Britsche zwaard in den slag van Waterloo ontkomen zijn!’ hernam de Engelschman.

In No. V. Meng. bl. 227. reg. 2. moet achter gezigtkring het woord ruimer ingevoegd, en achter gevoel de comma weggelezen worden.


{==449==} {>>pagina-aanduiding<<}

Mengelwerk.

Iets over slavernij, en derzelver zoogenoemde algemeene afschaffing door sommige vorsten.

Aan den Heer Redacteur der Vaderlandsche Letteroefeningen.

Mijn Heer!

Ik kreeg onlangs aanleiding, om het bijgaand Iets over Slavernij enz. te schrijven, en zende het aan U, of Gij het, ter plaatsing in uw geacht Maandwerk, dienstig mogt oordeelen. Ik heb de eer met achting te zijn

Uw dienstwillige

adr. stolker.
Rotterdam, 25 April 1822.





Iets over slavernij, en derzelver zoogenoemde algemeene afschaffing door sommige vorsten.

Slavernij, hoe strijdig met der menschen oorspronkelijke gelijkheid in regten, was echter al zeer vroeg, in ruimer of bepaalder zin, het gevolg van hunne ongelijkheid in vermogens. In de laatsten, van het begin huns bestaans af, onderscheiden, moest natuurlijk de schranderste, sterkste en ondernemendste zich weldra meerderheid van aanzien en bezittingen verkrijgen boven den kleinverstandigen, zwakken en tragen; en het gevolg hiervan was onvermijdelijk, eerlang, onderwerping en dienstbaarheid des laatsten aan den eersten. In den aanvang zouden dezen, onder geheel beschaafden, eerst vrijwillige hulde aan erkende verdiensten en een gevolg van overeenkomst hebben mogen zijn; doch men kan zich ligt verbeelden, dat zij, in het vroegste tijdvak van 's menschen bestaan, toen drift en hartstogt meer dan rede golden, al spoedig,

{==450==} {>>pagina-aanduiding<<}
door geweld, afgeperst zijn geworden. (*) Zie daar de eerste bron van slavernij. In volgenden tijd, toen zich de menschen vermenigvuldigden, opende zich eene tweede; wanneer onderscheidene stammen, met elkander in vijandschap geraakt, (welligt na, gedurende langen tijd, alwat overwonnen en gevangen werd omgebragt te hebben) op het denkbeeld kwamen, om de gevangenen te sparen, maar tot staven te vernederen. (†) In beide de gemelde gevallen was verlies van vrijheid het gevolg van dwang; doch het werd daarna ook veelvuldig het gevolg van eigene keus, voor zoo verre men die kan toeschrijven aan zulken, wien de nood geene andere keus overliet, dan die van door gebrek om te komen, of zich vrijwillig aan het juk der dienstbaarheid te onderwerpen. Dit was, namelijk, alomme het geval, waar de vermogendsten het den minvermogenden allengs onmogelijk maakten om te bestaan, en hen alzoo persten, om, wilden zij zich niet tot het uiterste gebragt
zien, slaven dezer magtigen te worden.
De oudste bewoners der Nederlanden, waaraan wij bijzondere kennis hebben, - de Batavieren, de Vriezen, de Franken enz., - allen Germanen van oorsprong, hoezeer geroemd wegens hunne vrijheidzucht, waarvan de twee laatsten zelfs hunne namen zouden ontleend hebben, hadden evenzeer hunne slaven, als de Grieken, Romeinen en andere volken. Zij dwongen niet alleen hunne krijgsgevangenen mede tot dienstbaarheid, en na-
{==451==} {>>pagina-aanduiding<<}
men van anderen, bij koop of mangeling, slaven over, maar verdobbelden zelfs somtijds hunne eigene vrijheid onder elkander: (*) en, indien zij al, tot hunne huishouding, dien sleep van onvrijen niet behoefden, welken rijkdom en weelde, hun onbekend, bij anderen noodzakelijk gemaakt hadden, (†) zij bedienden zich echter van dezen, in zeer grooten getale, tot hunnen vee- en veldbouw. Het lot van deze akkerslaven, hoewel van allen niet even ellendig, was echter in den oudsten tijd over het geheel niet minder hard, dan dat der slaven elders. Zij waren meestal lijf- en grondeigenen der vrije landbezitters, en werden evenzeer, als het land zelf en het vee, tot de bezitting gerekend. Met vrouwen en kinderen aan de landgoederen verbonden, werden zij te gelijk met deze goederen verkocht, weggeschonken, bij erfenis weggemaakt, enz. Alwat zij wonnen, of
verdienden, was het eigendom hunner heeren, van welken zij niets dan deksel en voedsel, meestal karig genoeg, ontvingen, en voor welken alleen zij altoosdurend arbeiden moesten. Voor zichzelven konden zij niets verkrijgen, of het ging, bij hunnen dood, in het bezit dier heeren over. Voor het overige hadden zij in geen opzigt over zichzelven, of hetgeen zij het hunne zouden hebben mogen noemen, beschikking, en waren, aan de willekeur hunner heeren onderworpen, verstoken van alle de regten en voorregten, welke aan vrije lieden toekomen. (§)
Allengs echter werd, vooral nadat deze landen, door het Christendom, waren verlicht geworden, hun staat

{==452==} {>>pagina-aanduiding<<}
verbeterd. Men stond hun eenige vrijheden toe, zoo als die van zich eenigen eigendom te mogen verkrijgen, dien te behouden, en aan anderen te kunnen nalaten, - die van zich in huwelijk te mogen verbinden naar eigene keuze, hetwelk hun te voren niet geoorloofd was, enz. Men zag af van het regt om hen te verkoopen en aan anderen over te doen. Men maakte vaste bepalingen van hetgeen zij moesten opbrengen, enz. (*) Eindelijk, men schonk hun de vrijheid, uit inzigten van staatkunde of godsdienst, of zij verkregen ze, door afkoop. - Toen men het heilig land wilde veroveren, werd elke slaaf, die in de kruistogten deel nam, vrij verklaard. (†) Toen men den adel wilde vernederen en beteugelen, en daartoe steden stichtte en bevoorregtte, verkregen allen, die daarin eenigen tijd ongestoord gewoond hadden, of tot burgers aangenomen waren, insgelijks de vrijheid. Als men geld behoefde, zette men de deur tot vrijkoopingen open. (§) Als men zich de vergifsenis zijner zonden, door daden van goedwilligheid en menschenliefde, poogde te verwerven, verleende men vrijlatingen, enz. 't Was er ondertusschen verre af, dat zij, die zich vrij kochten, of vrijgelaten werden, in den beginne aanstonds het vol genot der vrijheid erlangden. Dikwijls wonnen zij er weinig meer bij, dan dat zij ophielden slaven genoemd te worden, terwijl zij het echter met de daad bleven. De kerk (want deze schaamde zich nimmer, even als anderen, eene menigte van staven te bezitten) wilde zoo min de voordeelen, welke zij van dezelven trok, opgeven, als
de bijzondere heeren, en was niet minder onbarmhartig, dan dezen, bij het stellen der voorwaarden van vrijlating, waaronder altijd was, het, op gezette tijden, doen van vele zware en moeijelijke diensten, het, bij zekere gelegenheden, opbrengen van lasten, enz. Veelal werd ook een deel van het regt, hetwelk de heeren oor-
{==453==} {>>pagina-aanduiding<<}
spronkelijk op de nalatenschap hunner slaven hadden, uitdrukkelijk voorbehouden, en, bij voorbeeld, bepaald, dat voortaan de helft daarvan, in plaats van het geheel, aan den heer zou komen, hetwelk in later tijd verminderd werd, tot op het melius cathallum, of beste hoofd, enz. Alle deze harde voorwaarden getroostten zich de slaven, om slechts van dien gehaten naam ontslagen te worden, en dien van vrijen te verkrijgen. Wat verder hun geheel ontslag van dienstbaarheid betreft: eenmaal zoo ver gekomen, dat zij zich eenigen eigendom konden verkrijgen, bekwamen zij geld, om zich dat ontslag, van tijd tot tijd, verder van hunne heeren, die niet zelden gebrek hadden, te koopen, en, waar zij daartoe buiten staat of ongezind waren, of onwillige heeren hadden, duurden hunne slaafsche diensten, in meerdere of mindere mate, voort, zoo als men daarvan, zelfs in Nederland, tot vóór niet vele jaren, nog overblijfsels had. (*)
Sommigen hebben gemeend, dat de vernietiging der slavernij, hier en ginds, het gevolg geweest is van de bevelen der vorsten tot derzelver afschaffing; doch dit heeft, reeds van voren, weinig schijn. Want, behalve dat zulke algemeene vrijstellingen zeer gevaarlijk geweest zouden zijn, dewijl het niet te verwachten was, dat eene groote menigte, aan den druk gewoon, op eenmaal in het genot van vrijheid gesteld, van dezelve dat misbruik niet gemaakt zou hebben, hetwelk latere gebeurtenissen ons, met verschrikking, hebben doen aanschouwen; zoo streden zulke vrijstellingen (althans zoolang het leenstelsel in kracht was) evenzeer met der vorsten belangen, als opperleenheeren, als zij hun vermogen te boven gingen. - Slaven waren de voorname rijkdom, zoo wel van den vorst, als van zijne leenmannen. Zonder dezen hadden hunne domeinen, of landgoederen, geene waarde, dewijl zij er zonder dezen geene inkomsten van konden trekken. En

{==454==} {>>pagina-aanduiding<<}
het was er daarom zoo ver af, dat zij velen zouden hebben willen vrijmaken, dat zelfs geene vrijlating van éénen enkelen slaaf, door eenen leenman, geschieden kon, zonder toestemming en in tegenwoordigheid van den vorst, met inachtneming van bepaalde plegtigheid: (*) want het landgoed werd geacht, door elke vrijstelling van eenen slaaf, die tot hetzelve behoorde, in waarde te verminderen, en dit tot nadeel van den leenheer, van wien men het te leen hield, te strekken; weshalve dit buiten zijne kennis en tegen zijnen wil niet geschieden mogt. (†) Doch, daar ook de gezamenlijke leenmannen den vorst doorgaans te magtig waren, en hem dikwijls de wet stelden, en daar zij allen belang bij het behoud hunner slaven hadden, zoo zou hij ook buiten staat geweest zijn, om eene algemeene vrijstelling te gebieden, althans te doen bewerkstelligen: en, naarmate de leenmannen, in vervolg van tijd, onafhankelijker werden, was het den vorsten nog minder mogelijk, zulk een' maatregel uit te voeren. Het voormalig leengoed werd nu als eigen goed beschouwd, en de slaven, tot hetzelve behoorende, als eigene slaven, waarover de vorst zoo min, als over eenigen anderen bijzonderen eigendom, geacht werd iets te zeggen te
hebben, en waarover men hem dus geene beschikking zou hebben toegestaan.
Men heeft echter het een en ander bijgebragt, waaruit men meende, dat zulke algemeene vrijstelling van slaven, (als waarvan wij spreken) door eenige vorsten, bewezen kon worden. Indien dit zoo ware, zou alle redekaveling daartegen moeten ophouden; doch ons is daaromtrent niets voorge omen, hetwelk, van nabij bezien, steek kan houden.
Want wat, vooreerst, de verordening van Keizer lodewijk, de Godvruchtige bijgenaamd, betreft, die,

{==455==} {>>pagina-aanduiding<<}
omtrent het jaar 830, bepaalde, ‘dat alle verbandschriften, waarbij vrije lieden zichzelven, of hunne vrouwen, zoons of dochters, in slavernij overgaven, overal verscheurd zouden worden, en zulke lieden vrij zouden zijn, als te voren:’ (*) behalve dat men zou mogen twijfelen, of dit niet slechts ten doel had de beteugeling der buitensporige dwaasheid dier dagen, toen zich ontelbaren, uit bijgeloof, slaven der kerk maakten, wier getal daardoor ongeloofelijk vermeerderde; (†) hierdoor werd slechts belet, dat zich de slavernij niet nog al verder uitbreidde, en het getal der vrije lieden niet nog meer afnam, waartegen het belang der vorsten hen gebood te waken, dewijl geen slaaf de wapenen dragen mogt: want niet één van hen, die van ouds slaven waren, werd door deze verordening in vrijheid gesteld, en niet één van hunne kinderen werd er door aan de dienstbaarheid onttogen.
Wat aangaat, ten andere, dat filip de Schoone en zijn zoon lodewijk X, (§) Koningen van Frankrijk, in het voorst der veertiende eeuw, aldaar aan alle slaven de vrijheid zouden geschonken hebben: men moet zich verwonderen, dat mannen van naam iets dergelijks hebben kunnen schrijven. Of was dan zoo iets natuurlijk te wachten van den eersten, den Valschen-munter, (zoo als hij werd bijgenaamd) die de Tempeliers vermoordde, om zich met hunne schatten te verrijken? of van den laatsten, die zijn volk door belastingen uitmergelde, en aan de Joden, door zijnen vader tot tweemalen toe uitgeworpen en van hun goed beroofd, de vrijheid, om in

{==456==} {>>pagina-aanduiding<<}
zijn rijk te wonen, duur verkocht, om daarna op nieuw verdreven en geplunderd te worden? Zie hier, wat van de zoogenoemde vrijstellingen dezer vorsten geweest zij. Altijd schrapende, en toch altijd om geld verlegen, en ook de schandelijkste en verfoeijelijkste middelen, om het te bekomen, niet ontziende, begrepen zij er één te kunnen vinden, waar alleen hunne inhaligheid het kon zoeken, namelijk bij den onvermogendsten en meest gedrukten stand der natie, - dien der slaven, - door hun de vrijheid te verkoopen. Filip zond, te dien einde, in den jare 1302, eenige gemagtigden, alleen in Languedoc, met last, om aldaar zoo vele slaven vrij te maken, als zij oorbaar zouden achten. Dat verschilt vrij wat van alle slaven, door geheel Frankrijk. En wat was daarbij zijn doel? Welke waren zijne voorwaarden? En hoe velen werden er vrij gemaakt? Daarvan lezen wij niet; maar wij mogen het opmaken uit hetgeen wij wegens zijn' zoon en opvolger, lodewijk, gemeld vinden. Inderdaad, deze gebood (zegt men) de vrijmaking van alle slaven in zijn rijk. De wet, daartoe door hem gegeven, is niet meer voorhanden; maar men heeft zijne lastbrieven tot derzelver uitvoering; en niets kan fraaijer luiden, dan de inleiding daarvan, waarin hij verklaart, wat hem tot dezen maatregel bewogen heeft. ‘Overwegende, (zegt hij) dat elk, volgens het regt der natuur, vrij geboren, en ons Koningrijk het Koningrijk van Frankrijk genoemd wordt, en willende, dat de daad met den naam overeen zal komen, en dat de toestand des volks, bij onze komst tot het bestuur, door ons verbeterd worde, hebben wij bevolen, dat algemeen, door ons geheele rijk, de slavernij door vrijheid worde vervangen, opdat de andere heeren, die lijfeigenen
hebben, ons voorbeeld volgen,’ enz. Dit schoone voorgeven ondertusschen was niet niet anders dan het masker, waarachter zich de ware beweegreden verborg, welke zich duidelijk ontdekte uit de volgende woorden, tot zijne gelastigden gerigt: ‘Wij bevelen u, dat gij, op alle plaatsen, in alle steden en gemeenschappen, of met alle bijzondere

{==457==} {>>pagina-aanduiding<<}
personen, welke de voorzeide vrijmaking verlangen, handelt en overeenkomt op zekere voorwaarden, waardoor wij, op eene voldoende wijze, schadeloos gesteld worden, wegens de voordeelen, welke ons, uit den gezegden slavenstand, zouden kunnen aankomen.’ Het blijkt dus, dat het geheel ontwerp, om aan de slaven, onder zijn gebied, de vrijheid te bezorgen, bestond in de aankondiging van een' verkoop der vrijheid aan de genen, die ze koopen wilden. Dit mogt nu niet geheel onbillijk geacht worden, dewijl den vorst eenige schadeloosstelling geoordeeld kon worden toe te komen, en men mogt het van belang gerekend hebben, daar het tot het verminderen van het getal der slaven aanleiding kon geven, ja zelfs, zoo men den prijs matig gesteld had, hen allen vrij doen worden kon; maar het moest alle zijne aanprijzing verliezen, zoo ras de prijs hooger gesteld werd, dan het voordeel, hetwelk de kooper er van kon trekken, waardig was. Nu was het hiermede zoo gelegen, dat er weinigen waren, die de aangebodene vrijheid, tot den daarvoor gevorderden prijs, begeerden. En zijne Majesteit had dit klaarblijkelijk voorzien: want, twee dagen na de benoeming zijner gemagtigden, gaf hij hun eenen lastbrief, waarin hij zich aldus uitdrukte: ‘'t Zou kunnen zijn, dat sommigen, onze groote weldadigheid miskennende, liever verkozen in de verachtelijkheid der slavernij te blijven verkeeren, dan tot den staat der vrijheid te komen; (weshalve) wij u gelasten, dat gij van zulke personen, ter gemoetkoming der kosten van den tegenwoordigen oorlog, naar gelange van hunne bezittingen en van den staat hunner dienstbaarheid, zoo groote en voldoende somme vordert, als hun staat en rijkdom genoegzaam kan lijden, en de behoeften van onzen oorlog vereischen.’ Alzoo was dan deze geheele vrijmaking eene opgedrongene weldaad, welke men niet weigeren kon, en de mom van eene gedwongene heffing, zoo hoog gesteld als
zij slechts kon, en welke sommigen drukkender hielden dan de slavernij zelf. - De grooten nu, den koning navolgende, trokken van de

{==458==} {>>pagina-aanduiding<<}
vrijverklaring hunner slaven geene mindere voordeelen dan hij. (*) Het moge dan waar zijn, dat zoodanige maatregelen toch iets bijdroegen, om de vernietiging der slavernij te vehaasten; maar zij moeten niet tot lof, maar tot schande der vorsten vermeld worden.
Of men, in de geschiedenis van andere landen, soortgelijke bevelen van zoogenoemde algemeene vrijstellingen, door vorsten, ontmoet, weten of onderzoeken wij nu niet. Wegens Engeland wordt het stellig ontkend; (†) maar in Vlaanderen heeft men ze meenen te vinden, en of zij in Holland en Zeeland ook plaats gehad hebben, is gevraagd. (§)
Wat het eerstgemeld gewest aangaat: men beroept zich hier op een Charter van margaretha, Gravin van Vlaanderen, te vinden bij aub. miraeus, (**) waarin zij, ten jare 1152, volgens het opschrift, het harde juk van slavernij, door haar geheel gebied van Vlaanderen, zou hebben opgeheven. Doch hierop valt veel aan te merken. 1. In het jaar 1152 bestond geene margaretha, Gravin van Vlaanderen. Diderik van Elsatien was toen Graaf van dat landschap. Zijne dochter margaretha, die in 1191 haren broeder philippus opvolgde, en in 1194 overleed, was de eerste Vlaamsche Gravin van dezen naam. Zij heeft evenwel dit Charter niet gegeven: want zij was nooit Gravin van Henegouwen, zoo als zij, volgens hetzelve, zou moeten geweest zijn. Ook had zij geenen zoon gui, of guido, die echter dezen giftbrief bekrachtigde. Het blijkt dus, dat dezelve herkomstig is van de tweede margaretha, Constantinopolitana bijgenaamd, omdat zij dochter was van Graaf boudewijn, die Kon-
{==459==} {>>pagina-aanduiding<<}
stantinopel veroverde, en Grieksch Keizer geweest was. Deze margaretha volgde hare zuster joanna, in 1244, in het Graafschap van Vlaanderen op, en regeerde het, eerst met haren zoon willem tot in 1251, en vervolgens met zijnen broeder gui tot in 1279, wanneer zij
stierf. (*) Het jaartal van den brief moet dan 1252 zijn, tot welk jaar dezelve ook gebragt wordt door meijer, (†) door oudegerst, (§) en door den schrijver der Jaarboeken van Brugge. (**) 2. Wij zagen boven, welk opschrift dit stuk bij foppens heeft, en dat het, volgens hem, de algemeene opheffing van alle slavernij, door gansch Vlaanderen, behelsde. Zoo ook gewaagt er miraeus zelf van, (††) die het echter niet gezien had, en insgelijks oudegerst, ter aangehaalde plaatse, en ferreolus locrius, in zijn Chronicon Belgicum. (§§) De eerste en laatste voegen er bij, dat in hetzelve het wederinvoeren der dienstbaarheid in Vlaanderen gestreng verboden werd, hetwelk wij echter denken, dat niet zeer noodig zou geweest zijn, en waarvan ook het stuk zelf niets heeft. - Doch zien wij nu, welke deszelfs inhoud ware!
‘Wij maken bekend, (zegt in hetzelve de Gravin) dat wij, in ons gansche land van Vlaanderen, en in alle deszelfs onderhoorigheden, alle slaven en slavinnen, zich thans op onze eigene landgoederen, niet op die van anderen, bevindende, (manentes sub propriâ nostrâ justitiâ, et non in alienâ) van welken wij, bij hun overlijden, de helft van al hun huisraad genoten, of moesten genieten, van dienstbaarheid ontslaan, en voor ons en onze opvolgeren in vrijheid stellen, zoo lang zij in de voorzeide plaatsen zich blijven onthouden.’ Hier ziet men, 1. dat de vrijstelling zich niet verder uitstrekte, dan tot de slaven en slavinnen der Gra-
{==460==} {>>pagina-aanduiding<<}
vin zelve, en 2. dat zij zich tot dezen slechts in zoo ver bepaalde, als zij zich op hare landgoederen bevonden, en daarop bleven. Dit laatste blijkt nog klaarder, als zij vervolgens zegt: ‘doch de slaven en slavinnen, welke zich, in ons gezegde land van Vlaanderen, of deszelfs onderhoorigheden, buiten onze goederen en domeinen (extra nostram justitiam propriam et domaniam) mogten onthouden, zullen wij, waar zij ook zijn mogen, in leven en dood, als onze slaven, vervolgen, zoo als tot hiertoe.’ Schoon nu de Gravin zegt, dat zij deze vrijheid schenkt ‘uit een godvruchtig inzigt, en opdat de Heer haar van de slavernij der zonde verlosse, en met de eeuwige vrijheid begenadige;’ zou men echter niet mogen twijfelen, of vrees voor het verloopen harer slaven, in dezen tijd van onrust, waarin zij met den Roomschkoning willem, Graaf van Holland, en haren zoon jan van avennes in oorlog gewikkeld was, niet mede eenigen invloed op deze vrijstelling gehad hebbe? Wat daarvan zij, wij mogen, 3. opmerken, dat de hier ontlaste slaven geene slaven, in volstrekten zin, meer waren. Bij hun
overlijden genoot de Gravin slechts de helft van hunnen boedel, daar, in volstrekte slavernij, alles aan den heer, of de vrouw, verviel. Er was dus reeds vroegere vrijstelling voorafgegaan. Daarteboven blijkt uit het Charter, dat de vrijgestelden nog aan de landgoederen verbonden (glebae addicti) bleven, en dus, met dezelven, bij verwisseling van eigendom, aan anderen moesten overgaan. Ook moeten wij de voorwaarden der vrijstelling nog hooren. De Gravin verklaart nader, dezelve zoo te verstaan, ‘dat de vrijgestelden, voor den verleenden vrijdom, en voor zeer vele lasten en diensten, welke van hen, uit hoofde van hunne dienstbaarheid, gevorderd werden, hun leven lang gedurende, aan haar en hare erven, jaarlijks, op den feestdag van den zaligen remeeuws, (remigius) zullen betalen, een man drie denariën, eene vrouw één denarius, en dat haar, bij overlijden van elk hunner, het beste hoofd (melius ca-
{==461==} {>>pagina-aanduiding<<}
thallum) uit de nalatenschap des gestorvenen volgen zal.’ Hoe men dit verstaan moest, geeft zij vervolgens aldus te kennen: ‘Door het beste hoofd verstaan wij niet het huis, niet al het vee; maar het beste beest van den stal, of ander stuk van waarde. (Non domum, non armentum; sed pecus melius de domo, vel aliud ornamentum.’) Hoezeer nu deze bestelling voor de daardoor begunstigden van belang was, zij was echter geene volkomene vrijstelling, noch strekte zich (waarop het hier voornamelijk aankomt) tot alle slaven, door gansch Vlaanderen, uit, zoo als het, niet alleen door de reeds gemelden, maar ook door den Heer
van wijn, wiens naauwkeurigheid en scherpzigtigheid anders boven allen lof zijn, is begrepen geworden. Integendeel, dit gunstbewijs stond slechts gelijk met dat van vele andere grooten, die, in Vlaanderen, goederen en slaven bezaten, en waarvan sommigen haar lang waren voorgegaan, en meer geschonken hadden dan zij, gelijk wij misschien, bij gelegenheid, nader zullen aanwijzen, zoo wel als dat het ook na margaretha's tijd, (hetgeen het door ons beweerde bewijst) in Vlaanderen, aan geene slaven ontbroken heeft.
Wat nu de vraag des Heeren van wijn aangaat: ‘of er, onder de Grafelijke regering van Holland en Zeeland, eene landwet, ter afschaffing der slavernij, aanwezig is geweest?’ wij moeten betuigen, dat aan ons zoo min, als aan hem en anderen, zulk eene wet ooit is voorgekomen; en wij twijfelen zeer, of zij immer bestaan hebbe, om redenen, uit het bovenstaande ligt op te maken.




Voorschrift ter bereiding van de cinchonine en sulphas cinchonin.

De Hoogleeraar driessen, die onlangs bij zijne Pharmaceutische lessen de Kina-praeparaten behandelde, heeft ook zijne proefnemingen over deze nieuwe geneesmiddelen, welke de aandacht van zoo vele Geleerden be-
{==462==} {>>pagina-aanduiding<<}
zig houden, in het werk gesteld, hierin volgende de bereldingswijze van de Fransche Scheikundigen pelletier en caventou, waarvan men een verkort voorschrift vindt bij magendie. (Formulaire pour la préparation et l'emploi de plusieurs nouveaux Médicamens, Paris 1821, pag. 36.)
Het is zijn Hooggel. evenwel voorgekomen, dat deze bewerking voor den Apotheker langwijlig en kostbaar is, wegens de groote hoeveelheid Alcohol, welke er vereischt wordt, om al de bittere stof uit de Kina te verkrijgen. Volgens deze manier leverden 32 oncen Cort. Peruv. Fusc. 3 dr. en 2 scr. Cinchonine.
Ik was begeerig, om deze bewerking, na afloop der Akademielessen, naar een ander voorschrift te herhalen, waartoe mij dat van henry, over de bereiding van de Quinine, tot handleiding strekte. (Zie Repertorium für die Pharmacie, B. xii, Heft 1, S. 101.) Dubbel zal ik mijne moeite beloond achten, wanneer ik hierdoor mijnen kunstgenooten van eenig nut ben geweest, en nogmaals betuig ik mijnen hooggeachten Leermeester mijnen opregten dank, die mij gelegenheid gaf, om de proeven in het Laboratorium Chemicum der Akademie (waarbij ik, benevens den Heer fortuyn, den dienst als Amanuensis waarneem) te bewerkstelligen, waarvan ik bij dezen eenig verslag geve.

Bereiding der Cinchonine.

In eene ruime uitdampschaal van Gotha (waarvan wij ons in het Laboratorium met veel vrucht bedienen) bragt ik 120 oncen gezuiverd water, met 1 once Acidum Sulphuricum vermengd, aan de kook, en voegde hierbij 16 oncen Cort. Peruv. Fusc., tot een grof poeder gestooten. Na ¼ uur gekookt te hebben, filtreerde ik het vocht door een' digten linnen doek. De op het filtrum teruggeblevene Kina heeft op nieuw dezelfde bewerking ondergaan, doch nu ½ uur gekookt, is hierna gefiltreerd en uitgeperst. Beide verkregene afkooksels zijn in die zelfde uitdampschaal heet gemaakt, en successivelijk 4 oncen

{==463==} {>>pagina-aanduiding<<}
Calx viva onder gestadig roeren bij dezelve gevoegd. Na eenige minuten te hebben gekookt, zette zich een graauwachtig bezinksel op den bodem. Ik nam daarop de uitdampschaal van het vuur, en, een weinig bekoeld zijnde, goot ik het bovenstaande vocht af. Het bezinksel heb ik met 50 oncen gezuiverd water afgewasschen, uitgeperst, en op eene badstoof gedroogd. Hierna heeft hetzelve met 50 oncen Alcohol 30o, gedurende 6 uren, eene warme digestie ondergaan, werd, bekoeld zijnde, gefiltreerd, en het teruggeblevene op nieuw aan dezelfde digestie onderworpen. Beide Alcoholische aftreksels zijn, na filtrering en uitpersing, in een' Tubulaat-Retort gedaan, om er den Alcohol af te halen, tot er nog 5 à 6 oncen vocht in den Retort terugbleven. Bekoeld zijnde, vond ik reeds het grootste gedeelte der Cinchonine in den Retort gekristalliseerd, welke, na afgieting van het vocht, met 2 oncen Alcohol werd afgewasschen, waardoor de kristallen, tusschen vloeipapier gedroogd zijnde, volkomen zuiver waren, en een gewigt van 2 dr. en 38 gr. opleverden. Bij eene verdere uitdamping van het afgegotene vocht, verkreeg ik, na bekoeling, ook nog eenige, doch bruin gekleurde kristallen, welke, na afwassching met Alcohol, en gedroogd zijnde, merkelijk zuiverder geworden waren, en een gewigt van 13 gr. opleverden. Zoodat op deze wijze uit 16 oncen bruinen Kinabast bijna 3 dr. Cinchonine door mij verkregen zijn; dus een derde meer, dan naar de eerste bereidingswijze.

Bereiding der Sulphas Cinchonin.

Onder aanhoudende warmte verzadigde ik 1 dr. van deze Cinchonin. met Acidum Sulphuricum, verdund met 50 deelen water, waardoor nog eenige kleurende deeltjes werden afgezonderd: deze verzadigde oplossing, gefiltreerd zijnde, was lichtgeel gekleurd, en heeft bijna ½ uur met 1 dr. dierlijke kool, onder gestadig roeren, eene warme digestie ondergaan. Na de bekoeling vertoonden zich vliesjes van eene vette gedaante op de oppervlakte van het vocht, welke echter bij de filtrering op het siltrum

{==464==} {>>pagina-aanduiding<<}
terugbleven. Het vocht was nu geheel ontkleurd, en leverde mij, bij eene zachte uitdamping, fraaije witte kristallen, welke met een weinig gezuiverd water zijn afgewasschen en tusschen vloeipapier gedroogd.
Het vocht, waar al de Cinchonine uit gekristalliseerd is, levert, bij eene verdere uitdamping, eene bruine kleverige stoffe, hoedanige ook verkregen wordt bij de uitdamping van den tot afwassching gebezigden Alcohol, en welke een nader onderzoek verdient, vooral in hoe verre dezelve met de Quinine overeenkomt.

a.w. krafft.
Groningen, den 6 Julij 1822.




Berigt wegens eenen onlangs uit Hayti (St. Domingo) te weenen aangekomen' levenden krokodil.

(Door den Heer l. fitzinger, te Weenen.)

Hoe dikwerf ook de bewoners van Oostenrijks hoofdstad in de gelegenheid mogen zijn om zeldzame buitenlandsche dieren te zien, weet ik mij toch niet te herinneren, dat zulks ooit omtrent een' levenden Krokodil heeft plaats gehad. De oorzaak daarvan is buiten twijfel in de moeijelijkheid gelegen, waarmede de vangst, vervoering en bewaring van zoodanig dier gepaard gaat, daar hetzelve aan een zoo beperkt vaderland, zoo verschillende luchtstreek, en aan eene leefwijze verbonden is, die bezwaarlijk in veranderde omstandigheden kan plaats vinden. Deze bezwaren hebben zich dan ook in dit geval ten duidelijkste doen kennen; want van de zes dezer dieren, die de Heer karel ritter, Hortulanus in dienst van Z.M. den Keizer van Oostenrijk, maar toen, op kosten van den Heer van dietrich, eene natuurkundige reis naar Hayti doende, had afgezonden, zijn er, in weerwil van de zorgvuldigste oppassing, vier gedurende de zeereis, en de grootste der beide overige, ter lengte van 4 voet 2 duim (Weener maat), is in de

{==465==} {>>pagina-aanduiding<<}
nabijheid van Grätz gestorven. De Heer ritter was derhalve niet zonder vrees, dat dit laatste voorwerp hem nog vóór zijne aankomst te Weenen ontvallen mogt, en hij daardoor de vrucht zijner eindelooze zorg en moeite geheel zou missen; welke vrees te meer gegrond was, daar het dier zelf zich in eene zeer zwakke gezondheid bevond, zoodat hem het voedsel niet dan met moeite, en zelfs met geweld moest worden binnengebragt, waarbij nog het toen zeer ongunstige weêr kwam. Nogtans heeft hij het genoegen gehad, hetzelve, benevens vele andere dieren en planten, niet alleen levend over te brengen, maar ook, hetzelve, onder het opzigt van den Directeur des K.K. Museums, den Ridder van schreiber, wegens zijne uitgebreide kundigheden in de natuurlijke historie algemeen geacht, zoo verre hersteld te zien, dat het de visschen, tot zijn voedsel bestemd, weder zelf vangen kan. Het dier is nog zeer jong, heeft eene lengte van 2 voet, 10 duim, en zal, de langzame wasdom dezer tweeslachtige dieren in aanmerking genomen zijnde, tusschen de 5 en 6 jaar oud zijn. Hij is van die soort, welke op Hayti en de overige Antilles aangetroffen wordt, en door geoffroy de st. hilaire het eerst, onder den, door cuvier voorgestelden, naam van Crocodile à museau effilé (Crocodilus acutus), in het Museum de l'Histoire Naturelle, Tom. II. p. 53. Pl. 37. fig. 1, beschreven en afgebceld is. Hij behoort tot de eigenlijke Krokodillen (Crocodilus), die van den Kaaiman (Alligator) door de volkomene zwemvliezen tusschen de teenen der achterpooten en een' meer langen en smallen snuit onderscheiden is, en komt dus den gemeenen of Nijl-krokodil
(Crocodilus vulgaris) meer nabij, van welken, gelijlt van alle andere, hij zich door zijnen gerekten smallen snuit, die hem eigen is en zijnen naam veroorzaakt heeft, onderscheidt. De lengte van den kop overtreft de breedte 2¼ maal. De oogen staan nabij elkander in het hoofd, en zijn met een sluitvlies voorzien, uit het goudgele in het groenachtige spelende; terwijl de appel zwart en voor verwijding vatbaar is, zich in het heldere licht tot eene

{==466==} {>>pagina-aanduiding<<}
smalle streep, gelijk bij de katten, zamentrekkende, maar in het donker rond uitzettende. De oorholte is langwerpig, en, gelijk bij alle Krokodillen, met een kapje gedekt, 't welk naar willekeur kan geopend of gesloten worden. De neusgaten, die meesttijds boven het water uitsteken, liggen aan de uiterste punt van den snuit nabij elkander, als op een verheven gezwel. De bovenkaak is iets langer dan de onderkaak, en onbewegelijk, bevattende 38 spitse tanden, met haken voorzien, en van ongelijke lengte; in de onderkaak staan 30, zoodanig dat zij bij het sluiten van den muil in elkander passen. De tong zit aan de onderkaak vast, en maakt, met het gehemelte-bekleedsel, eene beweegbare klep uit. Onmiddellijk achter den schedel liggen vier opeenvolgende schilden, waarop vier groote eironde en gekielde volgen, die paarwijze achter elkander liggen, terwijl twee andere dergelijke zijwaarts in de hoeken der vorige geplaatst zijn. De huid tusschen de voorpooten en de nek- en rugschilden is niet geschubd. De dwarsrijen der rugschilden zijn ieder uit vier breede gekielde vierhoekige schilden zamengesteld, die langs het lijf vier verhoogde ruglijnen vormen. Behalve deze zijn er nog verscheidene onregelmatige ronde of ovale schubben aanwezig. De staart, ter wederzijde platgedrukt, is iets langer dan het lijf. De bovenste helft van denzelven is met 17 of 18 dwarsrijen van schubben bedekt, die bovenop twee in de lengte voortgaande ruggen vormen; de benedenste helft van den staart is daarentegen met 17 enkelvoudige, kamvormig uitspringende schubben beplant. De vierhoekige schilden des buiks vormen breede regelmatige banden om denzelven, die naar achteren toe met kleine gaten doorboord zijn; terwijl de opening van den anus rond is. De voorpooten hebben vijf van elkander afgezonderde vingers, met nagels voorzien. De achterpooten, daarentegen, zijn met volkomene zwemvliezen bezet; doch hebben alleen de drie binnenste teenen nagels; de vierde, of buitenste,
niet. De kleur van dit dier is somtijds bruin, somtijds vuilgroen, met zwarte, donkerbruine of olijfkleurige vlekken, die op

{==467==} {>>pagina-aanduiding<<}
den rug de grootste zijn, terwijl zij op den staart groote dwarsstrepen vormen. De benedenzijde is geelachtig wit en ongevlekt. Dit dier kan eene lengte van 12-16 voet, en dus een' vrij hoogen ouderdom, bereiken. Wanneer hetzelve zich op het land heeft begeven, om zich in de zon als te baden, dan verspreiden klieren, aan de onderkaak en den anus gelegen, een' vrij sterken muskusreuk. Zijn voedsel bestaat in visschen; nogtans zou hij, volgens plumier, ook op watervogels en zoogdieren jagt maken. Hij kaauwt zijne prooi niet, maar verscheurt haar slechts, en slaat haar alsdan binnen. Men wil echter, dat hij zijn aas vooraf in het slijk begraaft, om het eenigzins te doen rotten. De paring heeft in de maanden Maart tot Mei, in het water, plaats. Het wijfje graaft, met den snuit, aan den oever, op eene eenigzins verhevene plaats, eenen kuil, waarin zij 28 eijeren, laagswijze op elkander geplaatst en met een kleverig vocht aaneéngehecht, legt, en ze voorts met zand bedekt. Na verloop van eene maand komen de jongen, 9 of 10 duim lang, daaruit te voorschijn, en gaan oogenblikkelijk te water. Bij het uitkomen krabd het wijfje het zand boven de eijeren weg. Het wordt op Hayti, Cuba, Jamaika en de overige Antilles gevonden, en is een traag en log dier, dat het grootste gedeelte van den dag in het zand uitgestrekt ligt, om door de zon gekoesterd te worden; terwijl het voornamelijk des nachts zijne toevlugt in het water neemt. Volgens het berigt van geloofwaardige reizigers, vlugt hetzelve bij het minste gedruisch, en zoekt bij de nadering van eenig mensch zoo snel mogelijk het water. Zijne eijeren worden door de Negers gegeten, maar hebben, zegt men, een' onaangenamen smaak.


{==468==} {>>pagina-aanduiding<<}

Over sommige vergiften der westersche Amerikaansche eilanden, en de voortbrenging van zekere geneesmiddelen daartegen, in die zelfde streken aan te treffen.

(Uit eene Verhandeling, voorgelezen in de Maatschappij van Natuurkunde en Natuurlijke Historie te Genève, door Dr. chisholm.)

Onder de vele voorbeelden, welke de natuur oplevert, van vergoeding voor het natuurlijk kwaad, welk zij bevat, zal men niet ligt treffender en verwonderlijker vinden kunnen, dan die zijn, dat de natuurlijke geneesmiddelen ook dáár aan te treffen zijn en voortgebragt worden, waar zekere ziekten te huis behooren of menigvuldig zijn. Wel is waar, de geheele huishouding der natuur levert overal blijken van zulke vergoedingen op. De verdeeling van onzen aarbol, in vastland en water, in bosch en bouwland, in vruchtbare en onvruchtbare streken, in bergen en vlakten, levert aan die verschillende oorden zoo wel hetgene nuttig, als hetgene schadelijk kan zijn voor het menschelijk leven. Dat, wat nadeelig is voor de bewoners van het eene land, is dikwijls voordeelig voor die in een ander land; en hoezeer sommige streken zeer gevaarlijk zijn wegens de schadelijke uitwasemingen, die zij doen opstijgen, of ook verwerpelijk door de dorheid van den grond, zoo brengen zij daarentegen ook weder die hulpmiddelen voort, welke deze bezwaarlijke ongemakken meer of min kunnen voorkomen of herstellen. Met één woord, overal, waar eenig noodzakelijk kwaad is aan te treffen, ziet men ook weder een geëvenredigd goed voortspruiten en ontstaan. Ieder wijs en bedachtzaam gemoed zal dus vermaak vinden in het beschouwen en opsporen dezer zoo verwonderlijke inrigting.
Deze overwegingen kwamen in mijnen geest op, bij de herinnering aan zekere voorbeelden der zeer bijzondere bijeenvoeging van geneesmiddel en kwaal in eenige

{==469==} {>>pagina-aanduiding<<}
oorden der verzengde luchtstreek. De daadzaken, daatoe betrekkelijk, zijn misschien nieuw, omdat zij elders buiten Indië weinig bekend zijn. Ik zal mij slechts tot drie voorbeelden bepalen, welke ik als hoogst merkwaardig beschouw.
Het eerste trof ik vóór eenige jaren in Guyana aan. Ik reisde met eenige vrienden naar de binnenlanden omstreeks Demerary, en merkte op, dat de grond aldaar genoegzaam alleen uit een zeer fijn wit zand bestond, en met heuvels en dalen zeer doorsneden was. Deze zandige grond scheen mij toe zeer onvruchtbaar te zijn, daar zij niets behalve eenige zeer groote boomen voortbragt, omringd bijna eeniglijk van eene klimmende wijnrank van een levendig groen, welker stengels zich tot op een' grooten afstand uitspreidden. De schoonheid dezer plant en de zonderlinge omstandigheden, waarin zij zich hier geplaatst vond, bewogen mij, bij eenen houthakker, zeer in de nabijheid derzelve wonende, hieromtrent eenige opheldering te zoeken. Hij verzekerde mij, dat deze plant eenige ongemeene eigenschappen bezat, welke hij bij toeval ontdekt had. Eenige maanden te voren had hij, namelijk, hevig aan eene oogkwaal (opthalmia) geleden; de ontsteking was zoo sterk, en de pijn gedurende eenige weken zoo groot geweest, dat het hem onmogelijk was, den minsten lichtstraal daarin te verdragen, en dat hij, hoezeer een dik verband op het oog hebbende, nogtans genoodzaakt was, zich in eene donkere kamer op te sluiten. Gedurende deze langdurige smarten kwam hem een zijner bekenden, een Indiaan, bezoeken, wien zijn treurige toestand evenveel verbazing als medelijden veroorzaakte. Zoodra hij echter de reden vernam, stelde hij den houthakker gerust, door hem eene volkomene en spoedige herstelling van het volgende geneesmiddel te beloven. Hij nam een' wortel der plant, waarvan ik sprak, en, nadat hij de bruine buitenschors had weggenomen, zonderde hij met veel behoedzaamheids eene dunne laag pap, die onmiddellijk onder deze opperhuid gelegen was, van het vezelig gedeelte af; hij perste deze papachtige

{==470==} {>>pagina-aanduiding<<}
stof boven een weinig katoen uit, zoodat hetzelve met het melkachtig vocht verzadigd werd, maakte voorts van een blad eene soort van trechter, dien hij tusschen de oogleden bragt, en drukte toen het katoen zoodanig, dat slechts een enkele droppel van dat vocht in het oog viel; hij herhaalde zulks voor de beide oogen; en op het oogenblik, dat deze drop de oppervlakte van het oog raakte, gevoelde de zieke eene sterke aandoeming op de tong en aan het verhemelte van eenen uit zoet en bitter gemengden smaak, maar bespeurde ook terstond eene groote verligting. De Indiaan kwam den volgenden avond terug, herhaalde dezelfde verrigting, hield daarmede den derden en vierden dag aan, en alstoen waren de pijn en de ontsteking geheelenal geweken, zoodat de zieke kon uitgaan en zijn gewoon werk verrigten. De Indiaan verzekerde hem, dat deze oogkwaal, welke hem getroffen had, eene zeer gewone ziekte was onder de Indianen van die landstreek, en zelfs onder de Blanken, die zich aldaar hadden nedergezet; en men schreef dezelve toe aan de groote helderheid van het witte zand, hetgeen aldaar voor het meerendeel den grond bedekt, en misschien ook aan de zeer fijne zandkorreltjes, die in de oogen komen. Hij voegde daarbij, dat deze plant, welke de Indianen Akouserounie en Warannie, en de Blanken Eyeroot (oogwortel) noemen, bij hen steeds gebruikt wordt als een krachtig geneesmiddel in de oogziekte. - De Heer edmonston, die mij deze bijzonderheden mededeelde, verzuimde niet, dit verwonderlijk middel te doen kennen aan zeer vele zijner vrienden, die door oogontsteking waren aangedaan, en zij gebruikten hetzelve steeds met het gelukkigste gevolg. Ik maakte mij meester van verscheidene dezer planten, die in dezen zandigen grond voortkwamen, alsmede van eene goede hoeveelheid dier wortels, met oogmerk, om dezelve, na mijne terugkomst op
Grenada, in geval van oogziekte te gebruiken. Ik zond eenige dier levende planten aan mijnen vriend, den Heer anderson, Koninklijken kruidkundige te St. Vincent, andere naar Dr. sibthorp te Oxford, en

{==471==} {>>pagina-aanduiding<<}
nog andere aan Dr. duncan te Edenburg. In den jare 1790 had ik gelegenheid, dezen wortel in drie gevallen eener zuivere opthalmie te kunnen gebruiken. Daar de wortels droog waren, kon ik het versche sap in zijnen melkachtigen staat niet aanwenden; maar, na de buitenschors zorgvuldig afgezonderd te hebben, nam ik ook dat gedeelte weg, wat in zijnen natuurlijken staat papachtig is, en liet dit trekken op eene kleine hoeveelheid kokend water. Dit aftreksel gebruikte ik nu in de genoemde drie gevallen, bragt niet meer dan zes droppels in ieder oog, en de zieken ondervonden terstond de uitwerkselen, door edmonston beschreven, namelijk den zoetachtig-bitteren smaak, die met eene oogenblikkelijke verzachting gepaard ging. Na verloop van zes dagen, gedurende welke de zieken op dezelfde wijze behandeld werden, waren zij volmaakt genezen, hoewel zij sedert verscheidene weken zeer veel geleden hadden, en nadat men te vergeefs vele in- en uitwendige hulpmiddelen zonder eenige leniging beproefd had. - Deze Akouserounie, of oogwortel, is eene soort van Bignonia, dien de Heer anderson en ik overeengekomen zijn te noemen Bignonia opthalmica, uit hoofde zijner uitmuntende geneeskrachtige eigenschap. Ik zond te gelijk met deze planten de beschrijving van hare weldadige uitwerkselen, die ik bij ondervinding had leeren kennen, aan den Heer duncan te Edenburg, en voegde daar nog bij de kruidkundige kenmerken derzelve, door wijlen den Heer anderson naauwkeurig beschreven, die, als kruidkundige des Konings, belast was met de zorg der kostbare verzameling van planten, in den kruidtuin van het eiland St. Vincent aanwezig. Daar deze plant niet teeder is, twijfel ik geenszins, of zij zal zich ligtelijk aan onze Europesche luchtstreken gewennen,
wanneer zij eenen geschikten grond heeft; gelijk ik dan ook gehoord heb, dat zij te Edenburg in eenen zandigen grond zeer wel groeit.
Het tweede merkwaardig voorbeeld, waarin gift en tegengist nevens elkander geplaatst is, levert een boom op,

{==472==} {>>pagina-aanduiding<<}
genaamd Manzanillo (Fr. Mancenilier). Op de meeste eilanden van den Mexikaanschen zeeboezem brengen de zandige boorden geheele bosschen van dezen boom voort, wiens vrucht, zoo door gedaante, als door reuk, kleur en grootte, zoo zeer naar een' der schoonste Europesche appelen gelijkt, dat men in verzoeking komt haar te proeven, wanneer men niet weet, dat deze appelen een zeer gevaarlijk, ja veeltijds doodelijk vergift zijn. De geheele oppervlakte dezes booms is zoodanig met venijn besmet, dat regendroppen, die bij toeval op de menschelijke huid vallen, nadat zij langs de bladen afgedropen zijn, op dezelve blaren doen ontstaan. Men verzekert ook, (waarvoor ik echter niet durf instaan) dat de lucht onder dezen boom zoodanig met doodelijke smetstof is bezwangerd, dat het met levensgevaar verbonden is, onder zijne schaduw in te slapen. Dit is het gevaar. Maar ziet daar tevens de geneesmiddelen, die zeer nabij zijn.
Het eerste geneesmiddel is een boom met witte trompetvormige bloemen, bij de inwoners met den naam van witten Ceder (Bignonia leucoxylon) bestempeld. Bijna overal, waar de vergiftige boom groeit, wast ook nevens denzelven een blanke Ceder, die zijne bladen vermengt met die van den boom, welken hij tot tegengift verstrekt. Het sap der bladen en der schors van dezen grooten en schoonen boom, doch vooral der bladen, is, inwendig gebruikt, het even spoedige als zekere geneesmiddel voor hem, die de onvoorzigtigheid mogt gehad hebben, van den eersten te eten. Het verdrijft de pijnen, en voorkomt de gevolgen van vergiftiging; het geneest oogenblikkelijk de blaren, welke het scherpe vocht van den appel in den mond en de keel heeft doen ontstaan. Het voldoet zelfs, wanneer men slechts de bladen kaauwt, zonder zich den tijd te gunnen van het sap vooraf uit te persen.
Het tweede tegengift tegen het venijn van den Manzanillo is het zeewater aan de kusten zelve, waar deze boom, en wel bij uitsluiting, groeit. Het is voldoende, zich daarin te baden, en eene kleine hoeveelheid van het-
{==473==} {>>pagina-aanduiding<<}
zelve door te slikken, om al de uitwerkselen van het vergift te vernietigen, en dat wel even spoedig en zeker, alsof men het sap van den blanken Ceder gebruikt had.
En deze vergiftige boom zelf bezit nog eenige geneeskrachtige eigenschappen: want zijn sap, door eene zeer eenvoudige bewerking tot den staat van damp gebragt, verdrijft zekere hardnekkige sponsachtige gezwellen aan de voeten, welke hier te lande vrij gemeen zijn. Men gaat hierbij aldus te werk. Men graaft in de nabijheid des booms eenen vrij grooten kuil in het zand, en vult denzelven met afwisselende lagen van houtskool en appelen van den Manzanillo; men steekt alles in brand, en, zoodra er nu een digte rook opstijgt, houdt men den kranken voet, bedekt met een' doek, ten einde den damp te verzamelen, boven denzelven; en, na verloop van één uur, zijn de gezwellen, die te voren hard en pijnlijk waren, zacht en zonder pijn geworden, zoodat men dezelve met de punt van een pennemes gemakkelijk kan uitligten.
Het derde voorbeeld is uit het dierenrijk ontleend. Men vangt, namelijk, in de Westindische zeeën zekere visschen, die in sommige jaargetijden een uitmuntend voedsel opleveren, 't welk zonder eenig nadeel kan gebruikt worden, terwijl zij op andere tijden van het jaar meer of min vergiftig zijn. De Sprot met gelen bek (Clupea thryssa) is voornamelijk van dien aard; want zij doodt dikwerf voordat zij de maag bereikt heeft, en als zij zich nog in de keel bevindt: ik heb gezien, dat zij in minder dan tien minuten den dood aanbragt. Mijn oogmerk is thans niet, naar deze zonderlinge eigenschap onderzoek te doen, die slechts aan sommige soorten van visschen, en alleen in sommige jaargetijden, (b.v. van Februarij tot Julij) eigen is.
Onder deze soort van visschen zijn de Esox barracuda van sloane, de Clupea thryssa, en de Coracinus fuscus, vooral de tweede, de gevaarlijkste.
De bijzonderheid, waarop ik hier zinspele, is die, dat het vergift juist op dien tijd des jaars het krachtigste is, als het Suikerriet rijp is, en men deszelfs sap uitperst, 't welk het zekerste tegengift is, wanneer men het namelijk tijdig genoeg inneemt, voordat het vergift zijne werking op het zenuwen vaatgestel heeft kunnen uitoefenen, 't welk bijzonder door de Clupea thryssa aangedaan wordt, wier werking schier onmiddellijk geschiedt. - Deze weldadige eigenschap van het

{==474==} {>>pagina-aanduiding<<}
sap des Suikerriets is, behalve bij de Indianen, weinig bekend; maar zij is ook nog het eigendom eener andere plant, die in hetzelfde saizoen groeit, namelijk van den zoeten Aardappel (Convolvulus Batatas). Men verzamelt het vocht van eene dezer beide planten op eene zeer eenvoudige wijze, namelijk door ze boven eene uitgehoolde kalebas tusschen twee steenen te wrijven. De zieke zal dit vocht gaarne gebruiken, zoo lang hij bij kennis is; in het andere geval moet men hem hetzelve door bekende middelen trachten in de maag te brengen. Heeft men eenen suikermolen in de nabijheid, zoo kan men hem dit tegengift zeer gemakkelijk toedienen.
Ik wil hier in het voorbijgaan nog aanmerken, dat het sap van het Suikerriet ook het beste tegengift is tegen het Rattenkruid. Deze bijzonderheid was wel reeds lang onder de Negers bekend; maar in Europa was men daarvan geheel onkundig, tot dat het toeval mij dezelve vóór eenige jaren ontdekte. Een mijner vrienden op St. Christoffel, een verstandig en achtingwaardig man, deelde mij het volgende geval mede. Een klein hondje van zijne vrouw had den nacht in een vertrek doorgebragt, waar eene dienstmaagd een mengsel van rattenkruid, aardappelen en boter had nedergelegd, om de muizen te dooden. De hond had hiervan eene ruime hoeveelheid gebruikt. De meid, eene vernuftige Mulatin, die het arme dier des morgens als met den dood worstelende vond, herinnerde zich, dat men het sap des suikerriets tegen vergiftige visschen gaf als tegengift, vulde dadelijk een kopje hiermede, en hield het den hond voor, die het met graagte dronk. De werking deed zich oogenblikkelijk bespeuren; het dier herstelde volkomen, en leefde nog vele jaren na dit toeval, onder hetwelk hij anders onmisbaar zou bezweken zijn. Eene bijzondere omstandigheid gas mij aanleiding, mijn onderzoek omtrent deze zaak nog verder voort te zetten. Ik was op mijne terugreis naar Engeland, toen de Heer stevenson mij dezelve mededeelde, en ik had geene gelegenheid, zelf proeven omtrent dit onderwerp te nemen, doch schreef hierover aan een paar kundige vrienden, die suikerplantaadjen hadden; de uitkomst was zeer voldoende: men gaf, namelijk, honden rattenkruid in, en liet hun dan het sap van het suikerriet drinken, waardoor het gift volmaakt onschadelijk werd gemaakt. Een Edelman van het eiland Nevis berigtte mij, dat zijne plantaadjen, met steenen muren omgeven, juist daardoor de toevlugtsoorden van een groot

{==475==} {>>pagina-aanduiding<<}
getal ratten waren, die aan de planting zeer veel schade toebragten. Om haar te dooden, maakte men ballen, ter grootte van een ei, uit mais, boter en arsenicum bestaande, die men in de scheuren des muurs plaatste. De honden, die de wacht hielden, ontdekten weldra deze ballen, en zouden onfeilbaar hebben moeten sterven, als gevolg dezer vergiftiging; doch ontkwamen echter dit gevaar, doordien hunne meesters, kennis dragende van deze eigenschap des suikersaps, zich haasteden hun dat toe te dienen, hoezeer zij reeds in doodstuipen lagen: eene volkomene genezing was het gevolg dezer handelwijze, die onder het oog van mijnen Correspondent plaats had.
Ik moet nog van een paar bijzonderheden gewag maken, die betrekking hebben tot de vergiftige eigenschap van sommige visschen.
Iemand, die eenmaal de gevolgen van dit vergift heeft ondervonden, door eene bijzondere soort van visschen te weeg gebragt, zal altijd dezelfde gewaarwordingen bespeuren, wanneer hij het waagt te eten van visschen der zelfde soort, hoewel dezelve op dien tijd niet vergiftig zijn. De Heer newton, van het eiland St. Crux, verhaalde mij een merkwaardig geval ter bevestiging hiervan. Hij zeide mij, dat hij, op zekeren dag, met zijnen broeder en den Kapitein hyet, van een' zeer schoonen Barracuda at; en hoezeer noch hij, noch zijn broeder iets bij zich bespeurde, zoo gevoelde de Kapitein nogtans alle teekenen van vergiftiging, hoewel in een' minderen graad, dan wanneer de visch in het gevaarlijk jaargetij gegeten was. De Heer hyet verhaalde hierop, dat hij voormaals eens in gevaar was geweest te sterven, ten gevolge van het eten van een' vergiftigen Barracuda; en dat men hem reeds toen verzekerd had, dat hij in 't vervolg dezelfde gewaarwordingen (maar niet doodelijk) zou hebbèn, zoo dikwerf hij van die zelfde soort van visch in het gezonde tijdvak zou trachten te eten. Er zijn nog meer voorbeelden van dien aard te mijner kennisse gekomen.
Eene andere bijzonderheid is, dat eenige personen op sommige tijden geene gewaarwording hebben van de uitwerkselen des vergifts, en daarentegen op andere tijden wel, zonder dat men de oorzaak hiervan kan aanwijzen; waarvan ik vele voorbeelden heb gezien. Voor het overige is dit verschijnsel niet vreemder, dan hetgeen somtijds bij de pest, en bij die kwaadaardige pestkoorts, verkeerd genoeg gele koorts

{==476==} {>>pagina-aanduiding<<}
genoemd, plaats heeft. Even gelijk de besmetting dezer ziekte eene voorafgaande gesteldheid in het voorwerp vereischt, bij welke zij zal hechten, zoo kan men ook aannemen, dat er eene voorafgaande gesteldheid moet plaats vinden, zal het vergift der visschen zijne werking doen.

Beschrijving van het gehoor eens Britschen afgezants bij den Turkschen keizer.

(Getrokken uit w. turner's Journal of a Tour in the Levant, 3 Vol. 1821.)

- De gewoonte vereischt, dat de Gezant onder eenige schaduwrijke boomen blijft wachten, tot dat de Grootvizier voorbijgetrokken is, om denzelven alsdan naar het Serail te volgen. Zoodra nu de Kaimakan (want de Grootvizier was afwezig) met eenen grooten en luisterrijken stoet was voorbijgetrokken, (dus verhaalt de Heer turner, die tot het gevolg van dit Gezantschap behoorde) volgden ook wij. Naauwelijks waren wij binnen de eerste poort gekomen, of wij zagen eene zeer ruime, vierkante en opene plaats voor ons, die onbestraat en aan alle zijden met lage gebouwen omgeven was, alwaar tusschen de 2 en 3000 Janitsaren geschaard stonden. Nadat wij over deze plaats getrokken waren, kwamen wij aan eene tweede poort, tusschen welke en de derde eene groote vierkante zaal, Kapi Arase genaamd, dat is, tusschen de poorten, en waar dat verschrikkelijk verblijf des doods gevonden wordt, in hetwelk de Grootviziers en andere hooge staatspersonen de bekende zijden koorden ontvangen. Nadat wij hier omtrent een kwartier uurs verwijld hadden, kregen wij verlof om door de derde poort te mogen trekken. Thans bevonden wij ons in een' grooten tuin, in welken ons de zaal van den Divan en de gevel van het Serail terstond in het oog vielen. Beide deze gebouwen zijn in den Chineschen smaak gebouwd, en wel zoodanig, dat het rijk vergulde en geschilderde dak slechts 4 à 5 voet boven den muur uitsteekt. Juist toen wij in dezen tuin traden, verhief de geheele menigte der Janitsaren, die wij op het voorplein achtergelaten hadden, een geweldig geschreeuw, en ijlden weg; want op dat tijdstip werd hun de Pillaw uitgedeeld, waarbij het echter zoo ongeregeld toeging, dat velen hunner met 2 tot 3 portiën heengingen, terwijl weder

{==477==} {>>pagina-aanduiding<<}
anderen niet eene enkele hadden kunnen magtig worden. Deze klucht wordt gewoonlijk bij gelegenheden als de tegenwoordige vertoond, om, ware het mogelijk, den vreemdelingen vrees voor deze krijgslieden in te boezemen, die echter alleen voor hunne eigene regering geducht zijn. Hierop traden wij in de kamer van den Divan, waar de Kaimakan reeds in volle staatsie, vlak tegenover de deur, op eene sopha van de kostbaarste zijden stof, welke de geheele breedte van de kamer besloeg, gezeten was. Ter wederzijden hadden de Kadileskers van Romelië en Anatolië hunne plaatsen genomen. Het vertrek zelve was smal, maar rijk versierd, en de tafel glansrijk geschilderd en verguld. Aan de beide zijden van dit vertrek waren twee andere kamers, boven welke koepels geplaatst waren. Daar deze Turksche Heeren zich aan ons niet het minste kreunden, begaven wij ons dan ook, zonder iemand hunner te groeten, aan de eene zijde van het vertrek. Het duurde echter niet lang, of er kwam een aantal Turken binnen, die zich in twee rijen, van den zetel des Kaimakans tot aan de deur, plaatsten, en eenige regtzaken voorbragten, die alle binnen den tijd van een half uur waren afgedaan, en die dienen moesten, om ons een verheven denkbeeld van de Turksche regtspleging te doen opvatten. Voordat echter deze lieden gekomen waren, had de Kaimakan eenen brief aan den Sultan gezonden, in welken hij, volgens den aldaar gebruikelijken, zeer beleefden stijl, berigtte: ‘dat er een Gezant der ongeloovigen was aangekomen, die verzocht, zich voor de voeten van zijne Hoogheid te mogen nederwerpen.’ Nu werd het Keizerlijk antwoord aangekondigd, om hetwelk te ontvangen de Kaimakan zich van zijnen zetel verhief. Dit antwoord was veelvoudig, en ten laatste nog in een stuk mousselin, ingewikkeld. De
Kaimakan nam het zegel daar af, en overhandigde het aan de briefbrengers, die het kusten, aan het voorhoofd drukten, en in den zak staken. Ook de Kaimakan kuste den brief, drukte dien aan zijn voorhoofd, en las hem toen. De inhoud was (zoo als ik naderhand vernam) een bevel, ‘om deze ongeloovigen te spijzen, te wasschen en te kleeden, en hen alsdan aan de voeten van zijne Hoogheid te brengen.’ Toen de Kaimakan met het lezen van dit bevel gedaan had, (omstreeks half negen ure des morgens) werden er twee zeer breede bladen op omgekeerde stoelen gelegd, en gestikte handdoeken over onze kniën en die van den Kai-
{==478==} {>>pagina-aanduiding<<}
makan, uitgespreid. Nu werden er omtrent dertig Turksche, geregten te gelijker tijd opgedragen, maar ook bijna even spoedig weder weggenomen, gelijk dan ook niemand op dat tijdstip trek tot eten gevoelde. Nadat deze zoogenaamde maaltijd was afgeloopen, werd er water over onze handen gegoten. De Sultan zelf had ons, gedurende al dien tijd, door een verguld traliewerk boven den zetel van den Kaimakan gadegeslagen. Dit traliewerk was echter zoo digt, dat men niets anders kon zien, dan dat iemand daar achter stond; maar het was niet mogelijk, den persoon te herkennen. Thans verlieten wij dit vertrek, en kwamen in den tuin, waar ons pelzen werden uitgereikt; terwijl de eerste tolk der Porte degenen bij name opriep, voor wie zij bestemd waren. Wij moesten hier op nieuw een half uur wachten onder de boomen, terwijl er zelfs voor den Gezant niets was om te kunnen zitten, dan eene houten bank. Eindelijk kwam de Kaimakan, die tot dusverre nog in de kamer van den Divan gebleven was, bij ons. De weg, langs welken hij ons voerde, was ter wederzijden met lieden bezet, die hem hunne opwachting maakten. Zij bogen zich allen zeer diep voor hem, terwijl hij hun kushanden toewierp. De Gezant, benevens een
twintigtal van zijn gevolg, die pelzen ontvangen hadden, (want alleen dezen mogten volgen) vergezelden nu den Kaimakan. Dit begiftigen met eenen pels moet men echter geenszins als teeken van achting of eerbied aanzien; daar het veeleer als eene aalmoes is aan te merken. Bij de deur van het Serail werd ieder van ons door twee Kapidschi Baschi bij de armen gepakt, en door deze groffianen zoo erg geknepen, dat ik althans naderhand, in de tegenwoordigheid des Sultans, tot grooten schrik van mijne pijnigers, een' luiden gil gaf. Op gelijke wijze verzette ik mij (met een gelukkig gevolg) tegen hunne herhaalde pogingen, om mij het hoofd neder te drukken. Wij hadden de voorzorg gebruikt, om zonder degens te komen; en de Gezant ontweek daardoor de vernedering van genoodzaakt te zijn, op de vraag, of wij ook wapens bij ons hadden, den degen af te geven. Onze hoeden hielden wij op, omdat de Turken het voor onvoegzaam houden, in het openbaar het hoofd te ontblooten.
Thans werden wij door een voorportaal geleid naar eene zeer prachtige kamer, rijk versierd met tapijten, alle met goud doorweven, in welke drie rijen blanke gesnedenen,

{==479==} {>>pagina-aanduiding<<}
omstreeks tweehonderd in getal, geschaard stonden. Bij het binnentreden in deze troonzaal gingen wij met gebukte hoofden. De Sultan was aan het eind der zaal op eenen troon gezeten, die naar een ledekant geleek, door vier pilaren ondersteund en prachtig versierd. De zetel was van zwart fluweel, met snoeren sijne paarlen omgeven, en aan den hemel des troons hingen vergulde struiseijeren, met diamanten bezet. Op den tulband des Sultans schitterde een prachtige steen van die soort, benevens zoodanige pluim. Zijn pels was van de fijnste zijde, en met eenen sabelrand bezet. Zijn gordel was eene reeks van diamanten. De Sultan zelf is een der schoonste Turken, die ik ooit gezien heb. Zijne gelaatstrekken zijn regelmatig, zijn oog doordringend, en zijne geheele houding wijst eene koene vastheid van besluit aan. De doodelijk bleeke kleur zijns gelaats steekt bij het donkere zwart van zijnen digten baard sterk af. Hij is thans in den vollen bloei zijns levens.
De Afgezant plaatste zich digt voor hem, en hield zijne aanspraak in het Fransch, terwijl de tolk haar in het Turksch overbragt. Hierop gaf de Kaimakan het antwoord, 't welk de tolk weder in het Fransch overbragt. De Sultan zat gedurende al dien tijd volstrekt onbewegelijk; zijne oogen waren echter gedurig bezig. De Kamaikan bewoog zich mede zoo min als eenig ander der Turken. Zij stonden daar als betooverd, en schenen slechts standbeelden te zijn; zij hadden allen de handen regt voor het lijf nederhangende, en de oogen naar den grond gekeerd.
Op het einde dezer plegtigheid, die misschien tien minuten mogt hebben geduurd, stootten die beminnelijke Kapidschi Baschi ons met groote hevigheid achterwaarts, om te beletten, dat wij in het heengaan den Grooten Heer onzen rug niet zouden toekeeren. Hierop begaven wij ons door de beide poorten weder terug, en bestegen onze paarden. Op het plein wachtten wij, naar gewoonte, weder op den Kaimakan, die ons hier een half uur op hem deed wachten, ten einde ons nog eenmaal met zijnen plegtigen optogt te verblinden. Wij volgden hem tot aan de poort, waar hij ons, zonder verdere pligtplegingen, zelfs zonder afscheid te nemen, verliet. Hierop reden wij naar de waterzijde der stad, gingen in onze boot, stapten te Tophana weder aan wal, vanwaar wij, hijgende onder onze pelzen, verder reden, en eindelijk omstreeks den middag aan het Hotel van

{==480==} {>>pagina-aanduiding<<}
den Gezant kwamen, hartelijk verblijd, dat een tooneel was afgeloopen, bij hetwelk onze vermoeijenis door de voldane nieuwsgierigheid weinig was beloond geworden, en de minste onzer den smaad, dien wij hadden moeten verduren, op het levendigst had gevoeld.

Nieuw alphabet van en voor den opmerker.

E.


Edelman. Moet burgerlijk worden, om verdienstelijk te zijn.

Eendragt, maakt magt. Het eigenaardigste devies voor elke republiek, omdat elk staatsburger in dezelve iets beteekenen en bijdragen moet, zal er wezenlijk magt ontstaan, 't zij die magt al of niet in het brandpunt eener kroon zamenvloeije.

Eenheid, van geest, door den band van vrede, is de éénige ware eenheid in godsdienstige, burgerlijke en huishoudelijke maatschappijen. Eenheid van stoffelijke krachten door dwang levert een meer bevattelijk denkbeeld op, maar is levenloos en vernietigt zichzelve.

Eenvoudig. Het eenvoudige is het kenmerk der waarheid, maar ook van alwat schoon en goed is.

Eer. Men spreke van het punt van eer nimmer in de beteekenis van het Fransche punt van den degen, daar dit punt met de eer niets gemeen heeft.

Eerebogen. Behoefde men nimmer af te breken, daar nu en dan alleen maar de verandering van opschriften te pas kan komen.

Eermetaal. De ouden meenden met hunne verworvene lauwerkroonen bij iedere gelegenheid te moeten prijken. Thans schroeft men het behaalde eermetaal in eene doos, sluit het zorgvuldig weg, en het ziet geen daglicht meer. Even of het zich schaamt voor zijn' bezitter, of dat deze zich schaamt, het te hebben verworven.

Eeuw. Onze eeuw stelt zich aan, alsof zij de taak van twintig eeuwen had op zich genomen. Als op hare overspanning geene afmatting volgt, of als men haar niet wat mankop ingeeft, om haar tot insluimering te dwingen, hoe zal de wereld er dan wel uitzien, als men 1901 schrijft?

Engelschen. Zwetsen tot hunnent van vrijheden, en willen overal elders onderdrukken; ijveren om den handel te belet-
{==481==} {>>pagina-aanduiding<<}
ten in slaven, die minder behoefte aan vrijheid hebben, dan hunne medeburgers aan brood; verspreiden den Bijbel onder volken, die nog niet lezen kunnen, en geven den Ottomannen het staal in handen, om een volk te slagten, dat Christus belijdt!

Europa. Ook in een' zedelijken zin heeft haar hoofd de hitte van Afrika te verduren, terwijl hare voeten de ijsrotsen van Siberië bewandelen. Aan de eene zijde grijpen haar de Ottomannen, en aan de andere de Britten bij de slippen. Men oordeele, of hare positie wel de gemakkelijkste kan zijn.

Eutopia. Om het te ontdekken, moet men niet alleen den oceaan van ruimte, maar ook dien van tijd bestevenen; en dan zal het zich nog wel eens, vroeger of later, aan den gezigteinder opdoen.

Evangelie. Is hetzelve (vermetele vraag misschien!) te laat of te vroeg aan de wereld verkondigd? Zoo een van beide, dan zeker te vroeg, omdat men nog zoo weinig algemeen tot de hoogte is opgevoerd, om daarvan de verhevene eenvoudige beteekenis te bevatten.

Evenaar. Men stelle niet te veel vertrouwen in de zuiverheid van den evenaar des regts, daar ook de hand, die hem houdt, door driften of zwakheid niet beven moet.

Evenwigt, van Europa. Zie groote Mogendheden, Congressen, Napels, enz.

Ezels. Wenschelijk ware het, dat alle ezels de eigenschappen hadden van volharding, geduld, voorzigtigheid, en berusting in hun lot; of, zoo zij daarvan verstoken zijn, dat zij dan ten minste, zonder uitzondering, gedoemd waren, om - pakken te torschen, en naar den drijver te luisteren.


F.


Fabel. Heeft dit boven de geschiedenis vooruit, dat men in deze enkel ziet bewegen, in gene nog bovendien leven.

Fatsoen. Het fatsoen is zoo min bij uitsluiting in de hoogere standen te huis, als de kookkunst bij degenen, die lange messen dragen.

Feniks. Als men de dichters gelooven zou, dan moesten er meer feniksen dan spreeuwen of musschen zijn. Zie opdragten, lofdichten.

Fijn. In de beteekenis van valsch godsdienstig: door overhaling vervlogene kracht, met achterlating van het bozinksel.



{==482==} {>>pagina-aanduiding<<}

Bezoek, afgelegd bij het graf van Gustaaf Adolf, koning van Zweden.

(Door amalia von helwig.)

- Ik steeg langzaam en met een kloppend hart in den grafkelder af, welke ter regterhand van het koor, met een tamelijk hoog gewelf en vensters boven den grond voorzien, gebouwd is.
Ik ging regtstreeks naar het graf van gustaaf adolf, midden door eene reeks van verbleekt purper-kleurige, met fluweel bekleede doodkisten, rijk bezaaid met gouden kroonen en met franjen omzoomd, in welke de gebeenten der laatstoverledene Koningen, met hunne gemalinnen en vroeg overledene kinderen, bewaard worden. Ik zag hier echter thans slechts het graf van gustaaf adolf. Hij zelf was de aanlegger dezer begraafplaats geweest, welker bouwing hij bijzonder bespoedigde, hiertoe in 1629 dien bijzonderen grond bij zijn bevel voegende: ‘want ik weet zeer wel, dat de kruik, die dikwerf te water gaat, eindelijk breken moet.’ De Koning aanvaardde juist destijds den togt naar Duitschland, om voor de godsdienstige vrijheid zijner Duitsche geloofsgenooten eenen grooten strijd te ondernemen.
Hetgeen ik verwachtte, werd bewaarheid; maar trof mij daarom niet minder. Aan het achtereinde van het gewelf stond eene looden doodkist, geheel eenvoudig, zelfs armelijk in vergelijking met de overigen, versierd. Daar het soldeersel aan het hoofdeneinde was losgeraakt, en deze zijwand weggevallen, zoo vertoonde zich zijne heldenkruin hier bloot, onder het hooggewelfde deksel, rustende op een purperkleurig satijnen kussen, met gouden franjen omzoomd. De wijde mouwen waren van dezelfde kleur en stof, en de breede gouden galonnen lagen nog in goeden staat op de ineengevallene kleedingstukken; zoodat het scheen, of de tijd het niet had durven wagen, den verwoestenden tand te slaan in het laatste versiersel des overleden' Konings. In sprakelooze aandoening verzonken, leide ik onwillekeurig mijne beide handen zachtelijk op deze heldenkruin, die eenmaal de zetel was van zoo vele stoute gedachten, en de wieg van zoo vele onsterfelijke daden; en het was inderdaad met eene smartelij-
{==483==} {>>pagina-aanduiding<<}
ke gewaarwording, dat ik ontdekte, hoe het bovenste gedeelte des schedels ringswijze afgenomen was geweest, toen het balsemen van het koninklijk ligchaam te Weissenfels overhaast en gebrekkig door eenen aldaar wonenden Apotheker geschiedde. Het beeld van dezen held, zoo als hij mij uit vele schilderstukken en munten bekend was, stond mij echter in dit oogenblik zoo levendig voor den geest, dat ik niets van de verwoesting ontdekte, die een koele beschouwer zekerlijk daaraan zou hebben gezien, daar ik geheel vervuld was met de gedachte van zoo zeer in de nabijheid eens weleer zoo grooten mans te zijn. Geen wonder, dat ik mijnen vrienden, die bij dit bezoek niet tegenwoordig waren, niets anders weet te zeggen, dan alleen: Het was gustaaf adolf!
Slechts dit éénige kan ik mij zeer duidelijk herinneren, dat op de bovenlip slechts nog een gering gedeelte van den blonden knevelbaard was overgebleven. Het was mij echter onmogelijk, geloof te slaan aan het verhaal, dat sommige der vroegere beschouwers een gedeelte van dit sieraad ter herinnering zouden hebben afgesneden en medegenomen; dewijl zulks mij een kerkroof scheen te zijn, en onbegrijpelijk, hoe men deze eerwaardige overblijfsels anders dan met eerbiedigen schroom en als heiligdommen zou kunnen aanraken. En wien zouden bovendien de belangrijke indrukselen van zulk een ernstig en weemoedig oogenblik niet voor zijn geheel volgend leven voldoende zijn?

Heldhaftige getrouwheid van eenen bergschot.

(Door k. vogel.)

In het jaar 1795 geraakten de Breadalbanische soldaten te Glasgow met elkander in twist. Eenigen van hen werden gevangen gezet, en met ligchamelijke straffen bedreigd. Hierover werden hunne makkers zoo verstoord, dat zij het waagden, de gevangenen met geweld vrij te maken. Deze overtreding der krijgswet kon niet ongestraft worden voorbijgezien. Men nam de aanleggers daarvan in hechtenis, en wilde hun proces opmaken. Doch het bleek nu, dat er zoo velen aan dit oproer hadden deel genomen, dat het niet mogelijk was, al de schuldigen te straffen. Men besloot dus, de ge-
{==484==} {>>pagina-aanduiding<<}
vangenen van het strafwaardige hunner daad, zoo mogelijk, te overtuigen, opdat zij de schuldigsten zouden bekend maken. Dit gelukte nu in zoo verre, dat vier hunner, uit levendige overtuiging van het verkeerde dezer handelwijze zoo wel, als van de schande voor het Regement, wanneer allen gestraft werden, zich vrijwillig aanboden, voor al de overigen de straf te ondergaan. Deze edeldenkende lieden werden hierop terstond naar het kasteel van Edenburg gezonden, om aldaar te regt te staan. Op den weg derwaarts gebeurde er echter iets, dat het karakter der Bergschotten tot den grootsten roem verstrekt.
Een dezer gevangenen maakte aan den Officier van het escorte bekend, dat hij wel vooruitzag, wat zijn lot te Edenburg zou zijn; doch tevens, dat hij voor eenen vriend eene hoogstbelangrijke zaak te Glasgow te verrigten had, die hij vóór zijnen dood nog gaarne wenschte in orde te brengen; verzoekende dus aan den Officier, hem toe te staan, naar Glasgow terug te keeren, om aldaar die zaak af te doen; verzekerende, dat hij zoo spoedig daarmede zou kunnen gereed zijn, dat hij na verloop van weinige uren weder bij hem zou zijn, en wel voordat zij Edenburg zouden binnentrekken, om zich dan weder als gevangene onder zijne orders te stellen. Hij voegde als drangreden daarbij: ‘Gij hebt mij van kind af gekend; gij kent ook mijne geboorteplaats en maagschap, en weet dus, dat ik mijne belofte niet verbreken, maar weêr terug zal zijn, vóór gij het kasteel zult bereikt hebben.’ Dit was nu inderdaad voor eenen Officier, die de pligten van zijnen dienst kent, een hoogstbedenkelijk aanzoek. Het menschelijk gevoel zegevierde echter bij hem, en hij gaf aan hetzelve gehoor. De gevangene begaf zich dus tegen den nacht naar Glasgow op weg, bragt zijne zaken spoedig in orde, en keerde met het aanbreken van den dag weder terug. Om echter niet als Deserteur aangezien, gevat en naar Glasgow teruggevoerd te worden, moest hij een' grooten omweg nemen, door dalen en bosschen trekken; en dit was de reden, dat hij op het bepaalde tijdstip niet konde aankomen. Toen de Officier dus met zijne overige gevangenen reeds digt bij Edenburg genaderd was, en de gevangene nog niet kwam opdagen, was hij in de uiterste verlegenheid. Hij trok wel zeer langzaam voort; maar de gevangene liet zich niet zien. Eindelijk was hij dan toch genoodzaakt, het kasteel binnen te trekken; en, terwijl hij

{==485==} {>>pagina-aanduiding<<}
bezig is zijne gevangenen uit te leveren, komt mac-martin, doodsbleek van angst en vermoeijenis, buiten adem aanloopen, om toch niet door zijn te lang achterblijven oorzaak van verwijt te zijn voor zijnen weldoener!
Uit welk oogpunt men nu ook de daad des Officiers (den Overste collin campell) beschouwen moge, het ware te wenschen geweest, dat de edele getrouwheid van dezen Schot had kunnen aangezien worden als eene genoegdoening voor hem en zijne drie kameraden; doch de uitspraak was, dat één van hen, door het lot te bepalen, als slagtoffer der wet moest sterven. En toen nu de Dood, door dat lot, zijn offer stond te kiezen, ging hij mac-martin, die hem zoo heldhaftig onder de oogen gezien had, voorbij, en koos william sutherland, die op de duinen bij Edenburg werd doodgeschoten.

Zeldzame soort van onzekerheid.

In de afgeloopene eeuw verscheen, te Amsterdam, voor de toenmalige Commissarissen van Huwelijkszaken, een jeugdig paar, om zich ten huwelijk te laten aanteekenen. Nadat beider namen waren opgeteekend, vroeg men ook naar de namen der wederzijdsche ouders. Hoe vreemd zag men echter op, toen bruid en bruidegom ieder twee paar ouders, en dat wel dezelfde noemden; daarbij nogtans verklarende, geen broeder en zuster te zijn. Bij nader onderzoek verklaarde een dezer ouders, met name van der hard, als woordvoerder, zich hieromtrent op de volgende wijze: ‘Mijne Heeren! Hoezeer gij u over de opgave der jonge lieden te regt moogt verwonderen en in verlegenheid bevinden, zoo moeten wij nogtans verklaren, dat die opgave de éénige is, welke wij kunnen doen; 't geen uit het volgend verhaal blijken zal. Wij vaders verlieten, thans negentien jaren geleden, het vaderland met onze vrouwen, welke beide zich in hoogzwangeren staat bevonden. Na eenigen tijd ontstond er een zoo geweldige storm, dat ieder, die op het schip was, in den grootsten angst zich bevond. Deze angst, die wanorde, het geschreeuw en het jammeren der menigte, die zich in doodsgevaar achtte, werkten zoo hevig op onze vrouwen, dat zij, eer wij er aan dachten, bevielen van de beide kinderen, welke gij thans als bruid en bruide-
{==486==} {>>pagina-aanduiding<<}
gom ziet voor u staan. Hoezeer mijn vriend en ik afwisselend onze hulp en bijstand aan onze bijna stervende echtgenooten toebragten, zoo dachten wij, bij het dreigend gevaar, en het scheepswerk, waartoe de algemeene nood ons verpligtte, er niet aan, eenig teeken ter onderscheiding aan de kinderen te doen, maar plaatsten ze naast elkander in eene kooi, weltevreden dat zij geboren waren, en dat de moeders het leven behielden. Toen het weêr bedaarde, en onze gedachten weder terugkeerden, waren wij niet meer in staat, te onderscheiden, wien de jongen en wien het meisje toebehoorde. En zelfs naderhand is het ons niet
mogelijk geweest, deze zeldzame twijfeling weg te nemen; want er waren op dat tijdstip volstrekt geene andere getuigen bij de verlossing tegenwoordig geweest, dan wij alleen; de kinderen geleken bovendien veel naar elkander, daar wij niet alleen jaren lang zeer vertrouwde vrienden, maar ook nog in eenen verwijderden graad bloedverwanten waren; zoodat wij tot op dit oogenblik nog in het onzekere zijn. Wij besloten dus, toen wij, na het eindigen van den storm, bedaard over de zaak konden nadenken, beide kinderen als een gemeenschappelijk goed aan te merken, en kwamen overeen, ja beloofden elkander wederkeerig, deze beide uit den storm geredde panden als onze gezamenlijke kinderen aan te zien en op te voeden, en, als hunne neiging te eenigen tijde met onzen wensch mogt instemmen, hen met elkander te doen huwen. Te Amsterdam teruggekeerd, woonden wij bij elkander, voedden onze kinderen gemeenschappelijk op; en dit had ten gevolge, dat de gewenschte neiging voor elkaâr ontwaakte, en dat zij thans, juist op den negentienden gedenkdag dezer zeldzame gebeurtenis, voor u staan, om aangeteekend te worden.’ - De regters, evenzeer getroffen als verbaasd, vonden geene bedenking, deze jonge lieden in ondertrouw op te nemen.
Heeft ook misschien kotzebue de stof tot zijn blijspel: ‘Onze Frits,’ van dit geval ontleend?

Over de gewoonte van schootdieren te houden.

Deze gewoonte klimt tot de hoogste oudheid op, zoodat men de eerste sporen daarvan reeds in de fabelgeschiedenis zoeken moet. Deze toch doet ons zien, dat venus dui-
{==487==} {>>pagina-aanduiding<<}
ven en musschen, juno den paauw, minerva den katuil, jupiter zijnen arend, apollo de zwaan, cybele den leeuw, pan eenen bok, en neptunus eenen dolfijn tot lievelingsdier hadden. De Christelijke oudheid, die almede zeer rijk in beelden is, geeft dezelve ook aan drie van de vier Evangelisten, namelijk aan marcus eenen leeuw, aan lucas eenen os, en aan joannes eenen arend, tot altijddurende en onafscheidelijke medgezellen, zonder echter zelve hiervan eenige voldoende reden te kunnen geven; en de Legenden der Heiligen leveren ons zeer vele bewijzen van den hoogen ouderdom der gewoonte, om schootdieren te houden, op. Wij moeten hierbij echter ook aanmerken, dat, gelijk overal, zoo ook hier, de veranderlijkheid der mode werkzaam is geweest, en dat nu eens het eene, dan weder het andere dier de eer gehad heeft het schootdiertje der mode te zijn, en dus tot zoo lang gevoerd, gestreeld en geliefkoosd te worden, ja de rol eener Favorite te spelen, tot dat het door een' nieuwen lieveling verdrongen, en uit de heerschappij verjaagd werd. Wij willen ons thans voornamelijk alleen bij de honden en katten bepalen, en de geschiedenis der veranderlijke mode hierin met eenige korte trekken aanwijzen.
De hond heeft zich reeds sedert eeuwen onderscheiden; en de aanspraak, die hij op de genegenheid en bescherming van den mensch heeft, is oud, uitstekend en zeer gegrond. De jaarboeken van iederen leeftijd zijn vol van bewijzen der getrouwheid van dit dier, en van verhalen der diensten, welke het aan de menschen bewezen heeft. Er schijnt echter eene soort van verdrag tusschen de honden en de menschen te bestaan, volgens hetwelk de man verpligt is, iedere beleediging, zijnen hond aangedaan, alsof die hemzelven getroffen had, te wreken, en eene Dame aan haar lievelingshondje veel meer goede eigenschappen toekent, dan aan eenige andere persoon van haar eigen geslacht. Hoe vele dezer laatsten, die over den dood van echtgenoot en zoon, door eene verwonderlijke zielsverheffing, geenen enkelen traan stortten, weenden bitterlijk bij het verlies van een klein schoothondje, dat onder gebrek aan spijsvertering bezweek, en waarbij al de kunst van den medelijdenden Hondendokter te kort schoot! Getrouwheid aan zijnen meester is de hoofdeigenschap van dit dier, en de geschiedenis kent slechts een enkel voorbeeld van het tegendeel; het was namelijk de hond van richard,

{==488==} {>>pagina-aanduiding<<}
den zoon van cromwell; deze verliet zijnen heer, zoodra aan deszelfs vader de waardigheid van Protector des rijks was ontnomen, en vervoegde zich bij den wettigen erfgenaam des troons. Hiertegen vindt men echter zoo vele voorbeelden van onveranderlijke trouw en vaste gehechtheid aan den meester, dat men zeer gemakkelijk een geheel boekdeel daarmede konde vullen, ja meermalen werkelijk gevuld heeft. Wij willen hiervan slechts een enkel min bekend voorbeeld bijbrengen. Bij een' zwaren brand, die vóór ruim 40 jaren te Konstantinopel woedde, miste zekere Griek zijn kind, 't geen hij geloofde dat waarschijnlijk in de vlammen den dood gevonden had. Doch hoe groot was zijne verbazing, toen hij, bij zijnen besten vriend aan huis komende, het kind geheel onverzeerd aantrof! Zijn groote en getrouwe hond had namelijk dit kind uit zijne wieg gehaald, en naar het afgelegen huis van dien vriend gebragt. Getroffen riep deze Griek uit: ‘Neen! dit dier is veel te edel, dan dat het ooit den wormen tot voedsel zou verstrekken!’ En, uit eene woeste dankbaarheid, slagtte hij zelf het dier, bereidde een groot gastmaal, en at met zijne vrienden, op eene plegtige wijze, dien hond op.
Wij willen ons bij de schoonheid van den Deenschen hond, of den moed der doggen, of het vernuft van den poedel, of de snelheid van den hazewind even min ophouden, als bij den scherpen reuk van den brak, of de groote diensten van den bullenbijter, den werf- of herdershond (volgens buffon de stamvader van alle honden.) Neen, wij zullen bij die gelukkige troetelkinderen uit het hondengeslacht blijven stilstaan, die de deelgenooten van de kamer, het bed en de liefde hunner heeren, en vooral hunner meesteressen zijn, en onder den algemeenen naam van schoothondjes bekend zijn.
De gewoonte der Dames, om schoothondjes te hebben, is overoud; en geloofwaardige Geschiedschrijvers hebben den oorsprong daarvan op volgende wijze geboekt. Toen de adellijke Dames in Polen, uit hoofde van den togt, dien Koning boleslav II in het laatst der elfde eeuw naar Rusland deed, het gezelschap harer mannen gedurende zeven jaren moesten ontberen, en bovendien de grievende tijding ontvingen, dat zij niet ongevoelig waren voor de bekoorlijkheden der schoonen in Kiow, besloten zij, het regt van wedervergelding te dezen aanzien te bezigen, en begunstigden hare slaven met hare gunsten. Deze ontrouw, en hare

{==489==} {>>pagina-aanduiding<<}
veelmännerij, bleef echter niet lang geheim. De beleedigde mannen werden plotselijk van verlangen naar hunne woonsteden overvallen; en er verliep geen dag, of geheele scharen namen den weg naar huis weder aan. Bij hunne terugkomst, echter, vonden zij hunne burgten voor hen gesloten, in welke hunne trouwelooze vrouwen aan de zijde harer nieuwe echtgenooten streden, om hun den toegang te beletten. Er ontstond dus een slaven- en vrouwenkrijg, in welken echter de regtvaardige zaak der mannen de overhand behield. De slaven werden afgemaakt; de vrouwen, daarentegen, veinsden of gevoelden wezenlijk een opregt berouw; zij wisten althans de zwakke zijden harer mannen zoo wèl te treffen, dat deze ten laatste alles vergaven en vergaten. Hiermede was echter de Koning geenszins tevreden; zijn leger toch verminderde door deze wegloopers van dag tot dag. Toen hij zich dus genoodzaakt zag naar Polen terug te keeren, strafte hij hen, ontnam die vrouwen, welke nog zuigelingen hadden, bij slaven verwekt, deze kinderen, en liet haar, in stede hiervan, jonge honden zogen. Bovendien moesten alle Poolsche Dames, van toen af, wanneer zij uitgingen, jonge honden tot hare straf op den arm dragen. Doch de onuitputtelijke vindingrijkheid, aan het schoone geslacht zoo eigen, vond weldra middel, om aan deze straf een bevallig voorkomen te geven; zij maakten haar namelijk tot mode, en dat is zij in alle landen van Europa, en overal, waar zich Europeanen gevestigd hebben, tot op onze tijden, gebleven.
Welke soort van honden hiertoe het eerst gebezigd zijn, meldt de geschiedenis niet; onder de oudsten behooren nogtans zekerlijk de moppen. Op de beeldengalerij van het Hertoglijk kasteel te Gotha is (was althans in 1789) eene volgreeks van schilderijen van alle Saksische Vorsten en Vorstinnen, levensgrootte, op welke bijna ieder Vorst een' getrouwen bullenbijter aan zijne voeten en iedere Vorstin een klein schoothondje naast zich heeft; en deze laatsten zijn mopjes, of kleine Deensche hondjes. Zeker Genootschap, weleer door clemens XII met den banvloek verplet, stond in 1736 weder op, onder den naam van het Moppengezelschap; eenen naam, ontleend van hun zinnebeeld, dat een mophondje was; en hetzelve vond, zelfs in eenen Vorst, een' beschermbeer en grootmeester. In dit gezelschap werden ook vrouwen opgenomen, en deszelfs loges verspreidden zich, uit Duitschland, door Holland en Frankrijk, tot zelfs naar

{==490==} {>>pagina-aanduiding<<}
Engeland; deszelfs wetten en geheimenissen werden door den druk bekend; maar de orde zelve ging, na verloop van bijna 70 jaren, geheel te niet. In de plaats der mopjes kwamen nu, bij afwisseling, eerst het Bolognezer hondje, toen het leeuwtje, voorts de kleine Engelsche hazewind, en de keeshond. De eerste werd al spoedig, bijzonder uit hoofde zijner kleine gestalte, de lieveling der Dames; en de tweede hierdoor tevens een belangrijk handelsartikel voor de arme bewoners van het eiland Malta, welke deze dieren met de uiterste zorgvuldigheid opkweekten, en zeer duur verkochten. De kleine Engelsche hazewind handhaafde zijnen rang niet minder. Frederik de Groote had onder deze soort zijne Biche en Alkmene uitgekozen. De eerste dezer beiden mogt hem zelfs in het gevecht niet verlaten; hierdoor was het, dat hij, in den veldslag bij Saar, te gelijk met de geheele koninklijke bagaadje, in handen der vijanden, en dusdoende in handen der Gemalin van den Generaal nadasti kwam, die een' geruimen tijd weigerde, dezen krijgsgevangen uit te leveren; deze Biche verkreeg, na zijnen dood, een klein gedenkteeken op het terras van Sanssouci. De mode der keeshonden kwam het eerst te Weenen in zwang, waar men deze honden zeer duur, zelfs met veertig dukaten, betaalde. (*) Het kleine Deentje, de gevlekte, of zoogenaamde harlekijn, de poedel, de lange witharige, en de Boheemsche honden, behoorden weleer evenzeer onder de lievelingen der voorname lieden als de opgenoemden; en sedert werden zij zulks bij mindere
en geringe klassen van menschen. Velen uit het mannelijk geslacht weten zelfs niet, hoedanig zij zonder hond hunne ledige uren zullen aanvullen; en bij anderen heeft men opgemerkt, dat zij in de mode der honden even dikwerf afwisselen, als velen in hunne kleederdragt. Ja, de advertentiën van verlorene honden beginnen, in de nieuwspapieren, het getal van andere verliezen, zoo al niet te overtreffen, immers te evenaren; en de belooning, op het terugbrengen van den verloren hond gesteld, overtreft somwijlen verre die, op het vinden van een gouden horologie of een' diamanten ring uitgeloofd; en men rekent er zelfs op, dat de belooning voor den hond meestal veel prompter voldaan zal worden, dan die voor het laatste. Dat het Hon-
{==491==} {>>pagina-aanduiding<<}
dendokteren ook reeds eene fatsoenlijke broodwinning wordt, kan het voorbeeld van zoodanigen persoon doen zien, die zich daarmede een kapitaaltje van 12000 livres jaarlijksche renten verworven had.
Gaan wij over tot de kat. Deze, als zinnebeeld der vrijheid, dagteekent haar regt, als schootdier, van gelijken ouderdom met den hond. De oude Egyptenaars toch beweerden, dat isis zichzelve in eene kat veranderd hebbe, bewezen daarom aan dit dier eenen Goddelijken eerbied, en boden haar bij hunne maaltijden een eergestoelte aan. Wie zich aan eene kat vergreep, om haar te dooden, had evenzeer met het geregt als met het gepeupel te doen. Stierf zij daarentegen haren natuurlijken dood, dan werd haar lijk, even als dat der Koningen, gebalsemd; en de Dames onder hare vereerders lieten, ten teeken van droefheid, de wenkbraauwen afscheren. De gemalin van zekeren Griekschen Keizer liet haar lievelingskatje enkel uit goud dineren. De Profeet mohammed sneed liever een stuk uit zijnen mantel, dan dat hij den slaap zou storen van zijne kat, die daarop was ingesluimerd; en hij beloonde eenen Arabier, die hem een' belangrijken dienst bewezen had, daarvoor op het luisterrijkst, dat hij hem tot vader van deze kat benoemde. Tot regtvaardiging van dezen eerbied voor katten, meldt een Arabisch verhaal, dat, toen de muizen zich in de ark zoo zeer vermenigvuldigd hadden, dat noach op middelen ter vernietiging denken moest, hij den leeuw op den neus sloeg; deze niesde, en hieruit kwam eene zeer schoone kat te voorschijn, welke de eerste was, die in een' eeuwigdurenden krijg met de muizen leefde. Sommige reizigers verhalen, dat zij te Konstantinopel, en door de geheele Levant, hospitalen of gasthuizen hebben aangetroffen, door rijke en voorname lieden voor katten gesticht, in welke deze dieren op het minzaamst verwelkomd en onthaald worden. Zelfs in Duitschland heeft men uitstekende voorbeelden van zoodanige kattengenegenheid aangetroffen. Eene Dame aldaar vermaakte, bij
testament, aan hare gezamenlijke katten eene som van 5000 daalders, opdat zij voegzaam zouden kunnen leven; en eene andere maakte aan hare éénige lievelinge, op gelijke wijze, 500 guldens. Een Advocaat, die in 1785, als oude vrijer, te Neurenberg gestorven is, stelde, bij uitersten wil, zijne keukenmeid tot verzorgster zijner acht nagelatene katten, op een vast jaargeld, benevens vrije wo-
{==492==} {>>pagina-aanduiding<<}
ning, aan, en bepaalde daarbij, dat zij dagelijks 4 stuivers kostgeld voor elke kat zou ontvangen; twee aanzienlijke Neurenberger Dames werden bovendien tot voogdessen over deze katten benoemd, ten einde toe te zien, dat zij wèl verzorgd werden. Madame deshoulieres bezong hare lieve Grisette, gelijk de schoone Hertogin de maine hare Marlamain insgelijks door verzen in den Tempel der Gratiën vereeuwigde. Montagne vond daarin uitspanning voor zijnen geest, dat hij het bedrijf zijner kat bestudeerde. Het verblijf van den grooten colbert wemelde van schoone katten. Te Parijs is zelfs een gedenkstuk, door eenvoudigheid en sierlijkheid der bouwkunst tot eer verstrekkende, hetgeen de grafzerk dekt der kat van Madame de lesdiguieres.
Behalve de gewone huiskat, maakt men ook veel werks van de Cyprische, de Spaansche, de blaauwe of Karthuizer, de Angorasche, Perzische, en de zivetkat. De laatste vooral, in Guinea te huis behoorende, zal, zegt men, behalve eene groote mate van slimheid en vleijerij, ook een zeer groot geheugen bezitten. Hoezeer ook de katten in het slecht gerucht staan van valsch en boosaardig te zijn, en men te dezen aanzien zelfs ontzettende voorbeelden vindt opgegeven, zoo heeft dit evenwel, tot op dezen dag toe, de achting niet kunnen verminderen, die velen voor haar kweeken, noch haar van de liefde en oplettendheid der menschen kunnen berooven. De Heer mariette, Predikant te Kantelberg, (Canterbury) vergat eens, bij een gastmaal, zijne lievelingskat als naar gewoonte te voeren en te verzorgen; weshalve het boosaardig dier hem, uit wraakzucht, in den slaap verwurgde. Ten blijke, hoe verschoonend men meestal omtrent de misdrijven dezer dieren is, strekke het volgende ten voorbeelde. Zekere Dame strafte, vóór eenige jaren, met gelijke straf, de kat en haar zoontje, door hun namelijk gedurende acht dagen het gebruik van alle suiker, des morgens bij de koffij, te onthouden; de eerste, omdat zij een kanarievogeltje van het leven had beroofd; de andere, omdat hij, hierover vertoornd, de kat bij den staart had genomen, en haar, volgens zijne eigene uitdrukking, eenige malen vrij onzacht den grond had doen kussen. Doch, ten troost der goede kattenvriendinnen, zij dan ook weder gezegd, dat men daarentegen voorbeelden heeft van deze dieren, die zich op het graf harer meesteressen hebben doodgehongerd; en

{==493==} {>>pagina-aanduiding<<}
dat een der aanzienlijkste geslachten in Engeland aan eene kat zijnen rijkdom en volgende grootheid is verschuldigd. Richard whigtington, de stamvader van dit geslacht, ging, nog jongen zijnde, als kajuitwachter op een koopvaardijschip, en nam zijne kat mede; het schip verwoei ergens op de kust van Afrika, waar juist toen ter tijd de muizen, als eene verschrikkelijke landplaag, heerschten. De medegebragte kat nu rigtte onder deze onbevreesde muizen zulk eene groote slagting aan, dat de Neger-koning aldaar besloot, het onbekende dier, dat hun eene weldadige Godheid toescheen, voor eene groote som gouds te koopen. En dit leide den grond tot de volgende grootheid en rijkdom van dat geslacht.
Wanneer men nu verder bedenkt, dat men, behalve katten en honden, nog vogels, apen, konijntjes, witte muizen, slangen, hagedissen, ja zelfs eene zekere soort van sprinkhanen (de Cycade), en, wie zou het gelooven? zelfs jonge varkentjes tot schootdieren heeft uitgekozen; dan mag men, met zekeren Dichter, uitroepen:

De mensch blijft altijd mensch, in allerlei schakeren; 
Een mengsel overal van zwakheid en van kracht; 
Nu door verstand geleid, en dan door zijn begeeren, 
En door het laatste meest tot grilligheid gebragt. 


Kluchtig voorval, der baronesse d'Outreville bejegend.

Ten tijde dat Frankrijk door het grootste geldgebrek geplaagd werd, en ieder, die geen genoegzaam vertrouwen op de Assignaten stelde, zich tot den ruilhandel in natuurvoortbrengselen bepalen moest, kwam een reizende troep Tooneelspelers te Neufschatel in Normandije, om aldaar eenige representatiën te geven, tegen 20 en 10 sous de plaats, betaalbaar in geld of in kaas.
De Baronesse d'outreville, die, reeds vrij bejaard, op haar oud kasteel, twee uren vandaar verwijderd, woonde, hoort van deze Tooneelspelers spreken; onder welke voornamelijk de lange en magere Directeur dorval geroemd wordt, als de rol van Don Juan, in le festin de Pierre van corneille, bijzonder treffend uitvoerende. ‘Ik wil hem zien,’ zeide de Barones, en terstond liet zij hare

{==494==} {>>pagina-aanduiding<<}
vermolmde koets met twee werkpaarden van haren pachter bespannen. Blaise moet koetsier zijn; terwijl haar gevolg bestond uit geertruida, hare kamenier, de kleine nicole, haar petekind, en la jeunesse, haren grijzen kamerdienaar. Met veel deftigheids werd uit een goudbeursje een Louis d'or gehaald, die daarin sedert het huwelijk van lodewijk XV bewaard was. Naauwelijks is zij voor den Schouwburg aangekomen, of zij eischt vier plaatsen op den eersten rang, en reikt te gelijk het geliefde goudstuk over. Paljas, die als Controleur het geld ontvangt, overhandigt haar dadelijk, met eene sierlijke buiging, de vier loodjes, en roept: ‘Geef Madame het overige terug.’ Terstond worden vierhonderd kleine kazen bij haar in de koets gebragt, die zoo veel als twintig francs moesten bedragen. Op het zien dezer vreemde munt wordt de Barones geweldig boos, schreeuwt en tjantert op eene vreesselijke wijze. Haar gezelschap lacht; terwijl de menigte zich, al meesmuilende, schaterende en spottende rondom de koets verzamelt. De hoogadellijke Dame is intusschen, in weerwil van hare vertoogen, reeds tot aan de kin toe in de kaas gepakt, en begrijpt nu toch, dat zij onder deze omstandigheden den Schouwburg geenszins bezoeken kan, wil zij niet nog verder tot spot verstrekken. Zij besluit dus spoedig terug te keeren, en vertrekt met haren sterkriekenden voorraad, die haar en haar gezin voor een rond jaar van kaas voorzag, zonder den Don Juan gezien te hebben.




De kleinzoon.


Is de schoone tijd verdwenen, 
Toen ge, rijk aan kracht en vuur, 
Telgjes kweektet om u henen, 
Lievelingen van natuur; 
Draagt ge, nu, bij 't ijs der jaren, 
Ouden! niet één bloempje meer: 
Ook zij zorgt voor grijze haren; 
Andren schenkt haar hand u weêr. 
 
Moeder! is de bron gesloten, 
Waar het spelend wichtje aan lag, 
't Rijsje tot een' stam geschoten, 
Die reeds vruchten dragen mag; 

{==495==} {>>pagina-aanduiding<<}

Vader! hebt gij 't vormen, leiden 
Van den vluggen knaap volbragt: 
't Is een heerlijk loon voor beiden, 
Dat uw' avond tegenlacht. 
 
De eik, in uwen tuin gerezen, 
Schoot een spruitje, schoon en frisch, 
Dat, vermaagschapt aan uw wezen, 
Beider lust op 't sneeuwveld is: 
't Lieve wicht, dat, door zijn kozen, 
Nog met groen uw' winter tooit, 
En der lentes geurge rozen 
Op het bed der smarten strooit. 
 
't Jeugdig bootje, dat in 't leven 
Op geen harde klip nog stiet, 
Wordt door zefir voortgedreven; 
Zorgen kent de stuurman niet: 
't Heeft het lachje tot een' wimpel; 
En, hoe 't vorschend oog ook staar', 
De oude wordt geen' enklen rimpel 
In 't gespannen doek gewaar. 
 
In zijn' boezem gaan zij over, 
Al die lustjes, al die vreugd, 
En verbeeldings zoet getoover 
Plaatst hem weêr in de eerste jeugd; 
Hij ook laat het zorgen varen, 
Voor het echt genot gestemd; 
Hem ook worden 's levens baren, 
Als een spiegel, gladgekemd. 
 
Aan dien boezem, waar voor 't wichtje 
Eens de voênde nektar vloot, 
Rust des kleinzoons bol gezigtje, 
Vriendlijk als het morgenrood; 
Om die knien, waar 't knaapje stoeide, 
Dartelt nu diens lievlings beeld, 
En, waar eens dat roosje bloeide, 
Heeft natuur een nieuw geteeld. 

{==496==} {>>pagina-aanduiding<<}

Grijzen! 's levens schoone gaarde 
Is ook in uw' herfst niet arm, 
Stooktet ge eens de lagchende aarde 
Door den gloed der liefde warm: 
Ja, die liefde zal u loonen; 
Streelend zoet is 't, wat ge plukt, 
Als gij uwer kindren zonen 
Aan het kloppend harte drukt. 
 
h. van loghem. 


Aan Cynthia.


Mijn Cynthia! 
Gij toeft zoo lang in 't lustrijk Bajana; 
Zou mooglijk - ach! kan ik uw trouw verdenken! 
Geliefde Cynthia! zoudt gij 
Een' andren vriend uw hart en liefde schenken, 
En haten mij? 
 
Gij zijt zoo goed; 
Ik ken uw hart; ik ken uw rein gemoed; 
En zou dat hart mijn reine min verachten? - 
Helaas! dit denkbeeld, mijn vriendin! 
Bestormt mijn ziel te vaak in bange nachten, 
En hoont uw min. 
 
Neen, dierbre! neen, 
Gij blijft getrouw; gij zijt de mijne alleen; 
Mijn hart verdwaalt in waan en nutloos vreezen; 
Gij zijt de wellust van mijn hart; 
Gij kunt alleen mijn troost, mijn noordster wezen 
In diepe smart. 
 
Zoo ooit op aard 
Een druppel vreugd voor mij nog is bewaard, 
Uw min alleen kan mij dien wellust geven; - 
Ook dan, als ik ter ruste ga, 
Blijft gij voor mij de jongste vreugd van 't leven, 
Mijn Cynthia! 
 
M. 
Vrij naar het Latijn van propertius. 



{==497==} {>>pagina-aanduiding<<}

Mengelwerk.

De vereeniging van gevoel en rede noodzakelijk tot 's menschen volmaking en geluk.

Aan den Heer Redacteur der Vaderlandsche Letteroefeningen.

Eenigen tijd geleden las ik de Verhandeling van wijlen den Hoogleeraar borger, over het Mysticismus. Hoe veel voor mij geheel onbevattelijks in de stellingen der Duitsche wijsgeeren, betreffende God en Godsdienst, daarin voorkomende, gevonden worde, gaf toch die lectuur mij aanleiding, om mijne gedachten nader te bepalen op den geest van den tegenwoordigen tijd, ten opzigte van den Godsdienst in 't algemeen, niet alleen in Duitschland, maar ook in ons Nederland; en de hier bijgaande aanmerkingen waren het gevolg van die verdere overdenkingen. Ik neem de vrijheid, dit vertoogje U aan te bieden, en blijf, enz.

Bekend is de welgegronde aanmerking der wijsgeeren, dat, hoewel 's menschen ziel als een onstoffelijk en ondeelbaar wezen moet erkend worden, de bekrompenheid van het menschelijk verstand echter, in het nasporen van hare hoedanigheden en vermogens, gedrongen is, dezelve uit onderscheidene oogpunten te beschouwen, even alsof zij uit deelen ware zamengesteld. Diensvolgens hebben sommigen zich dezelve als denkend, gevoelend en begeerend voorgesteld, en die onderdeelen Rede, Gevoel en Wil genoemd. Wij willen liever, in navolging van wijlen den diepdenkenden borger, in zijne met roem bekende Disputatio de Mysticismo, de verdeeling bepalen tot Rede en Gevoel, of de ziel in werkzame en lijdende beginsels onderscheiden; ten eene, omdat de denkkracht en het vermogen van begeeren of verkiezen beide werkzame krachten zijn, en ten andere, omdat ons tegenwoordig oogmerk niet is, om van de vrijheid van den wil in het bijzonder te handelen.

{==498==} {>>pagina-aanduiding<<}

Ons bijzonder doel in dezen is, om aan te wijzen, dat de vereeniging van die aandoeningen, onder den algemeenen naam van Gevoel uitgedrukt, met het redelijk Verstand, 's menschen hoogste volmaaktheid en geluk, volgens de alwijze en liefderijke bedoelingen van den Schepper, alleen kan bevorderen; terwijl integendeel elk op zichzelve, afgescheiden van de andere, de schandelijkste en ongelukkigste gevolgen kan hebben, hetzij het Gevoel, alleen staande, in eene redelooze drift ontaarde, hetzij de zwakke Rede, ontbloot van alle gevoel, in eene doodsche werkeloosheid nederzinke, of op de stikdonkere bijpaden der Bovennatuurkunde verdwale.
Het lijdelijke deel der ziele, om van het bloot ligchamelijke, als pijn, honger, vaak enz., niet te spreken, bevat alle aandoeningen en gewaarwordingen, door de uiterlijke zintuigen en innerlijke bewustheid ontstaan, en die denkbeelden voortbrengen, welke onwillekeurige begeerten, afkeerigheden, driften enz. doen geboren worden. De volwassen mensch heeft dus de duidelijkste en zekerste bewustheid van eigen bestaan, en dat van duizende dingen buiten zich. Zijne eigene aandoeningen van binnen opmerkende, wordt hij, met welgevallen of met afkeer, in sommige zigtbare vertooningen, hoorbare klanken, gezegden en bedrijven, iets gewaar, dat hij verheven, schoon en verrukkelijk, of laag, leelijk en afschuwelijk noemt, naar een inwendig gevoel, waarvan hij zelden eene voldoende reden kan geven. In de vrije bedrijven vooral, van andere menschen en van hemzelven, gevoelt hij iets aanlokkends en behagelijks, of iets terugstootends en ongevalligs. Deze zoogenoemde zedelijke smaak brengt nog een eigenaardig gevoel mede, bij de gedachte aan eigene vrije bedrijven: in anderen vindt men wel de eene daad fraai, de andere leelijk; maar in onszelven gevoelen wij daarebboven een' prikkel tot het een en terugtrekking van het ander, welk gevoel onafscheidbaar vergezeld gaat met een denkbeeld van zedelijke verpligting, zoodat wij het eene, hetgeen wij goed noemen, verpligt zijn te doen, het andere, als kwaad, na

{==499==} {>>pagina-aanduiding<<}
te laten, en wij het, als 't ware, moeten doen of laten, schoon geen mensch iets daarvan kan weten, of er het allerminste voor- of nadeel bij heeft; welke prikkelingen, onder den naam van Geweten bekend, en gepaard met een besef van eigene zwakheid, eenig gevoel opwekken van het bestaan eens onzigtbaren Wezens, waarvan de mensch geheel afhangt, naar wiens gunst hij verlangt, en voor wiens straf hij vreest. Eindelijk verdienen nog de Gezelligheid, Menschlievendheid en Dankbaarheid aangestipt te worden, als behoorende onder de natuurlijke aandoeningen, die in eene gevoelige ziel huisvesten. Uit gemelde en andere aandoeningen en gevoelens worden de geneugten en verdrietelijkheden van zinnen, verbeelding en geweten geboren, en zijn de prikkels tot allerhande werkzaamheden.
Het andere oogpunt, waaruit wij onze ziel mogen beschouwen, is het zelfwerkend beginsel, hetzij hetzelve zich bepale tot het bewerken van denkbeelden, hetzij het dadelijke bedrijven verkieze; zijn doel is in het eerste geval waarheid, in het andere regt- of goedheid. Met onderscheidene namen drukken wij dit vermogen uit, als: 's menschen Rede, of redelijk Verstand, denkkracht, en vrij werkvermogen. Wij ontdekken reeds de zaden van deze plant in de eerste kinderlijke overleggingen en beschikkingen over de kindsche spelen. De mensch, tot eenen meer of min gevorderden ouderdom gekomen, kan zijne door voorgemelde aandoeningen en gevoelens voortgebragte of opgewekte denkbeelden overdenken, dat is zamenstellen, ontleden, uitbreiden, in hunne overeenkomst en verschil, verband of strijdigheid waarnemen, en daaruit volgende waarheden met meer- of minder klaarheid, naarmate van de natuur der denkbeelden en van de grootheid van 's menschen bekwaamheid en oefening, afleiden. De overtuiging van die waarheden hangt dus af van de klaarheid en juistheid dier denkbeelden zelve en derzelver verband. Daar nu van niets duidelijker bepaling gegeven kan worden, dan van die van hoegrootheid, en daar tevens de betrekking van verschillende hoegrootheden juis-
{==500==} {>>pagina-aanduiding<<}
ter dan van iets anders uitgedrukt kan worden, zoo is het blijkbaar, dat nergens voor den mensch grooter zekerheid gevonden kan worden, dan in de zuivere wiskunst, waarvan de hoegrootheid het onderwerp is. Het is dan de kennis van de eerste gronden en leerwijzen der wiskunde, die aan het verstand den besten weg aanwijst, om duidelijk en onderscheiden te leeren denken; niet, om in alle onderwerpen eene wiskundige klaarheid en zekerheid te zoeken; niet, om buiten het wiskundige alles voor onzeker en ongeloofelijk te houden; maar om denkbeeldige van wezenlijke of zakelijke waarheden, het klare van het duistere, het zekere van het waarschijnlijke, dit van het ongeloofelijke, en de eene soort van blijkbaarheid van eene andere
te onderscheiden. Die geest van onderscheiding doet den redelijken denker de meest waardige en gewigtige wetenschappen boven andere tot zijn onderzoek kiezen. Bij de noodige kundigheden tot zijn tijdelijk beroep voegt hij dus die der Zelfkennis, Zedekunde en Godgeleerdheid. Tot het onderzoek van deze gewigtige onderwerpen vinden wij aansporing in voorgemelde aandoeningen en gevoelens. Dus doet, bij voorbeeld, het genoemde duister gevoel van eene onzigtbare Oppermagt door de Rede de denkbeelden ontwikkelen, die daarin liggen opgesloten, en daardoor van trap tot trap naderen tot de verhevenste bevattingen en de blijkbaarste overtuiging van een volmaakt Opperwezen. Gevoel van eigene waarde en van eigenbelang prikkelen den redelijken denker aan, om zichzelven en alle zijne zedepligten wèl te leeren kennen en betrachten. Doch hiervan vervolgens nader.
Na deze omschrijving der beide hoofddeelen van 's menschen ziel stelle men zich de eigenaardige gevolgen en uitwerksels voor, die elk op zichzelve, van het ander geheel afgescheiden, kan voortbrengen; en wel in de eerste plaats, waartoe het lijdelijk of gevoelig deel der ziel ons kan vervoeren.
Men stelle zich dan iemand voor, die zich geheel beheerschen laat door zijne uiterlijke zinnen of inwendige aan-
{==501==} {>>pagina-aanduiding<<}
doeningen en verbeelding, die geen acht slaat op de vermaningen en eischen van Rede en gezond Verstand. Vermits alle neigingen en gevoelens de eerste beginselen zijn van begeerten en driften, wier aard medebrengt, dat zij, onbestuurd gelaten, altoos voorthollen, tot dat de uitgeputte krachten dezelve doen bezwijken ten nadeele van ligchaam en geest, zoo is het ontwijfelbaar zeker, dat de levendige en vurige jeugd, die zich zonder eigen omdenken of bestuur van een' opvoeder bevindt, tot de buitensporigheden van dierlijke lusten of dwaze grillen vervallen moet, en verder tot alle die onheilen, welke geweldige driften, hoop en vrees, liefde en haat, blijdschap en droefheid, en vele andere, den mensch berokkenen; onheilen, die, in rijper jaren, een ellendig verzwakt ligchaam en eene verdrietelijke ledigheid van den geest ten gevolge hebben. Eene toomelooze verbeelding maakt zich bij anderen belagchelijk en verachtelijk tevens. Zij heeft, ja, wel vlagen van uitgelatene vreugde, maar ook dikwijls van geweldige en troostelooze zielesmarten. Beuzelingen zelfs kunnen haar inderdaad ongelukkig maken. De kleinste zweer ziet zij voor een doodelijk gezwel, de minste koorts voor eene ongeneeslijke ziekte aan. Dezelfde mensch, die bij een' helderen zonneschijn zingt en danst, zucht en schreit in eene mistige lucht. De onschuldigste boert kan hem in toorn doen opvliegen, ja eene toevallige beweging in oog en wezenstrekken hem een' hatelijken en pijnigenden argwaan doen opvatten. Maar, waar een einde te vinden in de optelling van alle de dwaasheden, die de onbestuurde verbeelding tot werktuigen van haar eigen ongeluk weet te maken? Met één woord: volslagene razernij is meermalen het gevolg geweest van eene ontstelde verbeelding. Eene der ongegelukkigste van alle deze inbeeldingen mogen wij opmerken in de vervoeringen van die Godgewijde
neigingen, waarvan wij reeds een enkel woord gezegd hebben. Zoozeer het redelijk verstand deze inspraken des gemoeds kan veredelen, even zoo verderfelijk kunnen zij worden, wanneer zij den toom der Rede missen. In dit geval

{==502==} {>>pagina-aanduiding<<}
maakt die neiging zich geheel meester van de ziel; zij gevoelt dan welhaast eene vurige drift tot vereeniging met God; maar, bij gebrek aan eene verstandige oefening ter verkrijging van zulke onderscheidene denkbeelden van Gods eigenschappen als den mensch mogelijk is, rigt zich de drift naar eene duistere hersenschim. Die vereeniging wil men zelfs niet verstaan hebben in een' oneigenlijken zin, gelijk eene verstandige godsvrucht dezelve gebruikt, maar in eene eigenlijke beteekenis, als eene geheimzinnige eenheid met de Goddelijke natuur, waarvan volstrekt geen denkbeeld kan gemaakt worden. Deze drift slaat nu eens over tot een' afkeer van al het aardche en van alle menschelijke verkeering, om alleen in holen of woestijnen te zuchten en te bidden; bij anderen, of ook wel bij dezelfden, tot een' vasten waan van eene onmiddellijke en bovennatuurlijke bewerking van Gods geest, hetzij door inwendige verlichtingen, hetzij door uitwendige vertooningen of stemmen, die niemand der aanwezigen ziet of hoort. De uitwerksels van deze verbeeldingen zijn van verschillenden aard, naar dat de eene of andere hartstogt de overhand heeft. De wellustige kan zich kittelen met eene geestelijke liefde, en overslaan tot woorden en daden, die de eerbaarheid verbiedt op het papier te stellen. Het misbruik van sterken drank is voor hem te duchten, die door den smaak in dit vocht eene losheid van tong verkrijgt, om met een' vloed van woorden zijne hersenschimmen uit te boezemen, die hij dan voor Goddelijke inspraken houdt. Is hoogmoed het hoofdgebrek, dan is heerschzucht en onverdraagzaamheid, althans diepe verachting van allen, die zich niet aan zijne vermeende Godspraken willen onderwerpen, het eigenaardig gevolg; hetgeen, zoo de magt hem niet ontbreekt, op Inquisitie en ketterdooden uitloopt. Overvalt zulk eene kwaal den zwaarmoedigen en vreesachtigen, in wien het nog niet geheel verdoofd geweten eenige wroeging doet gevoelen, dan vervalt hij ligt in vlagen
van vertwijfeling en wanhoop, alsof hij van God verlaten en tot de eeuwige verdoemenis verordineerd

{==503==} {>>pagina-aanduiding<<}
is, zoodat het beeld van den Satan hem reeds aangrimt, om hem ter helle te slepen. Is de dweeper van een fijn en zeer aandoenlijk zenuwgestel, dan vertoont zich deze krankzinnigheid, bij de minste ontsteltenis, in ligchamelijke schuddingen en stuiptrekkingen, schreijen en gillen, bezwijmingen, enz. Doch, genoeg hiervan. Om voort te gaan, merken wij aan, dat dit overdreven godsdienstig gevoel, zelve eene geweldige drift zijnde, een gezworen vijand is van alle koele en bedaarde overwegingen des redelijken verstands, rakende den aard en de gronden van godsdienstige en zedekundige waarheden. Dat overdenken en redeneren is den dweeper veel te droog en te koud; hierom kan het lezen van de eenvoudig klare leeringen en zedelessen der Schriftuur hem niet stichten; de levendige en vurige verbeeldingen van Goddelijke inspraken verduisteren ten eenemale de doode letter. De hoogvliegende Oostersche spreekmanieren en de levendige schilderingen in het Hooglied zijn de geliefde teksten, die men nu eens in een' eigenlijken, dan weder in een' geestelijken zin opvat, niet naar de regelen van gezond verstand, maar naar de kittelingen der verbeelding en inwendige bevindingen, die bij deze ongelukkigen te allen tijde de éénige gronden uitmaken van hun geloof en Godsdienst. Schoon dan deze vrome verrukkingen iets aanlokkelijks en betooverends bij sommige welmeenend Godsdienstigen mogen hebben, bij nader inzien zijn zij eene blinde drift, die voor verbetering en beteugeling bijna ten eenemale ongeschikt is, als verwerpende alle redelijk bestuur en bedaard overleg, en alzoo regtstreeks leidende tot de slavernij der toomelooste hartstogten, die allerhande ondeugden voortbrengen, en hartverscheurende verdrietelijkheden ten gevolge kunnen hebben.
Beschouwen wij nu, ten tweede, eene andere soort van menschen, in de meeste opzigten vlak overstaande tegen de vorigen. Lieten dezen zich alleen vervoeren door aandoeningen, inwendig gevoel, uiterlijke gewaarwordingen, de anderen verwerpen alle deze bewegingen, die zij voor kinderlijke bijgeloovigheden en beuzelachtige inbeel-
{==504==} {>>pagina-aanduiding<<}
dingen houden, die geen' grond van waarheid aan den verstandigen denker kunnen opleveren; waarom zij de eerste opwellingen van alle die prikkelingen zoo veel mogelijk smoren en onderdrukken. De welverzekerde kennis der waarheid is het éenig doel van dezen denker. Om daartoe te geraken, is de kennis en beoefening der onfeilbare gronden en redeneerwijze der zuivere wiskunde zijne eerste hoofdstudie. Daar hij zijne kennis alleen op zekere bewijzen wil bouwen, begint hij zijn onderzoek met aan alles te twijfelen. Bij ondervinding wetende, dat zijne uiterlijke zintuigen hem meermalen bedrogen, twijfelt hij ook, of er buiten hem iets aanwezig zij. Door duidelijke bepalingen tracht hij eerst volkomene en stellige denkbeelden te vormen van het voorstel, waarvan hij de waarheid of valschheid zoekt te vinden in zijne volgende bewijzen, welker schakels door zoo vele axiomata vast ineensluiten, om het laatste begeerde besluit op te leveren. Onze wiskundige denker, de lagere wetenschappen voor het gemeene gros der menschen overlatende, denkt in de Bovennatuurkunde, als de bron van alle wetenschappen, zijnen weetlust te zullen verzadigen, indien dezelve immer verzadigd zal kunnen worden. Wezen, Zelfstandigheid, Magt, Oorzaak, Vrijheid, Geest, enz. zijn de onderwerpen van deze wetenschap. Maar de begeerde klaarheid van denkbeelden, die wiskundige grootheid hem oplevert, kan hij hier niet vinden. Geene juiste bepaling kan hij uitvinden, die hem duidelijke en stellige denkbeelden geeft van deze
woorden. Zijne gewone betoogwijze weet hij hier niet tot zijn genoegen in het werk te stellen. Zijne wijsgeerige gestrengheid verbiedt hem dus alle overtuiging van hetgeen over alle deze zaken geredekaveld wordt, buiten het spoor van wiskundige axiomata en volkomen klare definitiën.
Zien wij nu den toestand en de geestgesteldheid van dezen wijsgeer in. Van alle zinnelijke aandoeningen, die den mensch zoo vele aangename en onschuldige genoegens kunnen aanbrengen, is deze ongevoelige denker ten eenemale verstoken; de nog edeler genietingen van eene

{==505==} {>>pagina-aanduiding<<}
welgeregelde verbeelding mist hij geheel, ja versmaadt ze met eene trotsche verontwaardiging, gelijk zeker wijsgeer, die, na het aanhooren van een treffend, verheven dichtstuk, met eene koude ongevoeligheid kon vragen: ‘Wel, wat bewijst het?’ Daar de gevoelige aandoeningen natuurlijke prikkels zijn tot werkzaamheid en genot, moge deze denker zich wachten voor vele beuzelachtige bedrijven, maar hij moet een ledig ijdel ondervinden, dat voor den rusteloozen geest allerverdrietigst is, en dat hij onmogelijk met zijne teleurgestelde en nuttelooze mijmeringen kan aanvullen. Die mijmeringen zelve moeten eerlang eene gedurige pijnbank voor hem worden. Hij wil in zijne bovennatuurkunde, gelijk in alle ander onderzoek, wiskundige klaarheid en zekerheid vinden; en het mislukken van dat doel pijnigt hem te allen tijde. Wanneer hij zich vruchteloos afslooft, om zich een klaar denkbeeld te vormen van de innerlijke natuur van eenen Geest, van eigenlijke Magt en Oorzaak, van een zuiver vrij Werkvermogen, dan verliest hij zich in ondoordringbare duisternissen; dan kan hij, zal hij zijner wijsgeerige beginselen getrouw blijven, nimmer overtuigd worden van, en geloof geven aan het bestaan van God; hij moet blijven twijfelen aan de mogelijkheid van vrijheid, en of hij zelf een vrijwerkend wezen zij. Of het eeuwig en onveranderlijk onderscheid tusschen zedelijk goed en kwaad uit bloote bovennatuurkundige beginsels beredeneerd kan worden, staat ons hier niet te beslissen; doch in allen gevalle zal die kennis, beroofd van het geloof in God en een eerbiedig gevoel van de eischen des gewetens, van luttel uitwerking zijn.
Ellendig wijsgeer, die in geen' God gelooft, en wiens kennis van goed en kwaad ten meeste in eene hoogvliegende bespiegeling gelegen is! Ellendig wijsgeer, nog eens, die geene der gewigtigste en heilzaamste waarheden met eene gegronde overtuiging kan gelooven, die zijne ziel niet kent voor een wezen, van zijn ligchaam onderscheiden, en die geen' grond heeft om in een toekomend bestaan zijne hoop en zijn vertrouwen te stellen,

{==506==} {>>pagina-aanduiding<<}
maar in eene ondragelijke twijfeling zijne dagen slijt; terwijl de schrik voor eene kort aanstaande vernietiging hem ligt tot den uitersten graad van wanhoop doet nederzinken, die zelfmoord, of eene overgaaf aan den laagsten wellust, ten gevolge kan hebben!
Doch genoeg van deze akelige beschouwingen. Laten wij nu aangenamer beelden aan onzen geest voorstellen, die de vereeniging van Gevoel en Rede kan uitwerken.
Wanneer de ziel hare aandoeningen, gevoelens en driften gadeslaat, en, op het geleide van gezond verstand, de maat overdenkt, naar welke zij ingevolgd, en hoe zij bestuurd en geleid moeten worden, om het bestendigst en redelijkst genoegen te verschaffen, kan zij hare kennis zoodanig bepalen, dat zij, overeenkomstig met hare natuur handelende, zich het meest volmaakt, en het hoogste geluk deelachtig wordt. (*) Immers deze wijze kan de genoegens zijner aandoenlijke of gevoelige natuur niet alleen in het bloote zinnelijke, maar ook in de edeler verrukkingen zijner verbeelding gewaarworden, die hart en zinnen beide, door een' geoefenden smaak in het verhevene, schoone, boertige enz. der dichtkunst en andere fraaije kunsten, genieten mogen, dewijl dan dat verhevene en schoone, hoewel der naauwe klem van schoolgeleerdheid ontworsteld, de eeuwige grondregels van waarheid en orde in acht neemt. Alle die hartstogtelijke gemoedsbewegingen van hoop en vrees, toorn en liefde, blijdschap en droefheid, door de teugels der gezonde Rede bestuurd, hinderen niet aan 's menschen geluk, maar doen hem integendeel zijne genoegens levendiger gevoelen en met ijver behartigen. Het gevoel van eer en waar belang zal eene edele en belangelooze grootmoedigheid ontvonken, die laaghartigen hoogmoed en eigenbaat verfoeit, en de waarlijk groote ziel nog meer verheft en

{==507==} {>>pagina-aanduiding<<}
streelt. De vrolijke genietingen der gezelligheid zijn alleen het deel van hem, die tijd, plaats en maat met verstand in acht neemt. Eene der hoogste en tevens betamelijke wellusten mag hij smaken, die, uit eene verstandige menschlievendheid, het geluk van anderen vergroot. Dankbaarheid moge voor den trotschaard een lastig gevoel zijn, de redelijke weldoener wil op zijne beurt zich laten verpligten, zonder vernedering, laffe vleijerij, of hulpbetooning in schandelijke bedrijven, door verstand en geweten veroordeeld: onder dergelijke bepalingen der Rede is het vergelden zelf een werk van het reinste vermaak. Gevoelt de onbedorven mensch in zich iets, dat hem aan een onzigtbaar hooger Wezen doet denken, en eene gemengde aandoening van ontzag en vrees, met liefde en blijdschap, te wege brengt, dan heeft hij, zonder eenige voorafgaande geleerdheid en geoefendheid in de redeneer- en bovennatuurkunde, slechts een aandachtig oog te slaan op alwat hem omringt, op den hemel boven zijn hoofd, op de aarde onder zijne voeten, op zijn eigen ligchaam, op elk dier, plant of steen; en, hoe ongeleerd, doch met een gezond menschenverstand begaafd, zal hij vast erkennen moeten, dat dit alles zoo van zelve niet heeft kunnen voor den dag komen, maar (nadat hem eenige bijzonderheden voor den geest gebragt zijn, die zijner eerste opmerkinge ontgaan waren) dat een magtig, wijs en goed Wezen dat alles gemaakt moet hebben. De minst beschaafde, die eenige acht op zijn inwendig gevoel slaat, zal dan ligt begrijpen, dat vloeken en zweren, dronkenschap en ongeoorloofde wellust aan dat magtig en goed Wezen mishagen moeten, ja mogelijk door hetzelve gestraft zullen worden. Maar hij, die in onze meer beschaafde maatschappij geboren en opgevoed, en dus eenigermate gevorderd is in de oefening des verstands, kan alle die blijken van des Scheppers grootheid veel duidelijker beseffen. Hij ontmoet wel spoedig onbegrijpelijke verborgenheden; maar zijn natuurlijk gezond verstand leert hem,
dezelve voor anderen over te laten, duidelijk begrijpende, dat hij die kennis niet noodig

{==508==} {>>pagina-aanduiding<<}
heeft; dat het zoeken daarnaar hem niet past, en zijn pligt niet zijn kan. Hij begrijpt luttel van hetgene de wijsgeeren van een' eeuwigen en alomtegenwoordigen Geest zeggen; maar hij hecht duidelijke denkbeelden aan de woorden Vader, Verzorger en Weldoener, ook aan die van Koning en Opperheer; en deze overdenkingen kunnen hem tot eene welgegronde en stichtelijke godsvrucht opleiden. De meer schrandere en geoefende wijsgeer, door de kennis van de gronden en betoogwijze der zuivere wiskunde voorbereid, kan eenige schreden verder gaan. Hij weet, uit de beschouwing van zijn eigen bestaan, van stof, van tijd, van plaats, van kennis en magt, door min en meer duidelijke uitbreidingen, vergelijkingen en tegenstellingen dezer denkbeelden, eene hem voldoende bevatting te vormen van een Wezen, onderscheiden van al het stoffelijke, en hetwelk altijd en overal eene onbepaalde kennis en magt noodzakelijk bezitten moet, waardoor alles bestaat, onderhouden en bestuurd wordt; uit welke bevattingen de Godsdienst- en zedepligten met meerdere en mindere klaarheid te zijner overtuiging afgeleid worden. Hij beseft wel duidelijk, dat stellige denkbeelden van Gods natuurlijke eigenschappen voor hem onmogelijk zijn; maar zijne, hoewel enkel negative, bevattingen zijn voor zijne gezonde Rede genoeg, om dat Wezen volkomen te onderscheiden van alwat buiten hetzelve bestaat, en van deszelfs bestaan eene even voldoende verzekering te hebben als van zijn eigen. Wanneer deze wijsgeer zijne gedachten vestigt op dit vrij denkend en werkend vermogen zijner ziel, en daarbij let op alle de bekende eigenschappen, die zijne zintuigen hem van de stof leeren kennen, dan kan hij, zonder eene lange en diepzinnige redekaveling, bij tegenstelling de onstoffelijkheid zijner ziel ontdekken. Hieruit, en uit de beschouwing van 's menschen toestand op deze wereld, kan hij opklimmen tot de hoogst waarschijnlijke
vermoedens van een toekomend bestaan van 's menschen ziel na dit leven. Doch, daar het oogmerk niet is, om in dit stukje van eenigen geopenbaarden Godsdienst te spreken,

{==509==} {>>pagina-aanduiding<<}
willen wij dit onderwerp niet verder vervolgen. Het is genoeg, uit het gemelde te besluiten, dat de wijsgeer, door het Redeslicht alleen reeds, zich met vele verhevene onderwerpen kan bezig houden, ter volmaking en verbetering van zijn verstand en hart beide, en alzoo zijn hoogst geluk kan bevorderen, mits die Rede zijne weetgierigheid bepale binnen den kring van menschelijke wijsheid. Onder deze bepaling kan hij zich ook in de beoefening van vele andere aangename en nuttige wetenschappen bezig houden; als eenig deel der zoo veel omvattende natuurkunde en natuurlijke historie, alwaar waarnemingen en proeven hem, bij een verstandig nadenken, zoo onafgebroken in eene treffende verwondering brengen; gelijk de burgerlijke en staatsgeschiedenis hem de menschelijke natuur in het groot leert kennen, om in het groot te denken en te handelen, en daarna met mond of pen de minkundige natuurgenooten te onderwijzen en te verlichten. Ja, deze ernstige wijsgeer kan ook de edelste vermaken der verbeelding genieten, als hij zich verheft tot de verhevenste vlugt der poëzij, en de genoegens der andere fraaije kunsten ook voor hem geschikt zijn, mits die verbeelding de grenzen van het gezond verstand niet voorbijholle. Uit alle welke aanmerkingen wij meenen te mogen besluiten, dat alle menschen, hetzij ze eene kleine of groote mate van natuurlijke en verkregene kundigheden, van redelijk verstand, of meerdere of mindere sijnheid en levendigheid van gevoel bezitten, door eene gepaste vereeniging van Rede en Gevoel, dien trap van volkomenheid en geluk kunnen bereiken, die voor hen geschikt is. De eenvoudige werkman kan, onder handenärbeid, met het vrolijk zingen van een niet heel keurig liedje zich vermaken, of de wanden van zijne stulp met welgevallen bekijken, die met grof prent- of beeldwerk opgesierd zijn, en daarna weltevreden rusten, wèl bedacht, dat hij niemand mag mishandelen. De hoogere standen en dieper denkers kunnen zich met betere
werkzaamheden vermaken, en hunnen kring uitbreiden van genietingen en pligten, die het natuurlijk gezond men-
{==510==} {>>pagina-aanduiding<<}
schenverstand uit de natuurlijke gevoelens en inspraken des harten kan afleiden. Terwijl die zeldzame geesten, die van nature met eene levendige verbeelding, fijnen smaak en vlug doordringend verstand begaafd zijn, en tevens door een' onvermoeiden ijver tot beoefening bezield, tot eene kennis kunnen opklimmen, voor den gewonen mensch niet te bereiken, zoodat zij voor genoegens vatbaar zijn, anderen onbekend, indien zij ook hun groot verstand gebruiken tot het leiden en besturen hunner levendige gevoelens, en zich niet nutteloos kwellen over de eindpalen hunner nasporingen, die zij buiten twijfel ook met meer klaarheid zullen kunnen zien dan andere menschen. Hoe noodzakelijk is dan niet de vereeniging van Gevoel en Rede voor 's menschen volmaking en geluk!




Waarneming van een' levenden draadworm in een' grooten groenen sprinkhaan, waargenomen aan de baden van St. Gervais, digt bij den mont-blanc.

(Medegedeeld door den Heer a. matthey, M.D. te Geneve.)

Het is algemeen bekend, dat de Gordius, of Draadworm, een geslacht van draadvormige wormen is, dat verschillende soorten en van onderscheidene grootte in zich bevat; alsmede, dat een derzelve, ter dikte eener gewone snaar, en bruin of zwartachtig van kleur, zich gemeenlijk in de stilstaande wateren der fonteinen, in poelen van versch water, en in zachtvloeijende rivieren onthoudt, en dat men hem dus overvloediger in bergachtige landen dan in vlakke streken aantreft. Misschien is het echter minder algemeen bekend, dat die zelfde worm, welke eene lengte van 2 à 3 voet heeft, en zich met eene aanmerkelijke snelheid in het water, even als de waterslangen en alen, beweegt, ook wel eens levende in het ligchaam van den grooten groenen Krekel (Locusta viri-
{==511==} {>>pagina-aanduiding<<}
dissima, fabr.) gevonden wordt, en dat hij bovendien uit den staat van volmaakte uitdrooging en schijnbaren dood weder tot zijn vorig leven en oorspronkelijke vlugheid kan teruggebragt worden, wanneer men hem eenigen tijd in versch water houdt.
De Heer E**, de zoon, nam een' zoodanigen Krekel waar, die voor het badhuis langzaam voortkroop, en niet meer de kracht bezat om te springen. Het verbleekt voorkomen van dit dier, en de gemakkelijkheid, waarmede de achterpooten zich van het lijf afzonderden bij het enkel aanraken met de vingeren, verbaasden dien Heer; nog meer echter het zien van een' rolronden worm, ter lengte van 2½ voet, die uit het ligchaam van dat zelfde dier voortkwam. Men riep mij, en ik herkende terstond den worm voor eenen Gordius. Ik plaatste hem in een bakje met versch water uit de beek, en hij bewoog zich ook oogenblikkelijk, met de grootste snelheid het ligchaam naar alle kanten buigende. Ik opende nu den Krekel, en vond het lijf geheel ledig, slechts een enkel wit vezeltje bemerkende, dat daarin zweefde, en 't geen mij niets anders dan een ingekrompen ingewand scheen te zijn.
Eenige dagen daarna bragt men mij een' tweeden Krekel van dezelfde soort, die nog in volle kracht scheen te zijn. Hij had niettemin een' verbazend dikken buik; en men verzekerde mij, dat het einde van eenen worm somtijds uit het achterste gedeelte des diers te voorschijn kwam. Om mij van de waarheid der zaak te overtuigen, maakte ik eene insnijding in den rug des Krekels; en op hetzelfde oogenblik zag ik de beide uiteinden van eenen Draadworm uit de wond te voorschijn komen, maar zich ook bijna even schielijk weder verborgen. De wond bleef gesloten, en de krekel kwijnde een dag of drie, terwijl de worm gedurende al dien tijd verborgen bleef. Op den vierden dag was de Krekel gestorven, en de worm spiraalswijze gewonden, zonder beweging, uitgedroogd en aan den wand van het glas gekleefd, onder welk de Krekel geplaatst was. De worm bleef voorts tot aan den avond op mijne tafel aan de lucht blootgesteld. Toen

{==512==} {>>pagina-aanduiding<<}
besloot ik echter, hem in wijngeest te bewaren; maar oordeelde het noodzakelijk, hem vooraf in water te leggen, om, ware het mogelijk, hem zijne natuurlijke gedaante terug te geven. Ik werd echter terstond getroffen door de bewegingen, die zich in het dier vertoonden, naar gelange hetzelve van het vocht doordrongen werd. Nadat hij echter zijne vorige dikte herkregen had, hielden, na verloop van eenige minuten, deze bewegingen geheelenal op; en zij vertoonden zich ook niet weder, noch dien dag, noch den volgenden. Ik liet hem dus in het water liggen, mij overtuigd houdende, dat hij alsnu voor altijd het leven verloren had.
Op den derden dag bragt men mij een' nieuwen, levenden Gordius; en ik leide hem in de kuip, waarin de doode geplaatst was. Op het oogenblik echter, dat ik in dezelve koud water goot, meende ik eene kleine trilling in een der uiteinden van dezen laatsten te bespeuren. Ik vernieuwde het water in de kuip geheel door verschwater uit de beek, en ik zag van tijd tot tijd de beweging toenemen, die mij aanvankelijk slechts schijnbaar had toegeschenen. Op het einde van den dag had de worm weder al zijne kracht en vlugheid herkregen, zoodat hij zich in niets onderscheidde van dien, welke eerst nieuwelings in de kuip geplaatst was.
Sedert heb ik deze proef meermalen, zoo wel met denzelfden worm als met andere, herhaald, die of natuurlijk of opzettelijk gedurende 2 à 3 dagen gedroogd waren. Ik kan derhalve aan de waarheid dezer herleving niet meer twijfelen. Deze zonderlinge eigenschap van het leven te hernemen, nadat alle uiterlijke kenmerken van eenen volstrekten dood aanwezig zijn, is dus niet meer een uitsluitend eigendom der mikroskopische diertjes, gelijk de raderdiertjes, drupäaltjes enz.
Er blijft thans nog over, te onderzoeken, tot hoeverre zich deze wederherleving uitstrekt; alsmede, hoe de Gordius in het ligchaam des Krekels kome.





{==513==} {>>pagina-aanduiding<<}

Ontzettend ongeval eens stoomschips op het meer Champlain in Amerika.

(Uit de Brieven eener Engelsche Dame over de Vereenigde Staten van Amerika, geschreven in 1818-1820. Londen, 1821.)

Eene der schoonste Stoompaketbooten, in Amerika vervaardigd, is, zeer onlangs, op het meer Champlain, op de ontzettendste wijze verongelukt. De Kapitein, door eene onverwachte ongesteldheid overvallen, had het bevel over het vaartuig, voor deze reis, zijnen twintigjarigen zoon opgedragen. Meer dan veertig passagiers bevonden zich op het schip, dat, bij allerheftigsten tegenwind, op de haven van St. John aanhield. In weerwil der hooge zee, ging de vaart zeer wel, en ten een ure na middernacht had men de helft des meers bereikt.
Een passagier, die uit de spijskamer iets voor zich gehaald had, liet onvoorzigtiglijk op een hoekbufet aldaar eene brandende kaars staan, zonder op te merken, dat de vlam de bovenplank konde bereiken.
Een der schepelingen ontdekte een schijnsel, dat hem verdacht voorkwam; hij schoot toe, hoorde het vuur knappen, en zag, dat de deur van het vertrek reeds brandde: in dit oogenblik baande de vlam zich eenen doortogt naar buiten, en sloeg hem tegen. Hij liep naar eene kleine deur, naar het slaapvertrek der vrouwen geleidende; zij was van binnen gesloten, en zijn roepen en kloppen werd, van wege het tumult van wind en golven, niet gehoord. Hij ijlde naar het verdek, om den Kapitein het schrikkelijk nieuws te melden, en geraakte vervolgens, door eene andere deur, in het verblijf der vrouwen; maar ten zelfden oogenblikke drong ook de vlam daarbinnen, en greep terstond het naaste bedde aan. De jonge Kapitein riep al zijne manschap bijeen, om hun in korte woorden af te vragen, of, naardien de sloepen niet allen te gelijk konden opnemen, zij hunne toestemming wilden geven, dat de passagiers gered werden, en hij, met de

{==514==} {>>pagina-aanduiding<<}
manschap, den, schier ontwijfelbaren, dood in de golven zoude afwachten? Edelmoediglijk volgde eene eenparige bewiliiging. De sloepen werden te water gebragt. Reeds stonden de masten in lichtelaaijen brand, en den stuurman verzengden de kleederen, terwijl hij het roer nog hield vastgeklemd. De hitte des vuurs verhoogde de werkzaamheid der stoommachine. Het brandende schip vloog over de golven, en naderde het eiland, op hetwelk men aanhield. Terwijl men bezig was, de jammerende vrouwen en kinderen in de beide sloepen te bergen, ontslipte het roer, niet langer houdbaar, de hand des stuurmans; het schip draaide zich eensklaps als in eenen cirkel om, en werd in eene tegengestelde rigting teugelloos voortgedreven. De stoommachine te naderen, was onmogelijk: toen echter de brandstof verteerde, was ook hare kracht uitgeput, en het vaartuig aan wind en golven prijs gegeven.
De passagiers bevonden zich thans in de sloepen, en de Kapitein en zijne manschap poogden nog, hun de aan de vlammen ontrukte vrouwen en kinderen toe te werpen. Vergeefs werden deze wakkere lieden gedrongen, zich insgelijks in de, bovendien reeds overladene en door de vlammen bedreigde, kleine vaartuigen te redden; zij bleven, en hielden zich eeniglijk bezig, de geredden zoo spoedig doenlijk te verwijderen. Thans ontdekte men eerst, dat eene vrouw en een zestienjarig jongeling vergeten waren. De laatste werd terstond op eene plank gebonden, en een wakkere zwemmer stortte zich met hem in zee, om, zoo mogelijk, nog eene der sloepen te bereiken. De dappere Kapitein hield intusschen de van schrik schier beseffelooze vrouw in zijne armen, en zich op het brandende verdek zoo lang staande, tot al de manschap, zich aan een en ander houtwerk vastklemmende, het boord verlaten had. Hierop wierp hij eene daartoe gereed gehoudene tafelplank in zee, en zich daarop, zonder de ongelukkige los te laten, welke hij hoopte te redden. Deze echter, van angst buiten zichzelve, kneep hem de keel dermate tee, dat hij zich van haar moest losscheuren. Eene baar sleepte de vrouw weg; en, bij eene

{==515==} {>>pagina-aanduiding<<}
vruchtelooze poging om haar van nieuws te grijpen, zag hij nog, hoe zij, vóór zij te gronde ging, een rookend stuk houts trachtte te vatten.
De koene Kapitein voer voort, rondom het brandende schipsgeraamte te zwemmen, en zijne lotgenooten, die hem nog mogten hooren, te vermanen, insgelijks in deszelfs nabijheid te blijven, wijl de sloepen, wanneer zij de passagiers aan wal gezet hadden, andermaal naar het schip zouden heenroeijen. De matrozen der sloepen ondertusschen hadden twee mijlen verre met wind en golven te kampen, bevorens het hun gelukte, de passagiers aan een' verlaten' oever, te midden van een' donkeren en stormenden nacht, te ontschepen. Vervolgens keerden zij onmiddellijk naar hunne ongelukkige makkers terug. Reeds was de dag aangebroken, eer zij het rookende schipsgeraamte ontdekten. Nabij hetzelve lag, op eene drijvende plank, eene menschelijke gedaante. Het was de jonge Kapitein, zonder bewustheid, maar nog levende. Men nam hem behoedzaam op, en zijne redding gelukte. Van de matrozen werd slechts één enkele geborgen, die zich, acht uren lang, met behulp van een stuk houts, had boven gehouden, maar thans ook op het punt van bezwijken was. - Te Bordentown viel den Kapitein en passagiers de zorgvuldigste verzorging ten deel.





Brieven uit en over Sicilië.

Palermo, Junij 1821.

Gij begeert, dat ik u reeds het een en ander wegens mijn verblijf alhier melden zal. Ik zou dat zekerlijk kunnen doen, zoo ik het voorbeeld van eenen onzer reisgenooten wilde volgen, die, in vollen ernst, op den tweeden dag na onze aankomst, verzekerde, dat hij reeds al de straten der stad doorkruist, alle omstreken bezien had, ja geheel Sicilië reeds kende. Het is waar, dat dit land, door het zonderlinge, 't geen het aanbiedt, in zekeren zin

{==516==} {>>pagina-aanduiding<<}
zich spoedig doet kennen; maar juist daarom vereischt hetzelve misschien eene des te grootere opmerkzaamheid in het waarnemen. Ik zal intusschen geven, wat ik geven kan.
De eerste indruk, dien Palermo op mij maakte, was wel ver van aangenaam. De hemel toch was, gedurende al den tijd van ons verblijf tot hiertoe, bewolkt; zware nevels schoven laag langs het gebergte heen, en beletten alle uitzigt. Toen ik bij de moelje aan land stapte, werd ik door eene hevige regenbui overvallen, maar ook terstond door eenen hoop van schreeuwende Bonachi, het ware evenbeeld der Napelsche Lazaroni, onder den arm gevat, en door hen met uitgespreide regenschermen naar de stad, die nog omstreeks een vierde mijl van de moelje verwijderd is, meer gedragen en gesleept, dan geleid. De walgelijke reuk der traan en olie, waarin hier algemeen de visch gebakken wordt; de naauwe en morsige straten; het donker voorkomen der huizen, die meest alle met ijzeren traliën voor de vensters bezet zijn; het hatelijk gezigt, eindelijk, van lijflinnen, uit alle verdiepingen over de straat hangende, en het opzien naar den vrijen hemel belemmerende: dit alles werkte zoo onaangenaam op mijn gevoel, dat de gedachte mij onverdragelijk werd, van misschien verscheidene maanden te dezer plaatse te moeten doorbrengen. Een weinig later werd ik echter met deze stad, althans gedeeltelijk, weder bevredigd. De straten van Kassaro en Maqueda, die lijnregt midden door de stad loopen, en in het middelpunt elkander regthoekig doorsnijden, leveren daar ter plaatse een allertreffendst gezigt op; hoezeer zij ook op zichzelve naauw, en, behalve eenige paleizen, meestal met kleine huizen bezet zijn. Aan de eene zijde toch leveren zij het uitzigt op naar de Porta nuova, met een' hoogen, door galerijen omgeven', toren voorzien; aan de andere, op de zee met haar onbegrensd verschiet. Verder zijn de hoofdkerk, in een' gemengden Gottischen en oud-Italiaanschen smaak, op een plein, met balustraden en standbeelden omgeven, gebouwd; het paleis van den

{==517==} {>>pagina-aanduiding<<}
tegenwoordigen Stadhouder, den Kardinaal gravina; het Koninklijk paleis met zijne bolwerken; dat van butera, sessa en eenige andere, alsmede het verblijf der Jezuiten, de voornaamste gebouwen binnen de stad; terwijl buiten de poort de paleizen van Orleans, van de Prinsen butera en belmonte in Olivuzza, benevens de overblijfselen van een oud Moorsch kasteel, het meest waardig zijn gezien te worden. De huizen zijn in 't algemeen in de straten naar Monte reale en Monte Pellegrino veel luchtiger en schooner, dan de donkere opeengepakte steenhoopen in de overige gedeelten der stad. De bestrating, uit groote gehouwene steenplaten bestaande, is in de straten Kassaro en Maqueda voortreffelijk; in de overige ellendig. De winkels der vreemde kooplieden zijn fraai en welvoorzien, waartegen de overige des te jammerlijker afsteken. De boekhandel bestaat genoegzaam alleen in Fransche werken, en van leesbibliotheken weet men daar niets. Den schouwburg kon ik ligtelijk vergeten, want een enkel woord is reeds te veel daarvan. Vóór de Revolutie moet hier eene opera geweest zijn, welke met die in San Carlos kon wedijveren; thans echter bezoekt men eene slechte komedie alleen, om in de loges te kunnen praten; en het gebouw zelve komt naauwelijks met het theater Fondo te Napels in vergelijking. Men kan echter deze uitspanning hier ook gemakkelijker dan in andere steden van Italië ontberen, omdat hier nog de conversationi en feste di campagna, dat zijn bijeenkomsten op een landhuis aan de Strada Montreale of Olivuzza, heeft. Een ander gedeelte
der voorname inwoners, vooral de mannen, komen in hunne casino's bijeen, die inderdaad van onze koffijhuizen alleen daarin verschillen, dat zij fraaijer gemeubeld zijn, men daar geene ververschingen krijgt, en eene besprokene plaats hebben moet. De koffijhuizen zijn daarentegen, even als te Napels, kleine vertrekken, maar fraai beschilderd en helder verlicht; en hunne voornaamste verdienste bestaat in het maken van allerlei soorten van ijs, waarvan de namen tot in het bespot-
{==518==} {>>pagina-aanduiding<<}
telijke gaan: zoo vond ik onlangs eene schiumo di limonelli Napolitano con deutro una bomba Americana.
De schoonste plaats der stad is voorzeker wel de Corso marino, die van de Porta felice langs de zee in eene uitgestrektheid van 2500 schreden op een' terrasvormigen wal om de stad heenloopt. De gevels der schoonste paleizen verheffen zich hier statig boven de muren, die ter eene zijde van den weg met versieringen zijn voorzien; terwijl onder, aan den voet, alleën met standbeelden en lustprieelen aangelegd zijn. Ter andere zijde, aan den kant der zee, is een breede, eenigzins verheven weg voor voetgangers, met witte marmeren platen bevloerd, en met marmeren banken voorzien, van welke men op zijn gemak de drie- ja viervoudige rij van rijtuigen kan zien voorbijrollen, die niet zelden eene vrij grappige vertooning oplevert. Zoo verschijnt hier menigmaal een prachtige Landauer, met een allerfraaist Engelsch span, achter eene waggelende Desobligeante van een' ouden prelaat of raadsheer, met moeite door zijne muilezels voortgetrokken; en met hetzelfde trotsche gevoel in de borst rijdt hier een elegant en modieus gekleed heertje op eenen naneef van bileam's lastdier, als hij, die weldra op een klein, maar moedig inlandsch paard volgt; terwijl tusschenbeiden een ander op eenen trotschen Engelschman zijne bedrevenheid in de rijkunst ten toon spreidt. Over 't algemeen kostte het mij in het eerst niet weinig moeite, den schaterenden lach te bedwingen, wanneer ik nu eens eenen prelaat in achtbare houding, dan weder eene bejaarde dame, als Amazone gekleed, en somtijds geheele scharen van rappe jonge lieden, op gezadelde en volkomen getuigde ezels, in een' korten draf door de straten zag schokken, of eenen anderen troep met deze dieren over berg en dal zag hollen. Hoe aangenaam nu deze wandeling ook zijn moge, wordt zij nogtans voor eenen vreemdeling van al haar schoon beroofd door den onlijdelijken stank, uit het rottende wier en slijm geboren, door de zee onophoudelijk tegen
dezen dijk aangespoeld; van welken stank de inlanders, zelfs het schoo-
{==519==} {>>pagina-aanduiding<<}
ne geslacht, welks zenuwen anders zoo aandoenlijk zijn, echter niets schijnen te bespeuren. Een aangenaam toevoegsel tot deze wandeling is, dat zij langs den kruidtuin en dien van flora voert, waar men zich dan weder door de aangenaamste schakeringen van groen en bloemen en de meeste verscheidenheid van geuren gestreeld vindt.
Palermo ligt in eene kom van bergen ingesloten, die zich aan den eenen kant tot Monte Pellegrino en aan den anderen tot aan kaap Mongerbino uitstrekken, en door deze beide armen de golf maken, welke tot voor de stad reikt. Het eerste gezigt op de omstreek is verrukkelijk; en, hoezeer de bergen van den top tot aan den voet kaal zijn, hebben zij nogtans een bevallig voorkomen. De lucht bezit hier eene verwonderlijke doorzigtigheid, welke aan dezelve een onnavolgbaar koloriet van een zacht blaauw en daartegen sterk afstekend donker purper in de schaduwpartijen geeft, 't welk dat in de Italiaansche landschappen nog verre overtreft. De dalen hebben almede bij het eerste aanzien een lagchend voorkomen, en het geel der thans reeds gemaaide velden maakt met het verschillend groen der olijf-, esschen-, plataan- en acaciaboomen een aangenaam contrast. De talrijke villa's, die in een' wijden kring rondom de stad gelegen zijn, streelen het oog. Doch al deze tooverglansen verdwijnen, wanneer men het land meer van nabij beziet. Het gras is dun en verschroeid. De olijfboom met zijnen kreupelen stam, en de leelijke plant der Indiaansche vijgen, wier stekelige gedaante de velden aanvult, moet, zoo wel als de dorre aloëheggen, verre achterstaan bij het frissche tapijt onzer dalen, de rijke velden en vruchtbare weiden, of bij de koele schaduw der hooge en zware eiken, en het heilig duister der dennenwouden. De hooge steenen muren, die ter zijde der landwegen zich uitstrekken, en slechts zelden eenig uitzigt in den omtrek veroorloven; de graauwe vierkante muren der boerenwoningen, zonder dak of gevel; de weinige kudden; het behoeftig en afzigtelijk voorkomen der boeren, - dit alles verhoogt het afstekende met het lagchend voorkomen onzer bloeijende

{==520==} {>>pagina-aanduiding<<}
velden en vrolijke dorpen, in welke welvaart en gulle opregtheid heerschen. Ik wil hiermede geenszins beweren, dat ook dit land geene partijen oplevert, voor den landschapschilder van veel waarde. Immers, kloostergebouwen, met Gottisch gewelfde gangen, van een romanesk voorkomen; waterkommen, tot welke men met marmeren trappen afklimt, en hierbij veeltijds pittoreske groepen van rustende landlieden of wanstaltig gekleede monniken, die hier hunne beesten drenken, leveren niet zelden een verrassend tooneel op. Gewoonlijk treft men hier op de wegen karavanen van 10 en 20 reizigers aan, allen te paard, in wijde donkerkleurige broeken, korte buizen en bonte kappen gekleed, ook wel met hooge witte mutsen, van welke de Bonachi (de bedelaars) hunnen naam ontleenen, op het hoofd, en tevens allen gewapend met lange schietgeweren, die dwars over den zadelknop liggen, nog daarenboven dikwerf met eene sabel en een paar pistolen in den gordel voorzien; met zulk een' toestel zitten zij op hooge zadels met zeer korte stijgbeugels, zoodat men hen in de verte voor eene echt Oostersche karavaan of voor eene bende Guerillas zou aanzien; en op die wijze doen dikwerf vrouwen de reis mede. De rijken, daarentegen, of zij, die meer op hun gemak gesteld zijn, reizen in draagstoelen met muilezels. Dit rijtuig bestaat uit het bovenstuk eener koets, in welke twee personen tegenover elkander kunnen zitten. Het draagzadel dezer muilezels is met vele schelletjes bezet, zoo wel om van verre te kunnen gehoord worden, als ook, zegt men, ter aanmoediging dezer dieren, die, nu een ander soortgelijk dier wanende achter zich te hebben, hetzelve willen vooruitblijven. Men zegt ook, dat deze manier van reizen zeer gemakkelijk is, hoezeer ik dezelve nog niet beproefd heb; want mijne uitstappen in den omtrek gaan nog niet verder, dan tot vier mijlen afstands, naar Montreal. De weg daarheen leidt door eene der schoonste voorsteden van
Palermo, langs villa's en boomgroepen, en door bebouwde velden, tot aan den voet des bergs, waarop Montreal gebouwd is. Vanhier stijgt

{==521==} {>>pagina-aanduiding<<}
de weg langzaam op, tot daar, waar eene heerlijke groep van boomen, in den weelderigsten groei, rondom eene bron, met marmer ingesloten, geplant is; vanwaar men dan ook het schoonste uitzigt heeft over Palermo en de bergen van Monte Gesu, alsmede over de zee. De maan ging juist op, toen wij op onzen terugtogt waren. Groot en blinkend verhief zij zich over het schaduwrijke dal, en luisterrijk werd haar licht teruggekaatst in eene oneindige lichtstreep, die over de vlakte der zee zich al bevende uitstrekte. De koepels der hoofdstad schitterden in haren glans, terwijl de lichttoren aan de moelje met haar scheen te willen wedijveren. Geheele wolken van aangename geuren kwamen ons uit de zijdelingsche bosschaadjen van oranje-, jasmijn- en geitenblad-boomen te gemoet; en het was zeker zulk een oogenblik, dat aan dit dal den naam van het gouden dal en den lusthof van Sicilië gegeven heeft. Montreal heeft, behalve de domkerk, die de oudste van geheel Sicilië heet, niets merkwaardigs; nogtans verdient het opvoedingsinstituut voor kinderen van onbemiddelde Officieren, onder het opzigt eens eerwaardigen Zwitserschen Oversten, meerdere opmerking, dan het rijke Benediktijner klooster, dat zich mede aldaar bevindt. Het genoegen, op dit togtje genoten, bragt mij tot den voorslag, om des volgenden daags een tweede naar Monte Pellegrino te doen, waar, volgens de legende, het graf van rosalia en de grot zijn moet, welke zij zou bewoond hebben. Dat deze Beschermheilige van Palermo eene nicht van willem den Goedhartigen geweest, en in 1159, in den bloei harer jaren, herwaarts der wereld ontvloden zij; dat zij ook, toen, na verloop van 600 jaren, haar gebeente werd wedergevonden door eenen man, wien zij zulks in eenen droom geopenbaard had,
Palermo van eene verwoestende pest bevrijd, en zich hierdoor bij de inwoners zeer verdienstelijk gemaakt hebbe, - zal u zeker reeds uit brydone of andere reisbeschrijvers genoegzaam bekend zijn. Om den toegang tot dezen berg gemakkelijker te maken, op welken de schoone Heilige bij lange na niet veilig zou geweest zijn, zoo destijds reeds een weg derwaarts hadde geleid, heeft men eenen rijweg, op steenen bogen rustende, aangelegd; hoezeer de togt daarheen nog altijd bezwaarlijk genoeg is, om als boetdoening voor eenige kleine zonden te verstrekken. Wij hadden ons met rijtuig tot aan den voet des bergs laten brengen, en hoopten nog vóór donker den top te bereiken, om alsdan bij mane-
{==522==} {>>pagina-aanduiding<<}
schijn de terugreis te kunnen aannemen. Doch wij hadden misgerekend; het was reeds duister, eer wij den weg nog slechts ter helfte hadden afgelegd, en wij bevonden ons nu op de helling eens bergs, waar een hobbelig voetpad, tusschen eene menigte woest door elkander liggende klippen en rotsbrokken, met veel moeite naar den top geleidde. Men kan zich naauwelijks eene woester en kaler landstreek voorstellen. Het vermolmd gesteente geleek naar overblijfsels van reusachtige menschen, en men kon zich verbeelden op het slagveld der hemelbestormers te zijn. Het bleeke en flaauwe maanlicht verhoogde nog het akelige dezer omstreek; de diepe, doodsche stilte werd slechts nu en dan door het schuifelen eener slang, of het geruisch eener hagedis, die van onder de verdorde struiken en bladen te voorschijn kwam, afgebroken; en de Echo alleen beantwoordde, in lange wederkaatsingen, den roep, dien wij eenen onzer vooruitgestreefde togtgenooten tot terugkeering toezonden. Dit alles bragt ons in eene zoo zwaarmoedige stemming, dat wij eerst weder ruimer begonnen te ademen, toen wij deze sombere woestijn reeds lang verlaten hadden. Hoe ongelukkig nu ook dit togtje moge uitgevallen zijn, hebben wij hetzelve nogtans in geenen deele opgegeven,
naardien men van die hoogte het allervoortreffelijkst uitzigt heeft, van de eene zijde tot aan de naastgelegene Liparische eilanden, en van de andere tot aan de nog veel verder gelegene Etna zich uitstrekkende.

Palermo, Junij 1821.

Men moet, wil men den inwoneren dezer stad regt doen, bekennen, dat de gastvrijheid, die beroemde deugd der oudheid, hier meer nog dan ergers elders in Italië is bewaard gebleven. De gewoonte, om den vreemdeling bij zijne aankomst op groote gastmalen te onthalen, is nog even zoo, als zij door brydone geschilderd werd, in zwang. Het behoort tot de wellevendheid, drie of vier uren aan eene tafel door te brengen, onder den last der spijzen en lekkernijen, vooral van visch en groenten, als doorbuigende; aan welke gewoonte zich dan ook de vreemdeling moet onderwerpen, zoodra hij een' aanbevelingsbrief aan eenigen Duka of Principe heeft, door wien hij dan terstond des volgenden daags overal wordt ingeleid. De etiquette bij deze maaltijden, alsmede de talrijke bezoeken, die men dagelijks geven

{==523==} {>>pagina-aanduiding<<}
en ontvangen moet, zijn tamelijk lastig; aan de tafel zelve heerscht echter een meer vrolijke en opgeruimde geest, en het gesprek wordt dikwerf luide en levendig genoeg. De krachtigste wijn des lands, en de koude punch, die nog daarenboven gedurende den maaltijd wordt rondgediend, draagt hiertoe gewisselijk niet weinig bij. Ik voor mij kan echter in den zoo hoog geroemden Syrakuser- of in den Marsallo-wijn geen' smaak vinden; immers, wanneer men ze onvermengd drinkt, verhitten zij het bloed al te zeer, en, met water gemengd, zijn zij scherp en onaangenaam. Hem, die ze niet gewoon is, smaken de wijnen van Ischia en Capri veel beter. Men vindt echter in de meeste huizen ook Fransche wijnen, en op het einde van den maaltijd wordt, naar de wijze der Engelschen, porter rondgediend. Van het dessert maakt men mede nog zeer veel werks. De vruchten, en voornamelijk vijgen, eet men hier in ijs verkoeld, en aardbeziën van den aangenaamsten geur maken een hoofdgeregt uit; maar de Indiaansche vijg, die wat later in het jaar bijna het éénige voedsel voor den gemeenen man uitmaakt, is nog niet rijp; zijn smaak is, zegt men, niet aangenaam. De gekonfijte vruchten en het suikerwerk in 't algemeen zijn hier zeer gezien, en worden, zoo wel te Napels als in geheel Italië, zeer hoog geschat. Daar men bij groote maaltijden eerst na 4 ure aan tafel gaat; zoo gaat het gezelschap ook terstond na den maaltijd uiteen, ten einde een toertje in het corso te doen, 't welk omstreeks 8 ure begint, en ten 10 ure eindigt; en het is dan niet vreemd, dat hetzelfde rijtuig dagelijks, gedurende al den tijd van het corso, op dezelfde plaats blijft staan, zonder dat de dame, die, of alleen, of door eenen heer verzeld, daarin zit, het minste aandeel neemt of belang stelt
in het gewoel rondom haar. Dit, bij de gewone levendigheid van het vrouwelijk karakter, zoo vreemd verschijnsel kan alleen oplossing vinden in de wijze, waarop men in de hoogere standen alhier gewoon is te leven. Eene dame van rang heeft zelve mij verhaald, hoedanig zij gewoon was den tijd door te brengen. Zij ontwaakt omstreeks den middag, wanneer zij haar ontbijt neemt, uit gebraden vleesch en wijn bestaande. Na het ontbijt slaapt zij weder, tot dat het tijd is aan tafel te gaan. Na den maaltijd volgt eene tweede siesta, tenzij de tijd om naar het corso te gaan reeds gekomen is. Na het corso begeeft zij zich naar de conversationi, keert van daar omstreeks een

{==524==} {>>pagina-aanduiding<<}
of twee uren na middernacht terug, en begeeft zich te bed, ten einde in staat te zijn den volgenden dag dezelfde leefwijze te hervatten. Hieraan schrijf ik voor een groot gedeelte het bleeke gelaat, het opgezette lijf en den vroegtijdigen ouderdom van het vrouwelijk geslacht toe. Dus leerde ik de dochter van den Prins katholika kennen, welke men alhier onder de schoone vrouwen rangschikt. Naar het voorkomen schatte ik haar op ten minste 30 jaren; ik hoorde echter naderhand, dat zij met haar veertiende jaar gehuwd, en thans nog niet volkomen 19 jaren oud is. Even zoo vond ik te Napels een huisgezin, waarin vader, moeder en kind te zamen nog geen 31 jaren uitmaakten; terwijl men dien ouderdom, naar het voorkomen, aan de vrouw alleen zou toegekend hebben. Een waarlijk jeugdig voorkomen is hier zeer zeldzaam, en een blozend gelaat, dat wij zoo dikwerf gewoon zijn te zien, is mij hier nog niet voorgekomen. Zeer bevreemdend was mij ook de gewoonte, die ik zelfs in de voornaamste gezelschappen vond, volgens welke men iedere dame, zonder dat men noodig hebbe vooraf aan haar voorgesteld te worden, tot den dans kan uitnoodigen, ja waarbij zij zelve den vreemdeling aanspreken, en hem voor eene volgende quadrille of wals engageren; terwijl zij nogtans, op openbare plaatsen en bij wandelingen, zich nog met veel meer terughouding en vreesachtigheid vertoonen, dan hare landslieden op het vaste land. Hoe beroemd ook haar kunstvermogen zijn moge in het spreken van de taal der oogen, zoo kunnen zij nogtans den doordringenden blik des vreemdelings niet weêrstaan; men zegt ook, dat zij getrouwer, hartelijker en onbaatzuchtiger in hare liefde zijn, dan de Napolitaansche vrouwen; maar zij worden ook door de ijverzucht harer mannen veel strenger bewaakt, en hare ontrouw ook veel strenger gestraft, dan te Napels. (*) Het voorbeeld van de beruchte Siciliaansche Vesper, uit zoodanige kwetsing der achting, eener edele vrouwe van Palermo aangedaan, oorspronkelijk, levert een verschrikkelijk blijk op, tot hoeverre de wraakzucht den mensch kan vervoeren.
De gewone vermaken in de conversationi zijn het dansen en pandspelen, aan hetwelk zich zelfs bejaarde menschen en

{==525==} {>>pagina-aanduiding<<}
lieden van rang niet onttrekken; gulle vrolijkheid en ongedwongene scherts heerschen in deze gezelschappen. Men vindt in dezelve echter slechts weinigen, die eenige andere dan hunne moedertaal spreken. In 't algemeen schijnen de Sicilianen niet zeer bedreven in eenige wetenschappelijke kennis; maar daarentegen wellevend, voorkomend, en hebben zelfs den schijn van openhartig te zijn, hoezeer men hen gewoonlijk van sluwheid en list verdacht houdt. Vermaak en levensgenot schijnt hunne voornaamste bedoeling te zijn. Ik twijfel echter niet, of zekere soort van goedhartigheid behoort onder de grondtrekken van het volkskarakter bij de mindere standen; hoewel het lot derzelven, in vergelijking van dat in andere landen, waarlijk beklagenswaardig is; ik houde mij althans verzekerd, dat hunne woning, voedsel, kleeding, met één woord hunne geheele wijze van leven, aan onze armste bedelaars ondragelijk zou toeschijnen; niettemin zijn zij meestal weltevreden, en, hoezeer zij ook sedert de jongste politieke gebeurtenissen zich met meer gevoel van waarde verheffen, schijnt toch de eigenlijke nijd tegen de meer gegoeden geen deel zelfs aan hunne buitensporigheden gehad te hebben. De herinnering dier dagen is bij den adel en den gegoeden burgerstand nog altijd het schrikbeeld, waarvoor zij ijzen; vele voorname familiën wagen het zelfs om die reden niet, naar Palermo terug te keeren, en de naam van Bonachi jaagt nog heden allen vrees aan, die ooggetuigen van de stoutheid en gewelddadigheden dezer berooide volksklasse waren. De gevaarlijkste onder hen zijn de inwoners der voorstad buiten de Porta Maqueda, meestal looijers van beroep, en het ergste graauw der stad, aan welke zich de Bonachi di Borgos di marino aansluiten, die in de nabijheid van het Bagno, de gevangenis der ergste misdadigers, wonen, in welke dan ook de meesten hunner den eindpaal
hunner verdachte omzwervingen vinden. Dit gebouw bevat altijd eenige honderden derzelven, van welke van tijd tot tijd eenigen naar de eilanden bij Trapani worden afgescheept, vanwaar zij slechts naar gunstige gelegenheid wachten, om weder over te komen, en eene nieuwe loopbaan van misdaden in te treden. In de gevangenis zelve laten zij niet na, misdadige ontwerpen te smeden; zoodat men nog onlangs, bij het ontdekken eener zamenzwering onder hen, genoodzaakt was, meer dan 300 op schepen weg te voeren, tot dat door eene genoegzame bezetting voor de veiligheid der stad

{==526==} {>>pagina-aanduiding<<}
voldoende gezorgd was, als wanneer men hen terugbragt; en thans beloopt derzelver getal reeds weder bij de 500.

(Het vervolg en slot hierna.)





Ontwikkeling der gronden van mijn gevoelen nopens een paar regels uit Giisbert Japiks, voorkomende in eene redevoering van den hooggeleerden R. Koopmans over dien dichter. (*)


Lit ick de hijnst senn' stâl reys liede 
Az yen folle wol beschiede. 

Hijnst. Van hiinnigje komt hiinnigst, gebriesch, hetwelk, in den beginne met beest of iets dergelijks zamengesteld, en er naderhand weder van beroofd, de beteekenis moet hebben van briesch-beest, dat is, paard. Hiinnigst wordt door versnelde uitspraak hiingst, en door eene gewone lomzetting hiingist of hengist. Het oud-Vriesche hiingst of hinxt, het latere hynst, het IJslandsche hest, het Hollandsche hengst, het oud-Duitsche hengist, beteekenden oorspronkelijk dan ook niets meer, dan in het algemeen een paard. Mag men aannemen, dat de Grieken hun ιννος met ιμμος verwisseld hebben, zoo zou dit, op zijn Dorisch uitgesproken, ιππος geven, hetwelk ook de soort in het algemeen aanduidt, en daarom communis generis is; ο και η ιππος. Wie het oude Vriesch gelezen heeft, weet, dat in hììngst geene aanwijzing van geslacht is; tot bewijs nogtans een paar proefjes.
In de Oude Friesche Wetten, bladz. 260, wordt elk Priester gelast, in waterland er eene schuit op na te houden, en is hit an gastland, een hinxt to habben, deer hi mede ride eefter sine gae, toe fandiane dae syecka; ‘is het op hoog en droog land, een paard te hebben, waar hij zijn kerspel mede omrijdt, om de zieken te bezoeken.’ Van dat fandia, het Angelsaksische fandian, ondertasten, beproeven, is nog in gebruik het frequentativum fandelje of fantelje: eine koeren fantelje; by de eendenkorven rondgaan, om te zien, of er eijeren in zijn; de eendenkorven bestelen. - Aldaar bladz. 337. Hwaso op oderis hors sit an syn willa, ende an dis oderis on-
{==527==} {>>pagina-aanduiding<<}
willa; ‘zoo wie op eens anders paard zit voor zijn vermaak en tot ongenoegen des eigenaars;’ dit wordt bl. 394 verwisseld met: Hvaso op oders hinxt sit in syn willa ende in oders onwilla.
Deze algemeene beteekenis heeft men beperkt, door hengst zamen te stellen met andere woorden. In het Nederduitsch was maal-hengst lastpaard; stal-hengst, spring-hengst, dekhengst, in het Hoogduitsch schel-hengst, emissarius; bij de Angelsaksen sae-hengest, zeepaard. Zoodra begon het gebruik deze en dergelijke voorwoorden niet weg te laten, of hengst begon ook eene bijzondere soort of geslacht, onderscheiden naar het weggelaten woord, aan te duiden; en dit is misschien de reden, dat hengist bij de Angelsaksen, chengisto bij de Saliërs, eantherius beteekende, terwijl er elders het ongekrenkte mannelijk geslacht door verstaan werd. Dewijl de hengst de hinniker bij uitstekendheid is, heeft deze laatste beteekenis, als de schilderachtigste, in de meeste tongvallen het veld behouden. De Saliërs hadden daarom ook voor hengst hun warannio, van warannen, wrannen, het Vriesche wrinskje, en, met weglating der lip-aspiratie, het Osnabrugsche runsken, brieschen.
Lang behield hiingst door geheel Vriesland de algemeene beteekenis van paard. Doch het zoogenaamde Boeren-Vriesch nam de beteekenis van het mannelijk geslacht van de Hollanders over, en deze tongval, sedert van het Noorden naar het Zuiden opzettende en dagelijks het veld innemende, verdrong de oude beteekenis, tot dat deze op dit oogenblik in den uitersten Zuidhoek te Hindelopen, als hare laatste schuilplaats, is blijven zitten. De composita nogtans, die vóór de verbastering gemaakt waren, behielden overal hunne oorspronkelijke beteekenis, en vanhier beduidt hiinste-foer nog paardenvoeder (bij carpentier hengistfuoter; de man, die voedt), hiinste-stâl paardenstal, hiinste-tiisker paardenrosser, hiinstebiter een gebit, waar de kinders paardje meê spelen, hiinstewoad paardenwed, zonder dat iemand bij één dezer woorden ooit aan een bijzonder geslacht denkt.
De vraag is hier, of de verbasterde beteekenis den Bolswarder tongval van het midden der 17de eeuw, waarin giisbert geschreven heeft, reeds besinet hadde? Dit is niet waarschijnlijk, wanneer men gelieft aan te nemen, wat ik naderhand wel eens zal pogen te bewijzen, dat de Dichter meer in den tegenwoordigen Zuidhoekschen dan Boeren-
{==528==} {>>pagina-aanduiding<<}
Vrieschen tongval geschreven heeft. Dit nu al toegestemd zijnde, en dat deze reden ons zou kunnen leiden om te gelooven, dat hij het woord in de Hindeloper beteekenis bezigde, zoo verwacht ik hier evenwel twee tegenwerpingen: de eerste, of giisbert dan geen onderscheid maakte tusschen hoars, ros, hiinst, hiinser; woorden, die hij alle vier gebruikt? de tweede, of het niet waarschijnlijk is, daar hiinser thans bij onderscheiding paard en hiinst hengst beteekent, dat ook giisbert dit onderscheid reeds volgde, te meer daar hiinser tot op dezen dag geen burgerregt te Hindelopen heeft kunnen verkrijgen? De eerste tegenwerping vervalt voor elk, die hoars, ros, hiingst door de oude Vriezen als in éénen adem in dezelfde beteekenis door elkander ziet gebezigd. Giisbert zelf zeide in den 33sten Psalm:

't Hijnser jouwt nin fjuecht-seyn' 
Trog hoarz'-kreft. 

Tot oplossing der tweede tegenwerping diene het volgende Charterbrok, waaruit, hoop ik, blijken zal, dat hiingst en hiinser voormaals op denzelfden tijd in dezelfde beteekenis gebezigd werden. Vooraf moet ik in hiinser vier bijzonderheden doen opmerken: hoe dit woord aan den uitgang er komt; waarom het, op er uitgaande, nogtans onzijdig is; waarom het meervoud geen s aanneemt (d'Hijnser reste, jouwt mes' jouwer, bladz. 9); waarom het in 't algemeen een paard beteekent. Ik reken het woord zelve gevonden te hebben, wanneer ik een compositum aanwijs, dat van deze vier bijzonderheden rekenschap geeft. Charterboek van Friesland, 2de deel, bladz. 233. Dy sauwende pont is, als een hinxt dier boppe een jeer is, dyer dy weyn ney renth, jefte dy ploegh, ende dan schae deth int noth off in meden, eelke reyss een flaemske. ‘Het zevende punt is, als een paard boven een jaar is, dat den wagen of den ploeg naloopt, en dan schade doet in het graangewas of maailanden, elke reis een flaamske te verbeuren.’ Hiinxt-dier is ineengekrompen tot hiinser. Zie daar de reden van den uitgang er; van het onzijdig geslacht, het dier; van de weglating der s in het meervoud (bladz. 35:

Da de djier, af 't minschen wieren, 
Oon elek-oarme in praetje joen); 


{==529==} {>>pagina-aanduiding<<}

en, daar hiingst-dier een dier aanduidt, dat de hoedanigheden van paard heeft, ook van de algemeene beteekenis. Wil men hiingst liever in de oorspronkelijke beteekenis van gebriesch opvatten, het is mij hetzelfde. Het zal dan het dier zijn, dat hinnikt; zoo als hiinke-pjet in den mond der Vriesche kinderen, volgens de eigenlijke beteekenis van dier in paard of peert, ook nietsanders zeggen wil. Zoo koubeest, voor koe; zoo rier, eene tweejarige koe, die bekwaam is om kalvers te dragen, van het oude reder of riether, dat zamengesteld is uit rit, waarvan het Hollandsche ritsig, en dier. Wil men nog een paar voorbeelden van het verdwijnen der d in het midden des woords, ziet ze hier. Van het Angelsaksische hraedinge, het ringen van giisbert, beide schielijk beteekenende. Van tja, tjan, tjen, tjon, trekken, binden, tjade, band, tjadere, tjeder, tjoder, het IJslandsche Tiodr, thans tjoor, een touw, waaraan de beesten in het land vastgebonden worden, en vandaar te Warns sor-goas, gras, dat alleen dient, om er schapen, aan een touw vastgemaakt, op te laten weiden. Van het oude feder en uder het Hindeloper feêr, rader, en het algemeene oer, uijer. Gemakkelijkheid in de uitspraak, dat groote beginsel der dialekten, vorderde, wegens de zamenhorting van std, hier vooral eene uitlating; verreweg de meesten lieten de td vallen en zeiden hiinser, maar de Workumers de st in hun
hiinder. Deze uitlating wordt nog waarschijnlijker, als wij in aanmerking nemen, dat het gebruik de d uit djier in de uitspraak laat vallen, ook als het alleen staat of een woord opent; er wordt zuiver weg jir of jer gezegd, waaruit men tevens de reden ziet van den schralen klank er in ser, in plaats der slepende ie, die geschreven wordt in djier. Zoo gebruikt men nog jirreine voor djier-heine. Heine is de hand uitsteken, om iets, dat valt, op te vangen, kaatsen; heine-bal, kaatsbal; immer heine in fange, eigenlijk ‘oppassen, dat iemand, die dreigt te vallen, zacht nederkome,’ en vandaar ‘iemands luimen in de minnelijkste plooi schikken.’ Verder is heine de handen uit de mouw steken om te helpen, handreikinge doen, oppassen en verzorgen, of, zoo als een gelijkluidend idiotisme der Vriezen het uitdrukt, hântrekken dwaan. Jirreine beteekent daarom het op vaste uren geregelde voederen, drenken en zuiveren der beesten op de stallen, waarvoor men te Warns alleen heine zegt. Zoo ook kream-heine, de kraam handreikinge doen; kream-heinster, baker, waar-
{==530==} {>>pagina-aanduiding<<}
voor de Hindelopers de lip-aspiratie zetten, zeggende kreamwiinster. Zie den Teutonist van van schueren, op het woord winnen. Hiingst-djier dus uitgesproken wordende hiinsjer, was er maar één stap tot hiinser. Hij nu, die hiingst-djier, hetzelfde als hiinser, voor paard gebruikte, bezigt hiingst, een oogenblik daarna, in dezelfde beteekenis. Het 9de Artikel immers van het aangehaalde
Charter luidt als volgt: Dy nyogende pont is, hwae so rith wr ws staendende mede, mey hinxten ende waeyn buten dyck, fan fraemde lyoeden, dy hath vorbeurd tho jens dy tolle Grietman - twa pond. ‘Het negende artikel is, wie er van vreemde lieden met paarden en wagen buiten den dijk over ons ongemaaid hooiland rijdt, die heeft bij den tolle Grietman verbeurd twee pond.’ Dit is de taal, die er in den jare 1504 te Pingium, een dorp, ongeveer 2 uur van Bolsward gelegen, gefproken werd. Indien ik nu, bij mangel van eene onafgebrokene reeks van Charters, niet afdoende bewijzen kan, dat die beteekenis honderd jaren later, wanneer giisbert geboren werd, nog stand hield, zoo zou het een ander nog moeijelijker vallen, het tegenovergestelde te bewijzen, vermits het spraakgebruik geacht wordt onveranderd te blijven, zoo lang er geen bewijs van verloop is. (*) Daar evenwel de verklaring van onzen Vrieschen Nestor hoofdzakelijk op de beteekenis van het mannelijk geslacht in hiinst gegrond is, zoo is alle moeite, die ik genomen heb, om mij te overtuigen, dat ze even waar als vernuftig is, vruchteloos geweest, en ondanks mijzelven ben ik gedrongen naar iets anders om te zien. De
uitslag van mijn onderzoek is de volgende verklaring, voor welke het bij toeval onverschillig is, of hiinst paard dan wel hengst beteekene.
Hoe onmisbaar het paard in de middeleeuwen voor den oorlog geacht werd, is bekend. Een man van eenigen rang rekende het schande, te voet te vechten, ja met een' infanterist den aanval te doen, en wie ten oorlog trok, liet zijn paard van den stal leiden. Welk een gepast beeld voor een

{==531==} {>>pagina-aanduiding<<}
hachje, die het mes uit de scheede haalt, om er zijne partij mede op het lijf te vallen! Dit is geene onderstelling van geleerden, waarop zij, als hun eigen kind, weldra zoo verzot raken, dat ze er met geen wereldsch geweld weder af te scheuren zijn; maar eenvoudige oude Vriezen, die giisbert alleen bij het licht van het gebruik lezen, hechten er dezen zin aan, en indien wij dus het hiinst van giisbert eene beperking der algemeene beteekenis toekennen willen, het moet die zijn van equus bellator, oorlogspaard, door kiliaan ook aangestipt. Voor de hiinst fenn' stâl liede litte zegt men tegenwoordig het ruuntje feen' stâl helje. De grond dezer verandering schijnt te liggen in het karakter van mijn volk: trouwens de taal is bij elke natie en in alle opzigten de spiegel der ziel. De ware Vriezen gevoelen een' ingeschapenen afkeer van pogchen. Met eene koele verachting beschouwen zij elken windbuil, die, hetzij luidkeels, hetzij meer bedekt en behendig, hoog van zichzelven opgeeft, en wat die Edelman tot zinstaal had, het is mei sissen net to dwaan, beaamden ze eenmaal allen in hun hart. Er is daarom dan ook geen contrast in de taal, waarvan zij meer houden en meer gebruik maken, dan in hunne uitdrukking ver beneden het onderwerp te blijven. Om mij thans tot het onderwerp, dat is, tot de spreekwijzen der vechtersbazen, te bepalen: fenne solen reitse, ‘van de zolen geraken,’ is zoo veel als van zijne partij zonder kant roeren dwars door de hetberg geslingerd of tegen den grond gesmakt te worden. Een kerel als een reus zegt loom weg, dat hij 't feintje 'erris nei 't hier fiele wol, ‘dat hij het maatje eens naar het haar voelen wil,’ (men begrijpt, hoe streelend!) of dreigt, dat hij him 'erris trog de hannen gean litte
sil, ‘dat hij hem eens door de handen zal laten gaan;’ eene spreekwijze, die anders bij uitsluiting van een' jongman gebruikt wordt, die een meisje al stoeijende wat plaagt. Gelijk nu de hiinst fenne stâl liede litte, voor ‘het mesje te trekken,’ reeds een verbloemde en verzachtende term is in den mond van een' jongman, die de grofste buitensporigheden der jeugd als losse grappen wil doen voorkomen, zoo werd deze spreekwijze den Vries echter ook al te zwellend, zoodra hiingst de Hollandsche beteekenis van hengst aannam. Hij zette er dus het diminutif van den tragen ruin voor in de plaats, en zeide: 't ruuntje fenn' stâl helje. Aardig is het ondertusschen, dat deze bezadigde liefhebbers der litotes, als zij ernstig zijn,

{==532==} {>>pagina-aanduiding<<}
zich in hunne kortswijl dikwerf vermaken met de verste en buitensporigste uitersten der hyperbole. 't Waaide dat 't rikke in pipe, is eene kernachtige uitdrukking voor dien woedenden wind, waardoor de lucht stooft en alle voorwerpen in de hoogte suizen en fluiten. Maar wie heeft in eenige taal ooit gehoord: 't waaide, dat 'k mij oon 'e flot geasen iin 'e onderwâl feast hâde in rieuocht uutwaaide; ‘'t waaide, dat ik mij in den onderwal aan het drijfgras vasthield en als een wimpel uitwoei:’ 't waaide, dat 't fel mij fenne fingers einen oon 'e earmtakke ta opstroepte; ‘het waaide, dat mij het vel van de toppen der vingers tot aan den elleboog afstroopte:’ of, 't waaide, dat saân diwels nin strie hâde koene; ‘het waaide, dat zeven duivels met elkander niet één' stroohalm konden vasthouden’?
Beschiede. Het oud-Vriesche sketa, telkens verwisseld met skata, beteekent scheiden. De beteekenissen, daaruit afgeleid, zijn de volgende: schiften en scheiden, uiteenzetten, oordeelen, beslissen, een geding uitwijzen, partijen bijleggen. Door scheiden afzonderen, afschutten, bedekken. Door afscheiding iets verminderen, wegnemen, stelen, schaden, schenden, allerlei daden van geweld plegen, voor meester opslaan, overheeren en verdrukken. De laatste klasse van beteekenissen vindt men, mijns achtens, in de volgende plaatsen. Asega-boek, bladz. 178, § 2: breskedene fiuwer enza; ‘de boete op de gewelddadige berooving der wenkbraauwen (het zij door afbranden, het zij door uitplukken) is vier enzen.’ Bladz. 257, § 8: werth ac ther after efald thi skeldega skatha; ‘wordt daarna ook de schuldige geweldenaar gedood.’ De geweldenaar is hier thi blata the enne mon falt; ‘de arme, die een' man doodt.’ Het gebruik verzweeg hier reeds mon, en het woord is voluit geweest skatha-mon, gelijk in het IJslandsch skada-madr, doodslager, in het Angelsaksisch scaeth-man, roover, zeeroover, dat ook schaetha en scaeththend, participium van scaethan, beleedigen, luidt. Bij de Angelsaksen worden de participia praesentia activa, door wegwerping der scheva, tot substantiva; gelijk lufigende, beminnende, geeft lufigend, minnaar, zoo scaeththende, stelende, scaeththend, roover. Zij hadden ook nog hun theod-sceada, de gemeene roover en verdrukker van allen, de dwingeland. Bladz. 271, § 6: Thet is ac frisesk riucht. Sa hwersa thi blata enne hod stekth and sprekth.
ethelinga folgiath mi. nebbe ek allera rika frionda enoch, alle

{==533==} {>>pagina-aanduiding<<}
tha ther him folgith. and fiuctath. thèt stont opa hiara eina baua. truch thet thi blata is lethast alra nata. hi mi allera sinera frinda god ovirfiuchta. hine mi hit thach to nenere oftedene skiata. ‘Dit is ook Vriesch regt. Wanneer een arm man den oorlogshoed opsteekt en spreekt: “Eigenersden, volgt mij! Heb ik geen bloedverwanten genoeg onder de allerrijksten?” allen, die hem dan volgen en vechten, moeten de boete van hunne eigene have betalen, omdat de arme in bezitting de minste der strijdgenooten is. (Het is waar) hij mag (de aangerande) bezittingen van al zijne vrienden vrij vechten: evenwel mag hij het geweld zoo ver niet drijven, dat er een algemeene volksoploop uit geboren wordt.’ In gemeenzamen trant zou men dat skiata vertalen: ‘hij mag zoo den gebradenen haan niet spelen, dat’ enz. Voor frinda, waarvan de zuivere uitspraak, eene i met een flaauw inmengsel van de e en o beide, nog bij de Hindelopers bewaard is, zegt de Boerentongval thans freunen, bloedverwanten. Ovirfiuchta is het Angelsaksische oferfeohtan, veroveren, overwinnen, afweren. Bladz. 2: And alle tha ther thet riucht jefta enich riuht brekth, hit ne se thet ma hit truch natha due, truch thet tha natha send marra tha thet riuht: sa bislut hia God an dere Hille, alsa hi beslat tha egypta liode an da rade se. tha se sine liodon skathia weldon tha israheliska folke. ‘En al de genen, die dit of eenig ander regt overtreden, (ten zij men het door nooddwang doe, door dat de noodgevallen hooger dan de wet zijn) die besluit God in de hel, zoo als hij de Egyptenaren in de roode zee besloot, toen ze zijne onderdanen, het Israëlitische volk, dwingelandsch behandelen wilden.’ Het Angelsaksische
leod, nog volkomen, zoo als het hier gespeld is, gangbaar te Hindelopen, beteekent ook onderdanen; het tweede artikel der wetten van Aethelbirth, bij wilkins, bladz. 2: Gif Cyning his leode to him gehateth; ‘indien de Koning zijne onderdanen tot zich roept.’ Skata was met het begin der 14de eeuw verloopen in skaija. C. schotanus, Geschiedenissen van Friesland, onder de brieven en documenten daartoe betrekkelijk, bladz. 18. Dio aerste seeck: Jefter enich Landis-Hera wil enig Zeland schaya jefta schanda, dat wy se alle mene, in rede in dede mit live en mit guede, unsen fridoem to bihalden. ‘De eerste zaak: Indien er eenig Landsheer, hij zij Bisschop of Graaf, de bewoners van een der Vriesche Zeelanden gewelddadig aanrandt, om hen onder het schandelijk juk der slavernij te bren-
{==534==} {>>pagina-aanduiding<<}
gen, dat wij ze allen eendragtig met raad en daad, met lijs en goed bijspringen zullen tot behoud onzer vrijheid.’ En dat ik deze vertaling niet naar mijn gevoelen geplooid heb, kan blijken uit de Latijnsche vertaling van dit Artikel: Articulus I. Si quis princeps spiritualis vel secularis cujuscumque nominis vel dignitatis sit, qui nos Frisiones vel aliquos ex nostris inpugnaverit, volens nos jugo servitutis subjicere, communi concursu et armata manu nostram libertatem mutuo tuebimur. Wannneer men skaaije het voorzetsel be toevoegt, krijgt men het nadrukkelijker beskaaije, hetwelk tot op dezen dag algemeen gebruikt wordt in den zin van als een albestel veel te willen beheeren, met veel boha en gezwaai voor meester opslaan.
Altijd meende ik, dat het den Criticus betaamde, ook de fijnste omtrekken der beteekenissen op te merken en aan te wijzen. In het Woordenboek, echter, van wiarda, en in zijne noten op het Asega-boek, zie ik, dat deze werkzame geleerde zich als een dagelijksch lezer met de algemeene en onbestemde beteekenis van schaden wel heeft willen vergenoegen, omdat hij van de aangewezene nuance, die al vrij grof is, niets bemerkt heeft. Doch men houde hem dit ten goede: als men niets weet van de thans bloeijende Vriesche tongvallen, en er daarom ook met verachting van spreekt, mist men den besten bril, om de teedere nuances der beteekenissen in het oud-Vriesch op te merken. (*) ‘Und auch dieses Landfriesisch ist jetst schon so sehr verwässert, dass auch dieser Mundart ihr völliger Untergang bald bevorstehen mag,’ en dus tot opheldering der oude wetten van dezelfde waarde is, als het Fransch of Italiaansch om lucretius te verstaan.

(Het vervolg hierna.)

Oordeelt niet!

Ik zat in het schoonste voorjaarsweêr, met een viertal goede vrienden, voor het landhuis van eene mijner bloedverwanten, en genoot den verrukkendsten avond, in derzelver nuttig en aangenaam gezelschap.
Een paar dagen te voren was een bekend misdadiger in handen der politie geraakt: dit geval werd verhaald, en bij

{==535==} {>>pagina-aanduiding<<}
die gelegenheid het vermoeden geopperd, dat de gevangene wel degelijk schuldig zoude geweest zijn aan eenen, vóór jaren, te .... gepleegden moord.
Het gesprek viel nu op misdaden en misdadigers; en een lid des gezelschaps verhaalde mij, als vreemdeling in dat oord, het volgende, door mij, zoo getrouw als mijn geheugen dit toelaat, hier ter neêr geschreven.
‘Vóór ... jaren werd te ... een man met de koorde gestraft, wegens inbraak, diefstal, en moord, aan twee bejaarde lieden, bij nacht, gepleegd. De geheele stad was met den ongelukkigen man bewogen; de predikanten gaven hem de beste getuigenis, en elk, die slechts met hem in aanraking stond, gevoelde voor hem het hartelijkst medelijden. Den laatsten nacht van zijn leven bragt de veroordeelde in het gezelschap van wakers door, op eene wijze, die den diepsten indruk, bij elk hunner, achterliet. Eenparig verklaarden zij naderhand: dat, indien de gevonnisde hun verzocht had. nog eenmaal de vrije lucht op de markt der stad te genieten, onder belofte van zekere terugkomst, niemand hunner geaarzeld zoude hebben, den ongelukkigen op zijn woord te gelooven. - De dag, welke op dezen nacht volgde, was, in zeker opzigt, een dag van rouw bij de gevoelige inwoners van ... De scherpregter scheen, bij en met dezen ongelukkigen moordenaar, te hebben opgehouden scherpregter te wezen: op het schavot schonk hij den veroordeelden, geheel uit eigene beweging, vrijheid en gelegenheid tot bidden, en bemoedigde hem, kort, zeer kort vóór het ontzettend oogenblik, met eene troostvolle toespraak, welke wel schaars door den mond van eenigen scherpregter zal zijn uitgesproken. En zoo onderging hij dan, gelaten, onderworpen, en in God, den Vader der barmhartigheid, gerust, het vonnis des doods.’
Elk, die het bovenstaande heeft gelezen, zal gewis van zulk een' moordenaar iets meerder wenschen te vernemen: immers zoo ging het mij, na het aanhooren van het verhaalde: en ik voldoe hierom des te gereeder aan het verlangen van den lezer.
Deze moordenaar, dan, was een schaapherder, onbeschaafd en onkundig, bij gemis van eenige doelmatige opvoeding. Welken ouderdom hij, tijdens den moord, dien hij pleegde, bereikte, is mijn geheugen ontsnapt; zeer jong moet hij even-
{==536==} {>>pagina-aanduiding<<}
wel niet geweest zijn, en van een gehuwd leven herinner ik mij niet, iets gehoord te hebben. Genoeg, hij was een onbeschaafd mensch, zonder opleiding of kennis; en, bezat hij al eenige vermogens, zijn stand legde derzelver ontwikkeling en leiding schier onoverkomelijke hinderpalen in den weg. Zoo leefde hij voort, zonder zich aan eenig ergerlijk bedrijf schuldig te maken; maar zie! wat gebeurt er?
Daar komt hem ter oore, dat een paar bejaarde lieden, in eene armelijke hut, op de heide, woonachtig, eene somme gelds (zoo ik meen op honderd gulden begroot) zouden hebben bijeenvergaard. Het gerucht wilde, dat deze schat zich in een' aarden pot zoude bevinden, geplaatst boven zekere oude kast, in de woning der landlieden voorhanden.
Kasper (hoe de man heette, weet ik niet; gemakkelijken duidelijkheidshalve leen ik hem slechts den genoemden naam) Kasper heeft het gehoord, en het bezit van dat geld is hem begeerlijk, en deze begeerte allengs onwederstaanbaar geworden; hij kan de verzoeking, zich den genoemden schat toe te eigenen, niet langer weêrstreven: dat geld moet het zijne zijn.
Bij dag, echter, is het plegen van den voorgenomen' diefstal, om meer dan ééne reden, hoogstmoeijelijk, zoo al niet onuitvoerbaar; de arme Kasper zal derhalve den nacht te baat nemen: deze verschijnt, en nu begeeft hij zich, met eenig breekgereedschap, op weg naar de afgelegene hut, met het stellige voornemen, de bewuste penningen te rooven en - zich te verwijderen: het denkbeeld van moord is geheel vreemd in zijne ziel.
Met weinig moeite, en in alle stilte, is de inbraak volbragt. Kasper staat in het woon- en slaapvertrek der oude lieden, en is, zoo hij waant, het doelwit zijner wenschen genaderd. Dan, in den eigen oogenblik ondervindt hij eene noodlottige teleurstelling: de reeds genoemde oude kast is wel aanwezig - maar van den aarden pot en het daarin bevatte geld is geen spoor te vinden.
Op deze teleurstelling had Kasper niet kunnen rekenen; zijn vertrouwen op de zekerheid van het vermelde gerucht was te vast geworteld, dan dat hij, zonder den hevigsten schok te gevoelen, ondervinden kon, dat hij bedrogen was geworden: het naastvoorgaand oogenblik streelde hem nog met de, voor hem, schoonste verwachting; thans is alles verloren, en geschokt en beschaamd staat hij daar!

{==537==} {>>pagina-aanduiding<<}

Neen, alles is nog niet verloren: want, terwijl Kasper verslagen rondom zich heen ziet, ontdekt hij eene houten kist - dezelve is gesloten - en juist deze bijzonderheid wekt en sterkt de gedachte, dat hier wel de begeerde schat zal te vinden zijn. Immers (en dit houde men vooral onder de aandacht) tot hiertoe denkt en handelt de ongelukkige alleen als roover.
Het vermoeden, dat de voorhandene kist het bewuste geld bevatten zal, is aanstonds verbonden met het denkbeeld, dezelve met geweld te openen: maar nu is ook de gevallene aan den rand van een' afgrond genaderd, waarvoor elk gevoelig hart met afgrijzen moet terugbeven. Van nu af aan volgt zich alles, denkbeeld en uitvoering, voornemen en daad, pijlsnel op; en, hetgene ik nu omschrijven ga, is het werk van eenige vlugtige minuten.
‘Die kist bevat zeker het geld; (zoo denkt Kasper) zij moet geopend, zij moet met geweld opengebroken worden... Maar, daar liggen die twee oude lieden te slapen... het gerucht der braak zal hen wekken... zij zullen mij herkennen, en... dan ben ik verloren!... En toch, dat geld moet het mijne zijn... Maar, als ik dan ontdekt worde!... door die oude lieden ontdekt worde!’ Nu vaart er op ééns eene huivering door het bloed van den ongelukkigen; de eerste gedachte aan moord ontkiemt nu eerst in zijne ziel: maar van nu af aan is de gang zijner denkbeelden voor geene omschrijving vatbaar. Geldzucht, schaamte, vrees, angst, alles bestormt hem; besluiteloos en verward, besluit hij toch eindelijk, in de grootste verwarring; - neen, hij zelf besluit, als 't ware, niet; het is hem, als wordt hij door eene onweêrstaanbare, onbekende kracht voortgezweept, en... daar liggen reeds de twee slapende ouden in hun bloed te wentelen! Dadelijk is nu de kist geopend, en, in stede van den gehoopten schat, een twintigtal guldens gevonden.
Deze nieuwe teleurstelling wordt door het vinden van eenig linnen, hetwelk de ongelukkige zich almede toeëigent, geenszins vergoed: iets meerder kan hij in de armelijke hut niet opsporen; dezelve wordt hem nu ook te benaauwd, en hij verlaat haar met geld en lijnwaad.
Maar naauwelijks treedt hij, in de diepe stilte van den nacht, voorwaarts, of hij hoort de stem van het ontwakend geweten, die hem, als 't ware, het woord: moordenaar! toeschreeuwt. Één oogenblik is genoegzaam, om alles, waar-
{==538==} {>>pagina-aanduiding<<}
naar hij zoo vurig getracht had, in zijn oog afgrijselijk, en deszelfs langer bezit voor hem ondragelijk te maken. Het geroofde werpt hij van zich, of het de zwaarte van zijn misdrijf konde verligten! Dan ach! de ongelukkige misdadiger voelt het gewigt der gepleegde wandaad niet verminderen: dat gewigt dreigt hem schier het hart te verpletten; en hij ondervindt slechts eenige kalmte, indien het kalmte heeten mag, toen hij zelf, met de openhartige bekentenis van den gepleegden gruwel, zich in handen des geregts heeft overgegeven.
Bij zulk een toedragt van zaken kon de toepassing der burgerlijke wet door niets verhinderd worden, en de ongelukkige onderging, na eene regt Christelijke voorbereiding tot de verschijning voor zijnen Oppersten Regter, gelijk wij boven verhaalden, met demoedige onderwerping en zeldzame gelatenheid, het vonnis des doods.
Oordeelt niet! Deze woorden plaatsten wij aan het hoofd van dit stukje, en zoo wij meenden te regt: want wie van onze lezers zal zich opgewekt voelen, over den armen zondaar het oordeel der verdoemenis uit te spreken? wie zich plaatsen durven in den zetel van Hem, die de harten kent en de geesten weegt? Wij alvast willen het ons niet vermeten.
Het is waar, de wet, de burgerlijke wet, die voor de veiligheid van goed en leven, bij elk lid der maatschappij, waakt; deze wet, die zonder barmhartigheid oordeelt, sprak over onzen gevallenen broeder het doodvonnis uit. Regters, eerwaardige mannen, moesten dat vonnis, als regters, wijzen; terwijl zij, als menschen, de vrijspraak op hunne lippen voelden zweven; als menschen gevoelden, innig, diep gevoelden, welk eene zware taak het is, regter te zijn.
Het is waar, de wet eischte het vonnis des doods over den moordenaar. Maar het menschelijk gevoel zag hier den moordenaar geheel voorbij, om de diepte, waartoe een ongelukkige, in één enkel rampzalig oogenblik, neêrzonk, regt te beseffen; en bij dat besef... groote God! welk mensch waagt dan het ontzettend woord, doodstraf, met koude lippen uit te spreken?
‘Maar,’ dus kan welligt iemand aanmerken, ‘de misdadiger, waarvan wij gewaagden, was toch êen moordenaar.’ 't Is waar, hij was dit in den oogenblik, toen hij zijne handen met het bloed zijner slagtoffers bevlekte; hij was dit

{==539==} {>>pagina-aanduiding<<}
naar de letter der wet, en hij heeft er, door een' geweldigen dood, ontzettend zwaar voor geboet: dan, was hij ook moordenaar, toen de eerste gedachte, om zich met den vermeenden schat te verrijken, in zijne ziel zich ontwikkelde? was hij het ook, toen hij op middelen peinsde, om zich het begeerde geld toe te eigenen? was hij het ook, toen hij, geen ander middel, dan inbraak bij nacht, wetende uit te denken, zich in het duister op weg begaf? was hij het ook, toen hij, de voorgenomene daad volvoerende, zich het doel van zijn verlangen reeds nabij waande? En zou hij het geworden zijn, indien hij den meergenoemden aarden pot op de kast, met het vurig begeerde geld, werkelijk gevonden had? het geworden zijn, bijaldien de bewuste noodlottige kist zonder moeite, zonder gerucht te verwekken, had kunnen geopend worden? De gedachte, de, in zulk een oogenblik, zoo ontzettende gedachte, als een misdadiger ontdekt en herkend te worden, deed den ongelukkigen grooter en zwaarder misdaad begaan dan die, welke hij bestond te plegen. In dezen oogenblik, waarin de ontwaakte verbeelding in de ziel van den ellendigen alles in verwarring bragt; waarin het zoo veel vermogend gevoel van schaamte en vrees, de laatste tot de hoogte van angst opgevoerd, aan verstand en rede alle gezag ontweldigden; - in dezen oogenblik, waarin alles van een snel, overhaast besluit afhing, en staan of vallen door eene enkele gedachte moest beslist worden: wie (wij vragen dit met plegtigen ernst) zal hier antwoorden: ‘Ik zou geen moordenaar geworden zijn.’?
‘Hij was en blijft toch een moordenaar,’ zegt welligt een koud, onnadenkend beoordeelaar; en wie zal ontkennen, dat deze ongelukkige zwaar en diep is gevallen? wie zal hem willen vrijpleiten? Maar, als mensch, als onze broeder, heeft hij aanspraak op een bescheiden, toegevend en verschoonend oordeel, indien ons hier het oordeelen betame.
De ongelukkige was, blijkens ons onopgesmukt verhaal, een mensch zonder eenige beschaafde opvoeding; arm aan alles, wat wij redelijke, zedelijke en godsdienstige kennis mogen noemen; geplaatst in eenen stand, die, omtrent de ontwikkeling zijner vermogens en krachten, als mensch, alles te wenschen overliet; nimmer had hij geleerd, eene enkele zijner driften, door den veelvermogenden invloed van rede en Godsdienst, te leiden, veel minder nog dezelve te beteugelen. En nu, G.L., wie uwer, die dit alles ernstig

{==540==} {>>pagina-aanduiding<<}
overdenkt, zal het vonnis der wet koelbloedig kunnen onderschrijven?
't Is waar, de ongelukkige maakte zich aan al de afgrijselijkheden van eenen dubbelen moord schuldig: maar zou hij, weinige minuten na deze verschrikkelijke daad volbragt te hebben, tot een' derden moord in staat geweest zijn, ook bijaldien hem hierdoor al de rijkdom der aarde ware ten deel gevallen? Mensch- en zielkundig moeten wij deze vraag ontkennend beantwoorden, en onzen misdadiger zelven ten bewijze bijbrengen, daar hem al aanstonds het geroofde ondragelijk werd, en wij hem hetzelve, met afgrijzen, van zich zagen werpen.
‘Ja maar,’ zegt men mogelijk, ‘toen sprak het geweten.’ Juist: toen sprak het geweten; en Gode zij dank, dat het bij den ongelukkig gevallenen sprak! Dit doet het nimmer bij den verstokten zondaar, bij den in gruwelen geharden booswicht, die dat Goddelijk licht in ons allengskens onderdrukte en eindelijk uitbluschte. Hier had zij welligt nimmer geklonken, de stem, in het binnenste van den nu zoo diep gezonkenen: maar, nu zij zich liet hooren, dacht de ongelukkige er niet aan, die stem te smoren, hoe verschrikkelijk zij hem in de ooren donderen mogt. Ja, verre, oneindig verre was hij van het goede pad afgedwaald; maar toen, toen hij het ontwakend geweten gehoor gaf, deed hij, in ons oog, de eerste terugkeerende schrede van den weg des verderfs.
Men beklage dan, met hartelijk mededoogen, den gevallenen medemensch, maar oordeele hem niet. Eene schijnbaar nietsbeduidende kleinigheid - eene geslotene kist - moest hier het groote struikelblok worden, waarover onze ongelukkige in een' afgrond zou nederstorten! Wie durft het wagen, hier de geheimen der Voorzienigheid te willen doorgronden? Wie zal bestaan het boek te openen, waarin niet slechts onze daden, maar eerst en vooral derzelver bronnen en roersels, naar waarheid en onpartijdig, staan aangeschreven? Honderdmalen zijn deze vragen gedaan, en, te onzer beschaming, herhaald geworden. En echter maken zich menschen en zondaren zoo vaak schuldig aan een hard en liefdeloos oordeel over menschen en zondaren, en men vergeet geheel de bede, die de Heiland ons leerde: Vader in den hemel! leid gij ons niet in verzoeking; verlos ons van het booze!

{==541==} {>>pagina-aanduiding<<}

Laten wij ons dus voor elk liefdeloos oordeel wachten, ook dan zelfs, wanneer wij een' schuldigen omtrent de burgerlijke wet, door het zwaard dier wet, zien vallen. Hoe vurig wenscht niet de menschenvriend, dat dit zwaard rusten, voor immer rusten mogt! Hoe hartelijk verlangt hij, dat, bij Christen-volken, de ontzettende doodstraf, in wetboeken voor Christenen uit Joodsche en Heidensche inzettingen overgenomen, geheel mogt worden afgeschaft; en dat, voortaan, het kennelijk doel van elke wettelijke strafbepaling uitliep op zedelijke verbetering van den gevallenen! Dat zij zoo!

Nieuw alphabet van en voor den opmerker.

F.


Filomeel. Wat heeft de lieve nachtegaal toch met de gruwelgeschiedenis eener filomela te maken? Zijn gezang moge klagend zijn, maar behoorde toch wel aangename gedachten op te wekken. Als men uit de fabelleer ontleenen wil, zij het welgekozen, eigenaardig en bruikbaar.

Folianten. Zijn gelijk aan verlatene bouwvallige kasteelen; men durft er niet intreden, uit vrees dat er grondige geleerdheid in rondspookt.

Fonkelen, fonkelnieuw, voor vonkelen en vonkelnieuw. Waarom ook niet fonken voor vonken?

Formulieren van Eenigheid. Is het levend water van Gods woord dan zoo troebel of onzuiver, dat het vooraf door den spongiesteen van een systema moet gefiltreerd worden, om drinkbaar te zijn?

Frankrijk. De komeet neemt in het zonnestelsel eene plaats in; licht en warmte schijnen haar element te zijn, want zij sluit zich zoo naauw mogelijk aan de zon; maar, zij heeft het perihelium bereikt en - nu zou men zeggen, dat zij aan het zonnestelsel geheel vreemd of althans onverschillig is. Dan, van alles, wat over Frankrijk, of wat maar Fransch is, ooit te hooren of te zeggen valt, zij dit steeds het einde: Verlaat er u niet op, en houd af zoo veel gij kunt, zonder evenwel zelf van standplaats te veranderen, zoo vaak het gezellig, vriendschappelijk en broederlijk op u afkomt.



{==542==} {>>pagina-aanduiding<<}

G.


Gade. Woord, rijk in beteekenis, daar het aanduidt, niet alleen iets, dat tot iet anders behoort, maar ook, dat mer dat andere overeenkomt of daarbij past (wedergade), en bovendien nog, dat het in die zamenvoeging of vereeniging welgevallen (gading) heeft.

Galg. Worden te N. de dieven gehangen? Neen! Voor wie dan de galg buiten de poort? Voor hen, die ongemanierd met de hand in den schotel tasten, zonder zich van vork of lepel te bedienen; dat wil zeggen, die stelen zonder tusschenkomst van schrifturen en pleidooijen.

Gebaren. Er is een wezenlijk onderscheid tusschen gebaren, terwijl men spreekt, en die, welke, zonder behulp der spraak, alleen en voor zichzelve verstaanbaar, het woord moeten doen. Deze mogen zich vrijelijk verheffen, maar gene moeten slechts flaauw accompagneren, om datgene, wat gezegd wordt, waar het pas geeft, min of meer te ondersteunen. Dit zoo zijnde, kan menig akteur zichzelven en den aanschouwer al heel wat vermoeijing besparen.

Geboorte. Wilde loten worden veredeld, of veredelen zichzelve; terwijl, omgekeerd, edele loten wederom verwilderen; en alzoo bewijst het weinig voor verdienste, dat men een man van geboorte is.

Gebruiken. De oude gebruiken leven doorgaans zoo lang, dat zij hunnen oorsprong vergeten; maar hoe kunnen onze nieuwe gebruiken ooit oud worden, daar zij reeds met de vallende ziekte ter wereld komen?

Gedachten. De wolken aan den hemel onzer ziel. Uit dezelve opgerezen, benevelen zij het licht, of temperen den zonnegloed; voeren schrik en ondergang op hare vleugelen rond, of dalen verkwikkend en vruchtbaar op ons neder.

Gedichten. Eenmaal zal het maken van gedichten zoo algemeen worden, dat de scholieren even zoo van hunnen gedichtenbundel als van hun themaboek zullen spreken.

Geduld. Geneesmiddel, dat alleen daarom versmaad wordt, omdat het, als de vlier langs de publieke wegen, voor elk te plukken is.

Geest. De geest is van alles het eenig wezenlijke wezen, niet de toevalligheid, het uitvloeisel of de wijziging daarvan. Dit ligt ook bij uitstek in de form van het woord, als hebbende het zijn ten wortel in is.


{==543==} {>>pagina-aanduiding<<}

Geheim. Niets is moeijelijker, al acht men het ligt, dan het bewaren van een geheim. Het komt er voor een' brak toch maar op aan, achter het spoor te komen; dit verraden wij doorgaans zelf; en om het eenmaal gevonden spoor tot op de hielen te vervolgen, daarvoor is hij brak.

Geld. Behoorde ten beeldenaar te hebben verstand en deugd. Want geld is, zoo als de bezitters weten, de plaatsbekleeder of vertegenwoordiger van die beiden.

Geloof. Het geloof is meer dan genoeg, zoo lang wij voor het aanschouwen geen orgaan hebben.

Geluk. Als er in de wereld enkel onvermengd geluk te schenken viel, men zou vragen, of de kastelein dan geen wijn te koop had.

Gemeenebesten. Zijn de Oasen in de onmetelijke woestenijen der geschiedenis. Verschrikkelijke natuurgewrochten mogen de ziel belang inboezemen: maar hoe aangenaam is het, onder het loof der dadelboomen, bij koele waterbronnen, tusschen de pakken nedergevlijd, het gebrul der oppermagtige roofdieren, de verstikkende dwarlwinden van het bijgeloof, en de huiveringbarende eenzaamheid van het despotisme, voor eenige oogenblikken, te vergeten! - Maar, wat is een gemeenebest? De Nederduitsche benaming zelve is daarvan de schoonste definitie.

Genietingen. Zijn vruchten, die zelden anders aan de markt komen, dan onrijp of rot.

Genoegen. Wanneer zal men ophouden het genoegen juist in eene stulp te zoeken? Men sluite alleen daarom geen paleis achter zich toe, en bedenke, dat, wie het genoegen wil zoeken, zijn hoofd vergeet, daar het overal of nergens is.

Genootschappen (dichterlijke.) De koude grond levert tegenwoordig nog al wat op; dus kan men de broeibakken wel wat te luchten zetten.

Geregtigheid. Als zij blind is, moet zij van de cataract geligt worden, om tevens billijkheid te zijn, waartoe zij wel degelijk in de schalen moet kunnen zien.


Thomas.

Zedelijk Verhaal.

Ik had eens, op eenen schoonen achtermiddag, met den kunstschilder la barte, een toertje naar Mes Delices, het lusthuis van den Prins ***, gedaan, waar deze zich geduren-
{==544==} {>>pagina-aanduiding<<}
de den zomer met eene zijner minnaressen onthoudt. Wij namen juist den tijd waar, dat beiden op een lustreisje afwezig waren, om dit verblijf des ongeoorloofden genots te bezien, 't welk mij als een wezenlijk tooverpaleis beschreven was. En ik moet bekennen, het gerucht had hiervan niet te veel vermeld. De ligging van dit paleis, op de zachte helling eens heuvels, in eene bekoorlijke landstreek, vol van de schoonste gezigten, omgeven door plantsoenen van vreemde boomen en bloeijende gewassen; de ruischende beken, die zich door de schaduwen der welriekendste boschjes dringen, in eenen afgrond nederstorten, door klaverrijke weiden slingeren, zich in spiegelende meertjes verzamelen, of, door metalen buizen geperst, ten hemel opstijgen; het park, met zijne weelderige bloemenpracht en rijke menagerie, vol van uitlandsche vogels met de gloeijendste kleuren; het kasteel zelve, door eene marmeren kolonnade omgeven, waarop een verguld balkon rust, en boven op hetzelve een kring van standbeelden, die, op de leuning van het platte dak, zich in de lucht schijnen op te heffen; de breede trappen van gekleurd marmer; het allegorische snijwerk aan de wanden; de groote metalen kandelabres op hunne voetstukken; de lange rij van vrolijke vertrekken, van wier plafons bevallige Geniussen bloemen schijnen neder te werpen, terwijl de wanden bloeijende priëelen, tempels of pagoden schijnen te vormen; divans van de rijkste stof; meubelen, uit het kostbaarste hout vervaardigd; fraaije kroonen, gouden lampen en prachtige vazen; het bekoorlijkste licht, door de zachte schemering der rooskleurige gordijnen, die rijk geplooid voor de heldere glasramen hangen; de harmonische concerten der fluit- en spelende uurwerken; de reusachtige ruikers van zeldzame bloemen, die,
onder kostbare stolpen, op vergulde tafeltjes in de hoeken der kamers staan, en met den schitterenden glans der veelkleurige papegaaijen en lorries in hunne gouden ringen om den prijs dingen; de weelderige schilderstukken, eindelijk, die in de binnenste verblijven dezes tempels der weelde de muren bedekken, en in het helder kristal der overgroote spiegels zich oneindige malen vermenigvuldigen: dit alles, en nog veel meer, dat zich, even als arabesken, tusschen deze groote voorwerpen heenslingert, herinnert natuurlijk aan de toovertuinen der Armida's en Alcinen, welke het gloeijend penseel van ariosto en tasso zoo bevallig geschilderd heeft.

{==545==} {>>pagina-aanduiding<<}

La barte, wiens ziel, gelijk die van alle kunstenaars, voor een groot gedeelte in zijne oogen geplaatst was, kon niet verzadigd worden in het aanschouwen van al deze heerlijkheid. Hij trok mij nu eens naar dit, dan weder naar het tegenoverstaande voorwerp, en keerde dan weder; met vernieuwde bewondering, tot het vorige terug; terwijl hij onophoudelijk bleef verzekeren, dat het onmogelijk was, den rijkdom met meer smaaks en op eene waardiger wijze te besteden. Ik was van een tegengesteld gevoelen, en ook veel eerder van dit aanschouwen verzadigd. De groote menigte der voorwerpen van weelde vermoeide mijnen geest; en, bij de eerste opwelling der zelfverveling, kon ik niet voorbij, om ook mijnen afkeer van het doel, waartoe dit alles strekken moest, op mijne wijze te uiten. Ik zag, dacht mij, de wettige echtgenoote van den Prins, in haar eenzaam verblijf, vol verdriet en treurig, het oog slaan op den trouweloozen gemaal, die toch ook aan haar eenmaal liefde en trouw had beloofd; ik zag de ontevredenheid der zonen van den Prins over deze verkwistende buitensporigheden huns vaders, welke zij zelve, door hartstogt verblind, misschien te eenigen tijde zouden navolgen; de verwaarloozing der heiligste pligten, en de onverschilligheid voor al de jammeren, die zijn voorbeeld moest te weeg brengen. En dit alles kwam mij hier met zoo veel levendigheids voor den geest, dat ik van tijd tot tijd aan het venster moest gaan, om lucht te scheppen, en in het gezigt der bekoorlijke en schuldelooze natuur verademing te zoeken.
Wij hadden dit verblijf van den onbetamelijksten wellust reeds een goed eind wegs achter den rug, toen mijn reisgenoot, nog altijd met zijne gedachten binnen hetzelve verwijlende, met verrukking het schoonste, dat hij gezien had, nog eens zich vertegenwoordigde, en het, met de juistheid en het vuur eens kenners, beoordeelde, zonder in zijne vervoering eens te bemerken, dat ik in zijne geestdrift geheel niet deelde. Ik oordeelde het niet raadzaam, hem met mijne gewaarwordingen bekend te maken. Men kan het immers den kunstenaar in geenen deele ten kwade duiden, dat hij zich over het schoone in de werken der kunst verheugt, zonder te vragen, waartoe het gebezigd wordt, en dat hij milde liefde tot de kunst waardeert, onafhankelijk van hare zedelijke waarde, en zonder te vragen, met hoe vele zweetdruppels van kommer dat schitterend koloriet betaald werd,

{==546==} {>>pagina-aanduiding<<}
hoe vele zuchten in die aangename geuren opstijgen, en hoe vele tranen aan die pronksieraden kleven. Wij gingen voor de poort uit het rijtuig; ik, ten einde den avond in de vrije lucht ongestoord aan mijne gedachten te kunnen wijden, en la barte, om met eenige goede vrienden in de voorstad te gaan eten; het waren, zeide hij mij, vrolijke klanten, bij welke mij de tijd geheel niet lang zou vallen. Ik had echter geen smaak in zoodanig vrolijk tijdverdrijf. Het waren gedachten van een' veel ernstiger aard, die mij bezig hielden, en die meer en meer mijn gemoed in hevigen toorn deden ontbranden tegen hen, die, in trage werkeloosheid, het merg der onderdanen en het vette des lands uitzuigen en verzwelgen.
Het was intusschen reeds vrij laat geworden, eer ik naar de stad terugkeerde. Terwijl ik nu langzaam den weg naar mijne woning insloeg, hoorde ik ergens een zacht gejammer, en bemerkte tevens, dat ik eenig menschelijk wezen strijkelings voorbijging, dat zich in eenen hoek tegen den muur geplaatst had. Ik bleef dus staan, en vroeg: ‘Wat is hier te doen?’ Toen zag ik, bij de flaauwe schemering eener lantaren van het tegenoverstaande huis, een zeer bleek meisje, in slechte vodden gekleed, dat, terwijl zij de handen naar mij uitstrekte, zeide: ‘Heb toch medelijden met ons, goede Heer!’ - ‘Wat deert u dan, lief kind! en wat doet gij hier?’ - ‘Ach! ik zoek hulp, maar vind er geene.’ - ‘Voor wien dan?’ - ‘Voor mijne arme ouders, die te huis van honger versmachten, zoo wel als ik.’ - ‘Waarom gaat gij dan hier in deze stille buurt zitten, zonder ergens bij menschen hulp te zoeken.’ - ‘Ik kan bij dag niet op straat verschijnen; en, als ik bij den avond in eenig huis kwam, zou men al ligt iets kwaads vermoeden. En daar ik niemand om hulp durfde aanspreken, zoo heb ik mij hier in dezen hoek geplaatst, om’ - En nu weende zij bitterlijk.
Dit kinderlijk gesprek; de toon, waarop zij het zeide, en haar geheele voorkomen, zoo veel ik daarvan zien kon, schenen mij met hare klagten wel overeen te komen. Ik deed nog eenige vragen, en werd nu weldra overtuigd, dat hier eene veel grootere ellende aanwezig was, dan door eene enkele aalmoes kon geholpen worden. ‘Breng mij bij uwe ouders,’ zeide ik. Het kind stond op, deed eenige schreden voorwaarts, vertraagde toen, en bleef besluiteloos staan. ‘Waarover bedenkt gij u?’ vroeg ik. Toen borst het meisje

{==547==} {>>pagina-aanduiding<<}
weder in tranen uit, en zeide: ‘Ach! onze ellende is al te groot, dan dat ik u daarbij zou durven brengen.’ - Arm kind! dacht ik, u drukt niet alleen de honger en de armoede, maar ook nog de schaamte over deze armoede kwelt u, en het gezigt van hen, die gij meent, dat te gelukkig zijn, om uwen jammer te kunnen aanschouwen. Ik vatte hierop hare als uitgeteerde hand, en sprak haar moed in. Zij zag mij hierbij zoo bedenkelijk in de oogen - misschien had zij de vertroostingen des zuiveren medelijdens nog nimmer ondervonden. Hierop ging zij weder eenige schreden voort, maar bleef op nieuw staan, en zeide zacht, met nedergeslagene oogen: ‘Vader en moeder hebben vandaag nog niets gegeten, en gisteren, o zoo weinig!’ - ‘'t Is waar, mijn kind!’ zeide ik, ‘wij zouden wel haast het noodwendigste vergeten.’ Ik kocht daarop eenig brood, en gaf het meisje terstond iets daarvan. Zij verslond het als uitgehongerd, en ging nu haastiger vooruit; ik nam ook nog eene slesch wijn in het voorbijgaan uit een wijnhuis mede. De weg leidde, door morsige stegen, door hoeken en gaten, naar een gedeelte der stad, waar ik nog nooit geweest was. Digt bij de poort hielden wij stil. Mijne geleideresse deed nu eenige haastige schreden, en opende de deur eener bouwvallige woning, aan wier drempel zij staan bleef, zeggende, terwijl zij mijne hand vatte: ‘Wees voorzigtig, mijn goede Heer! hier zijn eenige treden.’ Eene vunze kelderlucht kwam mij reeds op de glibberige trappen te gemoet, terwijl geen het minste licht onze voetstappen rigtte. Wij kwamen eindelijk aan eene tweede deur. ‘Hier zijn mijne ouders,’ zel het kind, terwijl zij de deur opendeed; doch ook hier was geen licht. Van de lantaren op de straat viel echter een flaauwe lichtstraal in den hoek van het vertrek, waarin twee menschelijke wezens, als lijken uitziende, zich bewogen. ‘Komt gij eindelijk terug,
therese?’ vroeg eene zwakke vrouwestem: ‘ik ben van angst voor u bijna bezweken. Maar met wien spreekt gij?’ - ‘Ach, lieve moeder!’ zei het kind, ‘hier is een goed Heer, die wil ons helpen; hij brengt brood mede, en ik heb daarvan reeds gegeten. Als wij maar eerst licht hadden!’ Zij zocht nu al tastende in het rond, tot dat zij in de vensterbank een klein endje kaars vond, 't welk zij aan de lantaren op de straat aanstak, en daardoor het tooneel des jammers eerst regt ontdekte. Het was een vertrek in het onderste gedeelte van het huis, dat veel naar eenen

{==548==} {>>pagina-aanduiding<<}
kerker geleek. In den hoek was een leger, uit stroo en eenige ellendige kussens vervaardigd, op welk twee zieken, de toonbeelden van honger en ellende, lagen. De vrouw rigtte zich een weinig op, zag mij, als een vreemd luchtverschijnsel, met strakke oogen aan, doch waagde het niet, mij aan te spreken. Therese liep haastig rond; er kwam een aarden schotel voor den dag, waarin het brood in den wijn doorweekt werd. Nu vielen zij allen aan; maar de gretigheid, waarmede zij hunnen honger zochten te stillen, perste mij inderdaad tranen uit de oogen. Therese weende van vreugde. Nu hief de man, die tot hiertoe nog geen woord gesproken, maar slechts somtijds diep gezucht had, zijne uitgeteerde linkerhand in de hoogte, en zeide: ‘God vergelde het u, Mijnheer! Gij ziet hier een rampzalig huisgezin.’ - Ik vroeg hem, op welk eene wijze men hem kon helpen. - ‘Dat zou zeer bezwaarlijk zijn,’ antwoordde de man; ‘wij zijn al te diep tot armoede vervallen; en nogtans, God weet het, geheel buiten onze schuld. Ik ben een arme Invalide,’ voer hij voort, terwijl hij mij de stomp van zijnen regterarm liet zien; ‘mijne vrouw deelt sedert lang in mijnen kommer, en heeft dien ook uit al haar vermogen zoeken te verminderen. Maar thans is zij ook ziek, en het ontbreekt ons aan werk, hoe gaarne wij ook wilden werken. Alles, wat wij hadden, is verkocht of verpand; zelfs de noodzakelijkste kleedingstukken hebben wij moeten wegdoen, om slechts ons jammerlijk leven, en dat van ons lief kind, nog eenigen tijd te rekken.’ De vrouw voegde er bij: ‘Ik zou het voor mijzelve een geluk geacht hebben, aan deze ziekte te sterven; maar wie zou dan voor dezen armen man en voor ons dochtertje zorgen? Hierom verlangde ik zeer naar mijne gezondheid; maar nu heeft de ziekte ons alles ontnomen en ons tot den bedelstaf gebragt, daar wij zonder hulp, zonder kleêren en zonder verdiensten
zijn.’ Bij deze laatste woorden wrong zij de handen, en weende bitterlijk. Ik zocht haar moed in te spreken, beloofde alles, wat in mijn vermogen was, te hunner redding te zullen doen, en onttrok mij, na eenig geld, op eene plaats, waar zij het ligtelijk vinden konden, achtergelaten te hebben, haastig aan de dankbetuigingen dezer ongelukkige menschen. Therese bragt mij weder terug, den donkeren trap op, bedekte mijne hand met tranen en kussen, en zag mij na, tot dat de hoek der straat mij aan haar oog onttrok.

{==549==} {>>pagina-aanduiding<<}

Het gelukte mij, met behulp van eenige stedelijke beambten, waarmede ik in betrekking stond, het huisgezin reeds den volgenden dag de noodige kleederen te doen erlangen, en uit den vochtigen en ongezonden kelder in eene betere woning over te brengen. Ik had ook het genoegen, nadat de man weder hersteld was, voor zijn volgend bestaan, altlans eenigermate, te kunnen zorgen, door eene aanstelling bij het tolkantoor voor hem te verwerven. Hoe weinig waren nu deze opofferingen, en echter genoegzaam om drie nenschen te redden, die op het punt waren van door honger om te komen! En kost Mes Delices op éénen dag niet meer, dan er zou vereischt worden, om een geheel huisgezin een rond jaar te onderhouden?... Vereischen de apen en papegaaijen van den Prins niet misschien meer onderhoud, zorg en oppassing voor hunne nuttelooze slavernij, dan even zoo vele menschen, die tevreden zijn, wanneer zij bij genoezamen arbeid hun nuttig leven soberlijk kunnen onderhouen, zouden vereischen?...
Binnen kort waren mijne luidjes weder op effen bodem, en, met het wijken hunner angstige zorgen, week ook de rest der krankheid. De man, die mij nu meermalen kwam bezeken, bleek een verstandig en edeldenkend mensch te zijn die, hoezeer verminkt, zijnen post met naauwgezette vlijt waarnam; de vrouw was geheel het beeld der werkzamheid, en therese was weder vrolijk en van een beallig voorkomen, sedert zij in beter en zuiver gewaad gesstoken was.
De eerste oorzaak van het ongeluk dezer lieden was gelegen in eenen misstap van de moeder der vrouw, die, als een nog onvervaren kind, door eenen jongen Patriciër verleid, eene dochter ter wereld bragt, maar kort daarop van verdrt stierf. Haar vader, een bekwaam schrijnwerker, was een man van groot eergevoel, zeer gezien onder zijne gildebroeders, maar die zich ook veel liet voorstaan op zijne bewaamheid, en vooral ingenomen was met de schoonheid zijner dochter. Hij zag nu door dien enkelen misstap, die deijds nog veel hooger opgenomen werd dan thans, zijne burgerlijke eer gekrenkt, en zijne trotschheid vernederd. De opgeruimdheid, met welke hij voormaals zijn werk verrigtte, wageweken, de huisselijke vrede verstoord, daar hij zijne vrouw, als eene onachtzame moeder, met verwijten overlaadde; en het kind, dat men toch niet verstooten kon, liep

{==550==} {>>pagina-aanduiding<<}
als eene verworpelinge rond, die alle huisselijke vreugde verbitterde. De brave zoon, die het ambacht mede goed verstond, was door het geval zijner zuster ten diepste getroffen; werd, zoo wel door het verdriet hierover, als door de dagelijksche norschheid des vaders en de tranen der moeder, bewogen, het huis te verlaten, en begaf zich naar vreemde landen, met oogmerk om nimmer weder terug te keeren. Daar nu de vader zich met slechte knechts moest behelpen, dewijl de goede hem, wegens zijn ondragelijk humeur, spoedig weder verlieten, verliep zijn werk al meer en meer; en eindelijk stierf hij, door verdriet en moedeloosheid geheel verteerd, in het best zijns levens. Zijne vrouw volgde hem spoedig; en nu was dit kind alleen nog over, dat hare ouders nooit gekend had, en in het grootouderlijke huis alijd kwalijk behandeld was. Zij moest dus gaan dienen, vilde zij leven. Hoezeer nog jong, zwak, en naauwelijks tot dienen in staat, moest zij meestal voor gering loon, bij veel arbeids, dienen, en werd daarenboven, wegens de smt harer geboorte, veeltijds nog slecht behandeld. Bij zoo veel druks hield het levendig gevoel van hare onschuld haar echter staande, en zij groeide schoon en bevallig op. Geuldig verdroeg zij den onverdienden smaad; zij was rustelos bezig in haren dienst, en weêrstond met moed alle aanvllen, welke de weelderige lusten eener rijke en voorname jongelingschap op hare armoede en onschuld deden.
Een metselaarsknecht, die in hare buurt woonde, en, door haar dikwerf te zien, ook de onbemerkte getuige harer deugden en goede hoedanigheden was, liet zijn oog op aar vallen, en vatte eindelijk eene zoo vurige liefde voor aar op, dat het hem onmogelijk toescheen, zonder haar te leen. Langen tijd hield hij zijne liefde geheim; en, hoezeer hij haar dagelijks zag en groette, had hij nogtans den moed niet, haar zijne liefde te bekennen, en kon ook, daar zij altijd volop werk had, nooit eens met haar in gesprek raken. Op zekeren tijd, echter, gebeurde het, dat zij waschgoed ha uit te spoelen aan een' put, bij welken hij bezig was het metselwerk na te zien; nu greep hij moed, hielp haar de ware waschmand op den grond zetten, goot het water in de tobben, en leende haar op alle mogelijke wijze de behulpzame hand; eindelijk sprak hij dan ook van zijne liefde, en vroeg haar, of zij hem wel lijden mogt. Nu was hij wedkeerig een der knapste jongmans in de stad, welgemaakt, oot,

{==551==} {>>pagina-aanduiding<<}
van een mannelijk voorkomen, en daarbij zeer zedig en bescheiden. Marianne was van haren kant hem ook niet ongenegen; zij had reeds lang gemerkt, dewijl hij overal gelegenheid zocht om haar te ontmoeten, en alsdan haar zoo bijzonder vriendelijk groette, dat hij haar wel mogt. Toen hij echter nu aan den put haar zijne liefde verklaarde, was zij zoo bedremmeld, alsof het haar geheel onverwacht voorkwam; zij antwoordde eene lange poos niets, maar wiesch met des te grooteren ijver, tot dat thomas eindelijk, zeer bedrukt en als wanhopig, zeide: ‘Gij moogt mij dus volstrekt niet lijden?’ Nu sloeg het meisje hare groote zwarte oogen, maar beschaamd, tot hem op, en zeide: ‘Hoe kunt gij zoo spreken, thomas! Maar wat zou het u baten, al ware ik u ook nog zoo genegen? Of weet gij dan niet’..... Hier zweeg zij: hetgeen zij had willen zeggen, dreef een' onwillekeurigen blos op haar gelaat, en vulde hare oogen met tranen; het was de misstap harer moeder en hare onechte geboorte. Hoezeer thomas dit toen nog niet wist, vernam hij het, tot zijne smart, vroeg genoeg; en die smart was niet te beschrijven. Hij had, namelijk, het vooruitzigt van baas te worden, en alsdan met marianne te kunnen trouwen; maar de strenge gildewet verbood aan iederen gildebroeder het huwelijk met eene vrouw van onechte geboorte, en er was middel om zulks te ontduiken, maar even min om zijne liefde voor marianne te onder te brengen. Hij bevond zich dus in eenen waarlijk beklagenswaardigen toestand. Hetzelfde, wat vóór weinig tijds zijn grootste vermaak was, marianne te zien en te groeten, werd hem nu de bron der grootste smarte, die hem bijna tot wanhoop bragt. En nogtans kon hij het niet laten, naar haar uit en om te zien; het was zelfs, alsof hij daarin eenigen troost vond.
(Het vervolg en slot hierna.)

Britsche trots.

De bekende Engelsche Staatsman algernon sidney onderscheidde zich door een' echt Romeinschen republikeinschen zin. Toen hij, verbannen en arm, zich in Frankrijk bevond, liet lodewijk XIV hem verzoeken, hem zijn schoon paard te verkoopen. Sidney sloeg het af. Lo-
{==552==} {>>pagina-aanduiding<<}
dewijk verdubbelde vruchteloos de gebodene som. Eindelijk zond hij eenige Gardes, om het paard met geweld weg te voeren. ‘Paard!’ sprak algernon, ‘gij hebt een' vrij' Man toebehoord: zoudt gij eens Vorsten slaaf worden?’ En hiermede schoot hij het fraaije beest voor den kop.

Gevat wederwoord.

De luimige Graaf van grammont, aan het Hof van lodewijk XIV, vergat zich, op zekeren dag, zoo zeer, dat hij een' Koninklijken bediende in den Koninklijken tuin met stokslagen begroette. Op ééns stond de Koning nevens hem, en vroeg zeer ernstig: ‘Wat is hier te doen?’ Grammont voelde, dat het met hem gedaan was, bijaldien hij zich niet door een demoedig bonmot uit dit moeijelijk geval wist te redden. ‘Niets, Sire!’ antwoordde hij met veel tegenwoordigheids van geest; ‘niets, der opmerkinge van uwe Majesteit waardig. Het zijn slechts twee uwer bedienden, die met elkander in twist geraakt zijn.’ De Koning lachte om deze fijne wending, dreigde met den vinger, en liet het daarbij blijven.

De geneesheer Zimmermann en Frederik de Groote.

Frederik de groote liet, in zijne jongste ziekte, den beroemden Geneesheer zimmermann, van Brugg, bij zich komen. Op zekeren dag, dat hij zich met den veegen Monarch onderhield, vroeg hem de Koning half ernstig: ‘Maar zeg mij eens, Dokter, hoe vele lieden hebt gij reeds om hals gebragt, sinds gij uwe kunst uitoefent?’ - ‘Sire!’ hernam de Zwitsersche Arts, ‘niet zoo velen als uwe Majesteit, doch met minderen roem.’ - Frederik glimlachte, en zeide: ‘Laat ons daar een speldje bij steken!’

Dubbelzinnig compliment.

Een schrapend Landheer reed door een zijner dorpen; de wagen brak, en de Schout zond een' strik, ten einde denzelven vast te binden. De Heer betuigde zijnen dank. ‘Geen dank, genadige Heer!’ antwoordde de Schout zeer naïf: ‘uwe Genade heeft aan ons meer dan éénen strik verdiend.’


{==553==} {>>pagina-aanduiding<<}

Mengelwerk.

Verhandeling, over de nuttigheid van den koophandel, en deszelfs heilzamen invloed op de beschaving. (*)

Door A.J. Kronenberg, Predikant der Waalsche Gemeente te Arnhem.

Ik zal voor ditmaal, M.H., mijne rede ontleenen van het nut van den koophandel; Ul., I. in de eerste plaats, die nuttigheid, alsmede deszelfs heilzamen invloed op de beschaving der maatschappij, uit zijnen aard, trachten te betoogen, II. en zulks vervolgens bewijzen uit den toestand van ons werelddeel, door U open te leggen den toestand, waarin Europa zich ten opzigte dier beschaving bevond vóór en na den tijd, dat dáár de koophandel werd ingevoerd.
I. Ter instandhouding des menschdoms was het vooral noodig, dat er onder hetzelve een zekere band van vereeniging was; want het spreekt van zelf, dat er in elken grooteren of kleineren staat, ja in elk huisgezin, eene onderlinge betrekking plaats moet hebben, zonder welke zij spoedig geheel zullen vervallen. Het huwelijk was tot zulk eene vereeniging niet alleen nuttig, maar ook noodzakelijk; doch zouden de maatschappijen verder worden uitgebreid, zoo was er ook een uitgebreider band van vereeniging noodig, en hiertoe was niets geschikter dan de koophandel: want,
1. De koophandel bevordert de vereeniging van het menschdom. - Hoe meer de mensch zijnen broeder kent,

{==554==} {>>pagina-aanduiding<<}
hoe meerdere verkeering hij met hem heeft, hoe sterker hij aan hem zal verbonden zijn. Hetzelfde heeft plaats ten opzigte van stad- en landgenooten: wij gevoelen op onze stadgenooten eene nadere betrekking, dan op inwoners van eene andere plaats; en waarom anders, dan omdat wij hen van naderbij kennen? Wanneer wij in eene andere stad, dan die onzer geboorte of opvoeding, onze woonplaats vestigen, zullen wij dan niet nog altijd met genoegen denken aan de plaats, waar wij onzen jeugdigen leeftijd doorbragten? Wij herinneren ons met welgevallen onze vrienden en bekenden, met welke wij in eenige betrekking stonden; en wanneer wij eenen inwoner onzer vorige woonplaats ontmoeten, dien wij te voren naauwelijks kenden, met welk een genoegen zien en ontvangen wij hem, met welk eene deelneming ondervragen wij hem, niet alleen over onze vorige medeïnwoners, maar zelfs over voorwerpen, die te voren ter naauwernood onze aandacht tot zich trokken! Wanneer wij ons in een vreemd land bevinden, zal dan de ontmoeting van een' onzer landgenooten ons niet verblijden? en, schoon wij hem te voren zelfs niet eens van naam hebben gekend, zullen wij evenwel met een bijzonder genoegen ons met hem onderhouden over al hetgeen ons land, onze vrienden en onze bekenden aangaat. Vanwaar komt dit anders, dan van de betrekking, die wij op hem hebben, veroorzaakt door de naauwe vereeniging, die de band der maatschappij heeft te weeg gebragt? - Even zoo is het met die vreemde volken, met welke wij uit hoofde van den koophandel eenigzins meerder zijn bekend geworden. Gevoelen wij allen niet eene meerdere betrekking op die natiën, met welke wij den een' of anderen handel drijven; nemen wij niet meerder deel in haar lot, en zijn wij niet begeeriger om dezelve van naderbij te kennen, meer dan andere volken, die wij ter naauwernood van naam kennen? Verplaatsen wij ons eens een oogenblik met onze gedachten in een ander werelddeel; verbeelden wij ons eens te midden van het
Chinesche rijk: het zoude ons daar even min belangrijk zijn, of ons een Indiaan, dan

{==555==} {>>pagina-aanduiding<<}
een Turk of een Rus ontmoette; maar zagen wij er een Franschman, of een Engelschman, of een Duitscher, ons hart zoude alsdan zonder twijfel aangename gewaarwordingen gevoelen; en waarom? omdat die laatste volken ons meerder bekend, en wij nader met hen vereenigd zijn, uit hoofde van verbindtenissen, waartoe de koophandel den grond heeft gelegd. - Doch Gij zult waarschijnlijk vragen: is dan die vereeniging van onderscheidene natiën een noodwendig gevolg van den koophandel, of kan dezelve zonder den koophandel of scheepvaart (want deze zijn ten naauwste verbonden) niet bestaan? Ik antwoord hierop, dat de ondervinding van alle eeuwen heeft geleerd, dat, zoo lang de onderscheidene natiën niet door handelbetrekking vereenigd waren, zij ook geenen lust gevoelden om elkander nader te leeren kennen: het is het gevoel van behoefte alleen, hetwelk den mensch kan nopen om afgelegene reizen te ondernemen, en zich te verbroederen met een volk, hem tot dusverre ter naauwernood van naam bekend; hetgeen wij in het tweede onderdeel ten opzigte der Europesche volken zullen betoogen. Er mag eens de een of andere reiziger zijn, die, door nieuwsgierigheid gedreven, naburige of meer verafgelegene volken gaat bezoeken, zulks zal geene vereeniging der natiën te weeg brengen. Er zijn er verscheidene geweest, ook in onzen leeftijd, die b.v. de binnenlanden van Afrika doorgereisd, en ons met de bewoners eenigzins nader hebben bekend gemaakt; doch hunne reizen hebben geen' invloed gehad, om eene naauwere betrekking tusschen ons en die volken te weeg te brengen, hetwelk alleen zoude kunnen geschieden, wanneer het mogelijk ware, eenigen handel met hen te openen.
2. De koophandel strekt, om de vooroordeelen te verminderen, welke de natiën van elkander afscheiden en den wederzijdschen afkeer onderhouden. - Men weet, dat er bij alle volken een zekere nationale hoogmoed plaats heeft. De partijdigheid, waarmede men gewoon is het karakter der natie te beschouwen, waartoe men behoort,

{==556==} {>>pagina-aanduiding<<}
maakt, dat men hare goede hoedanigheden hemelhoog verheft, en daarentegen de gebreken of geheel verzwijgt, of in zulk een gezigtpunt plaatst, dat zij naauwelijks voor gebreken kunnen gehouden worden, of men stelt ze voor als zwakheden, die de gevolgen zijn van die goede karaktertrekken, welke men altijd op den voorgrond plaatst. Er is geene natie in de wereld, bij welke zulk een nationale hoogmoed geene plaats heeft. Deze partijdige beoordeeling van het nationaal karakter, waaraan wij ons hebben gewend, en die wij als 't ware met de moedermelk hebben ingezogen, maakt, dat wij op alle andere natiën met zekeren trots nederzien, en datgene voor gebreken houden, hetwelk bij die volken zelve voor goede hoedanigheden van het nationaal karakter wordt opgegeven. Hoe minder nu de menschen beschaafd zijn, hoe partijdiger die beoordeeling wordt; de minbeschaafde volken zijn gewoon alle andere met eene diepe verachting aan te zien; de naam van vreemdeling alleen is genoegzaam, om iemand niet alleen met onverschilligheid aan te zien, maar zelfs om hem alle gemeenschap te ontzeggen; ja zelfs gaat dit zoo ver, dat men zich omtrent hem beleedigingen veroorlooft, die men niemand zijner eigene natie zoude aandoen. Deze verachtende hoogmoed is het zoogenaamde patriotisme van alle onbeschaafde volken; en men kan ligtelijk begrijpen, dat dezelve hoe langer hoe meer wordt gesterkt, zoo lang men met die vreemde volken onbekend blijft, en geene gemeenschap met hen oefent. Wanneer men de berigten leest der reizigers, welke de zwervende horden onder de Afrikanen hebben bezocht, ziet men uit dezelve, dat al die horden op zichzelve staan, en dat zij zich zoo te zamen vereenigen, dat er niemand uit eene andere horde bij hen wordt toegelaten, ja dat zij menigwerf, schoon geene bezittingen hebbende dan van hun vee, oorlog tegen elkander voeren. - Dan, het is de koophandel, welke dezen vijandigen hoogmoed, schoon niet geheelenal wegnemende, evenwel geweldig fnuikt, en den weg
tot verbroedering opent. Zoodra het eene volk met het an-
{==557==} {>>pagina-aanduiding<<}
dere eenige gemeenschap begint te oefenen, bemerkt men onderling goede hoedanigheden, welke men te voren geheel over het hoofd had gezien; men begint de gebreken, die men te voren als groote ondeugden had aangezien, uit een ander oogpunt te beschouwen, en men begint inschikkelijkheid te gebruiken, waaraan men te voren niet dacht. Hoe meer men andere volken leert kennen, zoo veel te meer ziet men, dat zij die verachting niet verdienen, met welke men hen te voren aanzag; ja men ontwaart niet zelden bij hen goede hoedanigheden, welke men bij zijne eigene natie in 't geheel niet of niet dan zeldzaam ontdekt. - Doch het is vooral het gevoel van behoefte, hetgeen tot deze inschikkelijkheid het meeste toebrengt. Hoe meerder gemeenschap de volken met elkander hebben, hoe duidelijker zij bemerken, dat zij elkander niet kunnen ontberen. Hoe vele inschikkelijkheid gebruiken wij dagelijks niet omtrent menschen, waarmede wij uit hoofde onzer betrekking moeten omgaan, of van welke wij eenig voordeel kunnen trekken, of die wij niet kunnen missen! Wij zien hunne gebreken over 't hoofd, schikken ons naar hunne neigingen, zoeken hunne gunst te behouden, ten einde wij door hen te beleedigen niet verstoken mogen worden van de voordeelen of genoegens, die wij van of door hen genieten. Ja, hoe grooter onze behoeften zijn, die wij door middel van hen vervuld zien, hoe grooter ook onze inschikkelijkheid wezen zal. Hetzelfde heeft plaats omtrent geheele natiën: men vergeet het, dat men met eene trotsche natie handelt, wanneer de voortbrengselen van haren grond in de noodwendigheden of genoegens des levens voorzien; ja men schikt zelfs gaarne grootere ondeugden of gebreken in, wanneer die inschikkelijkheid ons van dienst kan zijn. En dus ziet men, dat het de onderlinge handel is, die den eersten knoop legt in den band, welke natiën verbroedert, die eertijds van elkander een' onveranderlijken afkeer
hadden.
3. Het is de koophandel, welke dikwijls in de eerste noodwendigheden des levens voorziet. - Dit zal U, M.H., in den eersten opslag misschien vreemd voorko-
{==558==} {>>pagina-aanduiding<<}
men, daar wij veelal gewoon zijn, ons enkel de voorwerpen van weelde en van gemak als vruchten van den koophandel voor te stellen, en gemeenlijk denken, dat ieder land genoegzamen levensvoorraad voor deszelfs bewoners kan opleveren, zoo derzelver getal namelijk geevenredigd is aan de uitgestrektheid van den grond, welken zij bewonen. Ik vertrouw evenwel, dat hetgeen ik zeggen zal Ul. zal toonen, dat de handel met andere volken dikwijls in de noodwendigheden des levens moet voorzien. Wanneer eene natie volstrekt op zichzelve staat, zonder eenige gemeenschap met eene andere te hebben, dan is een enkel misgewas of eene enkele overstrooming genoegzaam, om eene welvarende maatschappij in de diepste ellende te storten en geheelenal te vernielen; hongersnood en besmettelijke ziekten moeten daaruit noodwendig voortspruiten en eene menigte ongelukkige slagtoffers naar het graf slepen, en het is alleen de gedurige handel met naburige volken, die eene natie voor die ellende kan bewaren; want door zulk een' handel wordt de landbouwer aangespoord, om niet alleen voor zijn eigen gezin te zaaijen, maar ook om den overvloed zijns oogsts op de markt te brengen en aldaar te verkoopen, ten einde zichzelven van andere noodwendigheden te voorzien; ja het is door den handel, dat de voortbrengselen der natuur op een' gelijken voet worden verdeeld, en aan ieder lid der maatschappij de bijstand zijner naburen wordt verzekerd. Trouwens, welk land is verzekerd, dat er nimmer een misgewas, en daardoor veroorzaakt gebrek aan de eerste noodwendigheden dezes levens, zal plaats hebben? Egypte zelf, hoe rijk ook in koorn, ondervond, ten tijde van Jozef, een misgewas van zeven achtereenvolgende jaren; en hoe vele voorbeelden vinden wij niet in de geschiedenis van volken, die zich door den handel met andere naburige volken van den
hongersnood en de daaruit voortvloeijende ellende bevrijdden, of van dezulken, die door gebrek aan gemeenschap met anderen in de diepste ellende werden gedompeld! Wat zoude het lot zijn geweest van den aartsvader Jakob, van zijne zonen en van zijn

{==559==} {>>pagina-aanduiding<<}
geheel huisgezin, zoo, bij den algemeenen hongersnood in Kanaän, de weg naar Egypte hem niet hadde opengestaan, om van daar koorn voor hem en de zijnen te doen halen? Herodotus gewaagt van een' hongersnood der Lydiërs ten tijde van koning Atys, die achttien jaren duurde. Dit komt ons zeker onbegrijpelijk voor; doch het was mogelijk bij een volk, hetwelk nog geheelenal onbeschaafd, bij hetwelk de akkerbouw nog in zijne kindschheid was, en hetwelk geen denkbeeld had om voorraadmagazijnen tegen een toekomend gebrek op te leggen; het was mogelijk bij een volk, hetwelk, volgens de getuigenis van denzelfden schrijver, eerst door den honger gedreven zich tot andere volken begaf, om bij dezelve zijne dringende behoeften vervuld te krijgen. Bij sommige Amerikaansche volken gebeurt het nog heden, volgens de getuigenis van sommige schrijvers, dat zij somtijds voor den hongersnood moeten bukken, dikwijls van honger wegsterven, en daarom niet zelden weinig in getal zijn. Ja, in de middeleeuwen was dit in Europa zelf niet zeldzaam; men ondervond van tijd tot tijd hongersnooden en daaruit voortvloeijende pestziekten, omdat men geene geregelde gemeenschap onderhield met andere volken, en ieder dus maar voor zichzelv' zorgde; er verstreek, volgens geloofwaardige berigten, zelfs in de bloeijendste landen van dien tijd, zoo als Duitschland, Frankrijk en Engeland, geen tiental jaren, ten minste geen menschenleeftijd, dat er geen hongersnood, pest of aanstekende ziekte uitbrak, welke soms het tiende, het vierde, ja zelfs het derde deel der inwoners wegrukte, hetwelk men voornamelijk aan de gebrekkige wijze, waarop de koophandel gevoerd werd, wijten moet. Wanneer wij dit alles in aanmerking nemen, kunnen wij dan nog wel twijfelen, of de koophandel ons dikwijls van de eerste noodwendigheden dezes levens voorziet, door ons, te midden van ons eigen gebrek, waartegen geene menschelijke schranderheid of vernuft ons kan wapenen, datgene te verzorgen, wat wij tot ons
levensonderhoud noodig hebben?

{==560==} {>>pagina-aanduiding<<}

4. De koophandel verzorgt ons van vele aangenaamheden dezes levens, ja van vele dingen, die tot bevordering van onze gezondheid of van ons welvaren dienen. - Ik wil hiertoe geenszins brengen al die voorwerpen van weelde, die door het menigvuldig en algemeen gebruik bijna behoefte zijn geworden, doch welke, algemeen ontbeerd zijnde, ons even genoegelijk en gemakkelijk zouden doen leven als thans; uit hoofde van eene langdurige gewoonte zijn wij daaraan zoo verknocht, dat wij die zelfs bij de grootste duurte niet zouden kunnen ontberen; maar er zijn andere dingen, welker gemak en nut men geenszins kan ontkennen. Van hoe vele versterkende middelen zoude de geneesheer voor zijne kranken niet verstoken zijn, zoo de koophandel dezelve niet uit verre landen had aangebragt! Waarmede zoude hij, b.v., het geweld der koorts bedwingen, wat zoude hij den zwakken tot versterking toedienen, zoo er geen kina en IJslandsche mos te bekomen ware? Met hoe veel genoegen nuttigen wij den wijn, die reeds in oude tijden bekend was als het hart der menschen vervrolijkende! hoe aangenaam is het ons, in den kring onzer vrienden, onder het gebruik van een glas wijn den avond door te brengen! terwijl hij, matig gebruikt wordende, welverre van de gezondheid der menschen te benadeelen, dezelve veeleer versterkt en bevordert. Intusschen zouden wij van dat alles geheel verstoken zijn, zoo de koophandel ons zulks niet uit verre landen aanbragt. De veelvuldige specerijen, die ons uit de Oost- of Westindiën worden bezorgd, zijn zeker niet alle even bevorderlijk aan onze gezondheid; maar er zijn er evenwel onder, welke eene aangenaamheid aan onze spijzen en dranken geven, die door het langdurig gebruik niet verdwijnt, zonder dat de gezondheid des ligchaams daardoor wordt gekrenkt. Men weet, hoe vele metalen wij tot ons gebruik noodig hebben; wij gebruiken dagelijks ijzer, koper, tin, blik, staal, enz.: maar al de ertsen, waaruit die metalen voortkomen, worden niet in dezelfde landen gevonden;
het een levert dit, het ander weder iets anders op. Het is

{==561==} {>>pagina-aanduiding<<}
zoo, men kan, des noods, het gebrek aan het eene door het gebruik van het andere vergoeden; ik breng daarom ook dit niet tot de volstrekte behoeften; maar met hoe veel meer gemaks bedienen wij ons dikwijls van koper dan van ijzer, van tin dan van blik, enz. Dan, van dit gemak en het daaruit voortvloeijend genoegen zouden wij zonder den koophandel geheelenal verstoken zijn; onze woningen, onze kleeding en onze geheele leefwijze zouden dat gemak en dat genoegen niet hebben, zoo de koophandel geheel onbekend ware, en er geene gemeenschap tusschen de onderscheidene natiën bestond.
5. De koophandel is niet weinig bevorderlijk aan de nijvere arbeidzaamheid, en aan het uitvinden en volmaken van allerlei kunsten en wetenschappen. - In een land, waar geen de minste koophandel wordt gedreven, en waar het dus onmogelijk is, van den overvloed iets aan andere natiën te verkoopen, zal een ieder slechts zorgen voor hetgeen hij voor zichzelven en zijn gezin noodig heeft. De landbouwer zal niet meer zaaijen dan hetgeen hij zelf kan nuttigen, daar hij het overtollige zoude moeten wegwerpen: doch, om een stuk lands te bearbeiden, hetgeen zijne behoeften kan vervullen, heeft hij niet veel tijds noodig; ten minste kan hij al zijnen ledigen tijd daartoe niet besteden; en wat doet hij voor het overige? hij mag zich nu en dan eens met de jagt op wilde dieren vermaken, om zich met hunne vellen te kunnen kleeden; doch men zal hem niet bezig zien om zijn verstand te scherpen tot het uitvinden van iets, waaraan hij voor zichzelven geene volstrekte behoefte heeft. In een land, waar de koophandel bloeit, zal men een edele naijver zien geboren worden, en eene werkzaamheid, welke de ledigheid, die vruchtbare moeder van allerlei ondeugden, verbant. De akkerman zal zich niet bepalen tot het noodwendige, dewijl hij het overvloedige ter markt kan brengen en verkoopen. De handwerksman zal dagelijks onledig zijn met het vervaardigen van werktuigen, dewijl hij nimmer verlegen

{==562==} {>>pagina-aanduiding<<}
behoeft te zijn, waar hij die zal laten; hij zal zich van zelve toeleggen om zijn werk tot dien trap van volkomenheid te brengen, waarvoor hetzelve vatbaar is; hij zal zijn verstand scherpen op nieuwe uitvindingen, om daarmede nieuw voordeel te kunnen doen, en men zal zoo eene algemeene geestdrift zien geboren worden, die aan de maatschappij een geheel nieuw aanzien geeft. Gelijk in een land, hetwelk geene gemeenschap heeft met andere landen, voor ledige handen geen werk is, zoo komen in een' handeldrijvenden staat altijd handen te kort; de koophandel houdt het hoofd zoo wel als de handen onledig, en geeft aan verscheidene bedrijven en ambachten het leven. Maar, is het nu moeijelijk, te beoordeelen, hoezeer deze nijverheid en arbeidzaamheid aan de zedelijkheid bevorderlijk moet zijn? Door den arbeid bevordert men niet alleen de gezondheid zijns ligchaams, maar men belet ook de uitbotting van die zaden der verdorvenheid, welke bij ons huisvesten. De lui- en ledigheid maakt den mensch vadzig en loom, krenkt zijne krachten en de vermogens van zijnen geest; zelfverveling is er een noodwendig gevolg van; en, dewijl hij geenen geregelden arbeid heeft, zal hij ligtelijk vervallen, of tot wellust, of ook tot het bedrijven van daden, die schadelijk voor zijnen evenmensch zijn, en de rust van zijn eigen hart jammerlijk verstoren. De arbeidzaamheid, integendeel, geeft aan den menschelijken geest eene geheel andere rigting; zij verschaft aan ziel en ligchaam eene werkzaamheid, die op de vorming van zijn karakter eenen gelukkigen invloed heeft, hem eene geregelde leefwijze bezorgt, en daardoor behoedt voor die overleggingen zijns harten, die hemzelv' schadelijk zijn en insgelijks uitloopen tot nadeel zijner evenmenschen. En het zijn deze voordeelen, die de handel met andere volken ons verschaft.
6. De koophandel neigt de harten der menschen tot den vrede. - Het is bekend, hoe schadelijk de oorlog voor eene handeldrijvende natie is; hij belet, of stremt ten minste, de gemeenschap, welke de oorlogvoerende volken in vre-
{==563==} {>>pagina-aanduiding<<}
destijd met elkander hebben, en veroorzaakt aan onderscheidene leden der maatschappij onberekenbare nadeelen. Zoo lang er geene gemeenschap tusschen het eene en het andere volk is, kan de oorlog die groote nadeelen niet hebben, dewijl men geene leden vindt, welke bij het behoud of de herstelling van den vrede een bijzonder, personeel belang hebben; doch zoodra men een' handeldrijvenden staat vooronderstelt, vooronderstelt men te gelijk eene geheele klasse van inwoners, wie aan de handhaving der rust en het behoud van den vrede zeer veel gelegen ligt. Zullen deze niet van zelve altijd tot den vrede gezind zijn, en, om denzelven te behouden, inschikkelijkheden gebruiken, waartoe zij zonder personeel belang nimmer zouden te bewegen zijn? Het smart hun, wanneer een oorlog uitbarst, en zij laten niets onbeproefd om denzelven spoedig te doen eindigen; hunne vredelievende neigingen maken op anderen, die van hen afhangen of door hen moeten bestaan, denzelfden indruk, en zoo ziet men de geheele natie met vredelievende gezindheden bezield. Kan men twijfelen, of deze neiging tot den vrede ook een wezenlijk voordeel van den koophandel zij? Maakt zij niet te gelijk eenen gunstigen indruk op het geheele nationale karakter; en worden er niet vele rampen voorgekomen, die vooral tusschen natiën, die door den koophandel de woestheid harer zeden nog niet hebben afgelegd, bij iederen oorlog plaats hebben?
7. Zoodra de zucht tot koophandel in een land de overhand neemt, ziet men het bestuur een' geheel nieuwen geest aannemen; al deszelfs werkzaamheden zijn tot bevordering van denzelven ingerigt; al deszelfs beraadslagingen strekken, om de geestgesteldheid der natie daartoe op te winden, en om het leven te onderhouden, hetwelk de koophandel haar heeft gegeven; al de onderhandelingen, verbonden, ja zelfs oorlogen, nemen eene geheel andere gedaante aan. - Men heeft te allen tijde gezien, dat bij volken, welke geene gemeenschap met andere hadden, de geest van woestheid zich overal deed

{==564==} {>>pagina-aanduiding<<}
zien; maar dàn, wanneer zij door den handel met andere volken eenige betrekking op dezelve kregen, legden zij allengskens die woestheid af, en namen langzamerhand de zachtere zeden aan, welke alle handeldrijvende volken kenmerken. Wanneer een nog onbeschaafd volk tegen eene naburige natie krijg voert, zal men zien, dat het geen ander doel heeft, dan om alles te vuur en te zwaard te vernielen; niets wordt gespaard, hoe nuttig het ook moge wezen; geene inrigtingen, hoe heilzaam ook, worden ontzien; geene kunsten en wetenschappen verkrijgen eenige bescherming; en het eenigste oogmerk, 't geen men zich voorstelt, is, om zijnen vijand tot die laagte en tot dien staat van zwakheid te brengen, dat hij den aanval niet hervatten kan. Geheel anders is de oorlog onder beschaafde volken: men komt niet met oogmerk om te vernielen; schoon zeker de eerste woede van den toomeloozen krijgsman zich dikwijls daden veroorlooft, die nog eenige overblijfselen van den woesten geest der onbeschaafde eeuwen hebben; maar het oogmerk, 't welk men zich voorstelt, is geheel verschillende, namelijk om zijnen vijand tot het aannemen van zulke vredesvoorwaarden te nopen, waardoor men oude voordeelen bevestigd en met nieuwe vermeerderd ziet. Vanwaar komt dit anders, dan van een gevoel van behoefte, hetwelk de natiën door middel van den koophandel verbindt, en hetwelk zelfs de overwinnende partij handelbaarder maakt, dan zij anders zijn zoude? Ja, M.H., het is de koophandel, die niet alleen den volkshaat vermindert, maar ook den grond legt tot meer menschlievende gezindheden; hij is het, die de volken langzamerhand meer vatbaar en gevoelig maakt voor eene zachte, aangename en gezellige gemoedsgesteldheid; ja zelfs de zedelijke gevoelens worden daardoor aangekweekt; door de naauwere vereeniging moeten van zelf de harde gevoelens van woestheid en ruwe onbeschaafdheid worden verzacht; gevoel voor het schoone, en vooral ook voor het zedelijke, moeten in de ziel dieper
indrukselen maken en daarin langer bewaard blijven.

{==565==} {>>pagina-aanduiding<<}

Na al hetgeen ik gezegd heb, zult gij niet meer twijfelen, of de koophandel heeft groote en onberekenbare voordeelen, die niet alleen hunnen invloed oefenen op de vervulling somtijds van noodwendigheden en zeer dikwijls van aangenaamheden dezes levens, maar ook op de beschaving van het menschdom en op het aankweeken van zedelijke gevoelens. Ja, M.H., waren het de onderlinge behoeften niet, die de natiën thans onder elkander verbinden, wie weet, hoe spoedig wij tot den staat van ruwheid en harde ongevoeligheid zouden terugkeeren! - Dan, gij werpt mij misschien tegen, dat ook de koophandel vele nadeelen met zich brengt, en dat door denzelven vooral de zedelijkheid der natiën veel lijdt; en vraagt, of dan de voordeelen tegen de nadeelen kunnen opwegen. Zekerlijk kan ik niet ontkennen, dat de koorhandel bij onderscheidene natiën zijnen nadeeligen invloed dnidelijk heeft doen zien. De koophandel toch brengt in het land, waar hij gedreven wordt, groote rijkdommen aan; en die rijkdommen brengen niet zelden eene weelderige leefwijze voort, welke zich openbaart in de kleederdragt, prachtige equipagiën, groote hofhoudingen, overdaad in spijs en drank, vadzigheid en luiheid, en wat dies meer is. Ik kan niet ontkennen, dat de weelde, die maar al te zeer het gevolg is van den rijkdom, de nijvere arbeidzaamheid, spaarzaamheid en geregelde leefwijze der voorouderen vervangt, en dat eene natie daardoor ongevoelig wordt voor al die deugden en goede neigingen, welke wij boven opmerkten, dat de nijvere arbeidzaamheid ten gevolge heeft. Ik kan niet ontkennen, dat de weelde, zoo vrnchtbaar in verscheidene ondengden, den val veroorzaakt der volken, die zich daaraan overgeven. Dan, ik merk, ter oplossing der opgeworpene zwarigheid, slechts aan, dat al deze nadeelen niet dan toevalligerwijze worden veroorzaakt, zonder dat zij er noodzakelijk mede verbonden zijn; 't is het misbruik van den koophandel, welk daartoe aanleiding geeft; en het is hiermede dan
gelegen even als met zoo vele andere zegeningen der Voorzienigheid, welke door de verkeerdheid der men-
{==566==} {>>pagina-aanduiding<<}
schen tot kwade einden zijn gebezigd. - Ik zal nu overgaan, nadat ik uit de natuur van den koophandel U deszelfs nut, en den heilzamen invloed, dien hij heeft op de beschaving van het menschelijk geslacht, heb bewezen, om zulks te bewijzen uit den toestand van geheel Europa, door U open te leggen den staat, waarin zich dit werelddeel bevond, vóór- en nadat in hetzelve de koophandel gevoerd werd.

(Het vervolg en slot hierna.)

Nieuw middel om eijeren eenen langen tijd voor bederf te bewaren.

Hoezeer het reeds sedert lang bekend is, dat de eijeren een' geruimen tijd hunne versche eigenschap behouden, wanneer zij met eene korst van was of vernis overtogen zijn, die zoo wel de werking der buitenlucht afkeert, als de uitdamping van het ei belet; zoo was dit middel toch van dien aard, dat het kostbaar en moeijelijk te bezigen was. Men heeft echter sedert kort hetzelfde doel langs een' gemakkelijker weg bereikt. De Heer cadet geeft, in het Journal de Pharmacie, Tom. VII, p. 456, het volgend berigt hiervan.
In het jaar 1820 verkreeg een koopman in eijeren te Parijs van de Directie van Policie aldaar verlof, zijne eijeren, die hij reeds een jaar lang in een vocht van zijne eigene zamenstelling bewaard had, maar 't welk hij als een geheim bewaarde, te mogen verkoopen. Er waren reeds meer dan 30,000 van verkocht, zonder dat eenige klagt, of bij den leverancier, of bij de Policie, was ingekomen, voordat de Commissie van Gezondheid hierop werd opmerkzaam gemaakt; toen echter kreeg zij in last, deze eijeren te onderzoeken. Zij werden alle zeer versch bevonden, alsof zij zoo even waren gelegd; zij onderscheidden zich ook van andere eijeren door niets, dan door een bekleedsel van koolzuren kalk, hetwelk ik op de schaal waarnam; en dit bragt mij tot de ontdek-
{==567==} {>>pagina-aanduiding<<}
king van het geheim dezes behoedmiddels tegen het bederf; ik nam daarvan de volgende proef, die ook volkomen gelukte.
Ik leide op den 24 November 1820 een half dozijn eijeren in eene glazen bokaal, die ik daarop met sterk verzadigd kalkwater aanvulde: op den 8 September 1821 benoemde de Raad van Gezondheid den Heer marc de pariset, om met mij de uitkomst dezer proefneming te onderzoeken. Een dezer eijeren was toevalling gescheurd geweest, zonder evenwel te breken, en dit vonden wij dus geheel verdikt en volkomen gestold, zonder dat het echter eenigen vuilen reuk openbaarde; de overige, daarentegen, waren alle vol, en hadden hunne doorschijnendheid bewaard. Na dezelve in kokend water drie minuten zachtjes gekookt te hebben, bevonden wij dezelve zeer aangenaam van smaak, en dus volkomen goed om te eten.
Dit kalkwater had alzoo deze eijeren, gedurende eenen tijd van negen en eene halve maand, volkomen goed bewaard. Ik geloof, dat men hetzelfde doel almede zou bereiken, door dezelve in eene zwakke oplossing van zoutzuren kalk (muriate de chaux) te leggen. Men maakt althans van dit middel sedert eenigen tijd met een goed gevolg gebruik, om ontleedkundige praeparaten en natuurlijke voorwerpen te bewaren. Hierbij, zegt men, doet de zoutzure kalkaarde denzelfden dienst als de veel kostbaarder wijngeest of moutwijn, of ook als de oplossing van aluin, die zelfs in sommige gevallen die voorwerpen aantast en verteert.
Hiermede zou dus een zeer gemakkelijk middel ter bewaring dezer zoo belangrijke voorwerpen der huishoudkunde gevonden zijn.





{==568==} {>>pagina-aanduiding<<}

Kort overzigt van de geschiedenis der vrije gemeenebesten in Lombardije gedurende de middeleeuwen.

Toen het prachtig staatsgebouw, hetwelk moed en beleid op de zeven heuvels van Rome gevestigd hadden, in geheel het westelijk Europa, onder de herhaalde aanvallen der barbaarsche volken uit het noorden, bezweek, veranderde de staat van zaken in de veroverde gewesten geheelenal van gedaante. Dood en verwoesting heerschten allerwegen. De schoonste en volkrijkste landen werden in uitgestrekte woestenijen herschapen, alwaar de treurige overblijfsels der verdelgde steden en dorpen eene schuilplaats opleverden voor een klein hoopje ongelukkigen, die het toeval gered, of het zwaard der vijanden, vermoeid van het moorden, gespaard had. Geheel Europa verstrekte ter prooije aan deze rampen, en werd door hongersnood en pest, de onvermijdelijke gevolgen van zulke vreesselijke oorlogen, geteisterd.
Onder alle landen van Europa behoort echter Italië als het middelpunt van deze ontzettende tooneelen aangemerkt te worden. Dat schoone land, aan hetwelk de grootste der Romeinsche dichters den eertitel toekende van groote teelster van vruchten, milde moeder van helden, moest den lijdenskelk tot op den bodem toe ledigen; en het scheen, alsof de verbolgene Godheid wraak wilde nemen over de rampen, die het weleer aan andere natiën berokkend had. Meer dan eens gevoelde ook het trotsche Rome, de voormalige hoofdstad van een rijk, dat de geheele beschaafde wereld omvatte, eene bevolking telde van niet minder dan honderd en twintig millioenen, en zich uitstrekte van den Rijn en Donau af tot aan de Afrikaansche zandwoestijnen, en van den Tiger en Euphraat tot aan den Atlantischen oceaan, de tuchtroede der Barbaren. Italië was het land, dat de oostersche keizers uitkozen, om getuige te zijn van den laatsten strijd, dien zij ter

{==569==} {>>pagina-aanduiding<<}
handhaving van hun gezag over het westelijk Europa waagden. Het geluk bekroonde in den beginne hunne pogingen; de dappere veldheeren Belisarius en Narses maakten in de zesde eeuw, door hunne zegepralen, een einde aan het rijk der Oostergothen in Italië; het gevecht werd spoedig hernieuwd door de Lombarden, en hunne koningen scheurden zelfs het exarchaat van Ravenna van het Grieksche keizerrijk af. Toen Italië vervolgens met het rijk van Karel den Grooten vereenigd werd, scheen een nieuw tijdperk van voorspoed en welvaren geboren te zijn; zelfs gelukte het aan opper-Italië, om, na den val van dit magtig rijk, een' onafhankelijken staat onder een' inlandschen koning uit te maken; de dood van dezen koning Berengar, markies van Frioul, dompelde dit land weder in een' poel van jammer en ellende. Geheel Lombardije werd door de Hongaren verwoest, terwijl de Sarracenen, na de verovering van Sicilië, Italië's zuidelijke kusten bedreigden; deze laatsten zagen zich echter in den loop hunner veroveringen door een nieuw geslacht van veroveraars gestuit; de dappere Noormannen, Rollo's wapenbroeders, stroomden met geheele hoopen naar zuid-Italië, verjoegen vandaar den Griekschen landvoogd, die te Bari in Apulië woonde, rigtten onder Robert Guiscard het Napelsche rijk op, en ontrukten vervolgens Sicilië aan de Sarracenen, om hetzelve aan dit rijk te hechten.
Denkt echter niet, dat de geschiedenis van Italië gedurende de middeleeuwen ons niets anders zou opleveren, dan een tafereel van vernielende oorlogen, waarin geweld en onregt zegevierden, en de ongelukkige landzaat van de genade eens wreeden overweldigers afhing. Het schijnt veeleer, dat de druk der dwingelandij, waaronder de Italiaan zuchtte, hem aangespoord hebbe, om de krachtdadigste pogingen aan te wenden, ten einde zich van het juk der slavernij te ontslaan en weder vrij te worden. Zoo zien wij de steden van Lombardije met moed en standvastigheid voor hare onafhankelijkheid strijden, terwijl het overige Europa nog aan de willekeurige regering der, leenheeren onderworpen was, en aan de andere

{==570==} {>>pagina-aanduiding<<}
natiën het voorbeeld geven van een nieuw regeringsstelsel, dat de regten der burgers tegen de aanmatigingen van heerschzuchtige onderdrukkers beschermde. In het genot van deze voorregten bereikten zij zulk een' hoogen trap van bloei, dat zij de bewondering van Europa tot zich trokken; maar, onbestand tegen de vervoeringen der weelde, en den vrijen teugel vierende aan hunne driften, vervielen zij onder het oppergebied van laaghartige dwingelanden, die haar de regtmatige straf voor hare roekeloosheid deden ondergaan. Dit is de hoofdinhoud van de geschiedenis der Lombardijsche gemeenebesten, waarvan wij trachten zullen eene korte schets voor te dragen, die ons de opkomst, bloei en ondergang van deze staten zal vertoonen.
I. De Lombardijsche vlakte beslaat het middelste gedeelte der kom, die in de geheele lengte door de rivier de Po bespoeld wordt, en zich aan wederzijden, als een heerlijk amphitheater, tot in de nabijheid der hooge Alpen en Apennijnen verheft. De natuur beschonk dit gewest in eene ruime mate met de rijkste vruchtbaarheid, en verleende aan hetzelve het gelukkigste klimaat; de brandende hette wordt door koele winden, die over het gebergte en de Middellandsche zee heenstrijken, getemperd, en de inwoner voelt zich hierdoor met een' moedigen en krachtvollen geest bezield, die sterk afsteekt bij den vadzigen aard van zijne zuidelijke landgenooten, de Napolitanen. De talrijke steden, die op dezen gezegenden grond gesticht werden, vervielen, even als in andere landen, na den val van het rijk van Karel den Grooten, onder het gebied van graven, die zelven aan den markies of hertog in de provincie onderworpen waren. De Duitsche keizers bragten een' gevoeligen slag toe aan het grafelijk gezag, toen zij, het oppergebied over Italië verkregen hebbende, gedeelten der graafschappen in leen aan landëdellieden opdroegen, en daardoor hunne magt tot binnen de muren der steden beperkten; niet zelden gelukte het ook den bisschop, om het wereldlijk gezag in handen te krijgen. Het schijnt, dat, reeds in het begin

{==571==} {>>pagina-aanduiding<<}
der elfde eeuw, de strijd over de troonopvolging in Lombardije, tusschen den Duitschen keizer Hendrik II en den markies van Ivrea, Ardoïn, en de daarop gevolgde tusschenregering, aan de stedelingen de gelegenheid verschaften, om hunne overheidspersonen te kiezen, en aan de algemeene beraadslagingen deel te nemen. De ontluikende vrijheidsgeest maakte zich de gunstige tijdsomstandigheden ten nutte, om zich met kracht te ontwikkelen. De steden van Lombardije overtroffen die van Frankrijk verre in volkrijkheid, en hadden, door de invallen der Hongaren in de tiende eeuw, geleerd, zich met zulke geduchte vestingwerken te omringen, dat zij gerust eene belegering konden afwachten. De moedige burgers waren veelal weinig bevreesd voor het gezag eens bisschops, die de plaats van den graaf vervangen had, en zijne bevelen niet zoo krachtdadig als een krijgsman wist te doen eerbiedigen; ook leerde het volk, door het verkiezen van den bisschop, dat zijn gezag uit hunnen boezem ontsproot; terwijl de bisschop zich niet zelden gedwongen zag, om, bij eene betwiste verkiezing, de hulp van zijne aanhangelingen onder de burgerij in te roepen, om in het bezit van zijne waardigheid gesteld te worden. Deze zijn de algemeene oorzaken, die de vestiging van een' vrijen regeringsvorm in de steden gedurende de elfde eeuw te weeg bragten; in het begin der volgende eeuw genoten alle Lombardijsche steden het voorregt van hare overheid te verkiezen, en zich als onafhankelijke gemeenebesten, in het voeren van den oorlog en in het regelen van haar innerlijk bestuur, te gedragen. De landëdellieden en de kleine steden moesten zich aan deze nieuwe gemeenebesten onderwerpen; en veeltijds vonden de eersten zich genoodzaakt, om een gedeelte van het jaar in de steden door te brengen, alwaar hunne heerschzucht hen aandreef om alles in het werk te stellen, ten einde de regering naar hunne hand te zetten. De Lombardijërs waren steeds bedacht om nieuwe inwoners aan te winnen,
door de voorregten van het burgerschap voor elk verkrijgbaar te stellen; ook volgde eene

{==572==} {>>pagina-aanduiding<<}
stad somtijds de verstandige staatkunde van het oude Rome na, en schonk het burgerregt aan al de inwoners van eene andere. Hierdoor verkreeg de bevolking der aanzienlijkste steden zulk een' aanmerkelijken aanwas, dat zij, bijzonder in Milaan, vóór het midden der twaalfde eeuw, die van de hoofdsteden der grootste rijken veel te boven ging. Gerust leefde de burger in de welversterkte steden, en vreesde noch voor de aanvallen van gewapende struikroovers, noch voor de dwingelandij der leenheeren. De handwerksman, zoo diep veracht door den bezitter van een krijgsleen, verkreeg en verdiende het regt om wapens te dragen, ten einde voor zichzelven en voor het algemeene welzijn te strijden. De burgers waren afgedeeld in kompagniën, naar gelange van hunne ambachten, die hunnen eigen' tribuun of standaarddrager (Gonfaloniero) hadden, onder wiens bevel zij bij de losbarsting van een' opstand of bij de aannadering der vijanden zich verzamelden, om op de marktplaats gemonsterd te worden.
De edele vrijheidsliefde, die de stedelingen bezielde, werd echter door eene schandelijke heerschzucht bezoedeld, welke vooral het magtige Milaan in bloedige en onregtvaardige oorlogen wikkelde. Het ongelukkige Lodi werd door haar tot den grond toe geslecht, de van alles beroofde inwoners in zes dorpen verspreid en aan eene wreede heerschappij onderworpen. Het kleine stadje Como bukte ook voor de trotsche burgers van Milaan, en had enkel aan zijne moedige tegenweer het behoud van eenige voorregten te danken; Crema bevond zich in de treurige noodzakelijkheid van zich uit eigene beweging onder Milaans bescherming te plaatsen, ten einde van het ondragelijke juk der Cremonezen verlost te worden. Daarenboven woedde een altoosdurende krijg tusschen de steden, die elkander in krachten evenaarden; zij stroopten op elkanders grondgebied, vernielden den oogst, en staken de dorpen in brand. Niettegenstaande de onafhankelijkheid der steden inderdaad bestond, huldigde men nog in schijn het keizerlijk oppergezag. 's Keizers naam werd aan het hoofd der openbare stukken geplaatst, en zijne

{==573==} {>>pagina-aanduiding<<}
beeldtenis op de muntspeciën gedrukt. Gedurende zijn verblijf in eene stad werd hij op algemeene kosten onderhouden, waren de overheidspersonen in hunne bedieningen geschorst, en oefende de keizer het regterlijk gezag uit. De achterdochtige burgers zorgden echter, dat het keizerlijk paleis buiten de stadsmuren gebouwd werd, en standvastig volhardden de burgers van Pavia in hunne weigering aan Koenraad II, om het paleis, dat gedurende een oproer in de stad omvergehaald was, weder aldaar te laten oprigten.

(Het vervolg en slot hierna.)






Brieven uit en over Sicilië.

(Vervolg en slot van bl. 526.)

Palermo, 22 Junij 1821.

Gisteren werd hier, gelijk in alle steden, waar de katholijke eerdienst de heerschende is, de heilige Sakramentsdag door eenen plegtigen omgang gevierd, bij welken de Stadhouder des Konings, de Generaliteit, en alle hooge ambtenaren tegenwoordig waren. De optogt ging uit de kerk della Machiona door de straat Kassaro naar de hoofdkerk; en ik verheugde mij, hierin een voorspel van dat beroemde Rosaliafeest te zien, waartoe men thans reeds honderdvoudige toebereidsels maakt; ik had ook het geluk, eene plaats te hebben gekregen in een huis, uit hetwelk ik den trein met gemak kon beschouwen. Ik begaf mij dus, lang vóór den bepaalden tijd, derwaarts, doch kon niet dan met moeite het paleis bereiken, waar men intusschen een rijkelijk ontbijt, uit suikergebak en ijsvruchten bestaande, had gereedgemaakt, om aldus tegen de hitte van den dag bestand te zijn, die al zeer sterk begon te worden. Omstreeks den middag kondigde eindelijk de klank der trompetten, het gelui der klokken, het slaan der trommels en het gedrang des volks den naderenden optogt aan. Hoezeer ik ook, uit

{==574==} {>>pagina-aanduiding<<}
hetgeen ik bevorens in andere Italiaansche steden gezien had, wel verwachtte, verscheidene bijzonderheden te zullen zien, die uit de andere Europesche landen reeds sedert lang verbannen zijn; gelijk de kleine naakte kinderen, met vaandels en witte lammetjes in de hand, die, met linten en bloemen opgesierd, christus en joannes den Dooper moesten verbeelden, alsmede de Engelen met bontgekleurde bordpapieren vleugels, vermomde en barrevoets wandelende gedrogten, die de verschillende Borederschappen moesten aanwijzen; voorts het talloos heer der veelkleurige monniken, benevens alle sieraden, welke gewoonlijk bij zoodanige omgangen gebruikt worden, - zoo zag ik hier nogtans zeer veel vreemds. Dus ging de Mazatore aan het hoofd van den trein, een forsch man, in het oude vaderlandsche kostuum, geheel rood, gekleed, en gewapend met eene zilveren knods; hierop volgden de Raadsheeren, almede in oorspronkelijk gewaad, namelijk een zwart wambuis, Spaansche broek en wijden mantel, hebbende gedenkpenningen aan zilveren of gouden kettingen om den hals hangen; achter hen volgde een digte drom van Bonachi, allen in hun nationaal kostuum met witte slaapmutsen op, gewapend, en voorgegaan door eene razende trommelmuzijk. Tusschen hen zag men eenige kolossale, vergulde en rijkversierde beelden van Heiligen, op hooge voetstukken, en door Bonachi gedragen, die daarmede voor de aanzienlijkste paleizen en de paraderende troepen stilhielden, waar deze ook met allerlei teekenen van achting behandeld werden. De reeks dezer Heiligenbeelden werd door twee reusachtige gedaanten, kosmas en damianus genaamd, gesloten. Deze gingen nu niet met eenen afgemeten en achtbaren gang, gelijk al de overigen; maar zij werden, zoo veel de krachten der dragers het slechts kenden uithouden, op eenen snellen draf
rondgevoerd. Toen eindelijk afgematheid den dragers gebood stil te houden, kwam een man te voorschijn met een zoo groot vaandel, dat de punt daarvan reikte tot aan de tweede verdieping, en zoo zwaar, dat het een' mensch van

{==575==} {>>pagina-aanduiding<<}
gewone kracht had neêrgedrukt. De man, die het droeg, een Bonachi, was van verwonderlijke spierkracht, draaide en zwenkte daarmede alsof het een rietje was, wierp het over zijn hoofd en om zijne lendenen, en balanseerde daarmede, zittende, staande, op de hand, de kin en de tanden; zoodat men ieder oogenblik vreesde, dat hetzelve vallen, en een dozijn menschen verpletteren mogt. Ook deze vertooning duurde eenige minuten, gedurende welke de Bonachi elke tour de force van dezen kunstenaar met de uitgelatenste goedkeuring beloonden. Nu was mijn geduld ten einde; ik begaf mij dus van het venster, en geraakte in een gesprek over den slechten staat, in welken de Politie zich op dit eiland bevindt, daar het gemeen meestal enkel door hunne gildemeesters bestuurd wordt, die bij hetzelve in de grootste achting staan. Eerst sedert kort heeft men in de voornaamste steden eene gewapende burgermagt opgerigt, die uit de voornaamsten, zoo burgers als adel, bestaat, onder den naam van Guardia d'interna sicurezza; en het is nog maar sedert weinige maanden, dat zij eenige achting en vertrouwen bij het volk bezit; zij is evenwel verpligt, haar gezag met alle voorzigtigheid uit te oefenen. Doch dit alles geldt nog alleen Palermo; op het plaatte land is het nog veel erger te dezen aanzien gesteld; daar is, namelijk, de veiligheid der eigendommen, de onschendbaarheid van personen en de handhaving der goede orde eeniglijk aan de Compagnia d'armi toevertrouwd. Deze beschreef men mij, als bestaande uit eenen hoofdman, een' of twee trompetters en 12 of 15 man gemeenen, die, op eigene kosten van paarden en wapens voorzien, naar eigen goedvinden gekleed zijn. De Capitano d'armi ontvangt maandelijks 100 dukati, en ieder gemeene 8 tari 's daags, waarvoor de eerste dan ook borg staat voor iederen roof en diefstal, welke
in zijn departement voorvalt; hij oefent de politie ten platten lande uit, spoort de misdadigers op, vergezelt de reizigers, vordert de belastingen in, en bezorgt die ter behoorlijke plaatse. Van zoodanige compagniën zijn er in het

{==576==} {>>pagina-aanduiding<<}
geheele Koningrijk niet meer dan twaalf; zoodat het geheele beloop dier gewapende magt op ten hoogste 180 of 190 man komt te staan. Hoewel dit gering getal voor eene oorspronkelijke goedhartigheid des volks pleit, zoo strijdt daarmede zeer de menigte der gevangenen en boosdoeners, die, met ketenen beladen, langs de straat wandelen; welke verbazend moet toenemen, wanneer men bedenkt, dat in eene enkele gemeente van Alkamo 300 personen wegens moord gestraft zijn; waaruit dan toch wel ten overvloede blijkt, dat deze misdaad hier weinig geteld wordt, en tevens, dat de landgenooten van howard weinig tot vermindering der misdrijven hebben bijgedragen, zoo lang zij het beheer over dit eiland gehad hebben; want men wenscht hen alleen weder terug om het meerdere geld, dat zij in omloop bragten.

Palermo, Julij 1821.

Wij hadden het genoegen, tot het bijwonen van de Tonijnvisscherij uitgenoodigd te worden op een der koninklijke Tonaren te Solanto, het oude Solentum, niet ver van Bagaria, alwaar op eene landtong een aardig lustslot, benevens de woningen der ambtenaren, magazijnen, enz. gebouwd zijn. De netten waren reeds eenige dagen te voren uitgezet, en bestaan, gelijk gij misschien zult weten, uit verscheidene afdeelingen of kamers, van welke de laatste den naam draagt van camera di morte, of verblijfplaats des doods. Zoodra men gelooft, dat er eene genoegzame hoeveelheid dezer dieren in de netten geloopen is, 't welk men op ten minste 100 begroot, wordt eene roode vlag op een' toren aan het uiterste einde van de landtong geplaatst, en strekt ten teeken, dat alle kooplieden uit den omtrek zich derwaarts moeten begeven. Bij onze aankomst betuigde ons een der voornaamste opzieners, dat men hoop had op eene goede vangst, en dat er 2 à 300 visschen in het net geloopen waren. Wij lieten ons met eene groote sloep omtrent twee mijlen in zee roeijen, waar wij toen reeds eene groote menigte barken, booten en andere kleine vaartuigen

{==577==} {>>pagina-aanduiding<<}
vonden, die met menschen opgevuld en in eene gedurige beweging waren. De zee was, hoezeer niet geheel stil, nogtans kalm genoeg om de vreugde niet te storen. Toen wij te dezer plaatse gekomen waren, bestegen wij een grooter schip, hetwelk met stellaadjen, banken, tapijten en kussens voorzien was, en geheel voor de aanschouwers ingerigt; terwijl het voor verscheidene ankers op dezelfde plaats bleef liggen. Ter wederzijden van hetzelve en regt daar tegenover waren weder andere schepen van dezelfde grootte geplaatst, tusschen welke zich eene menigte van kleinere schepen en schuitjes bevonden, die te zamen wel een getal van 4 tot 500 menschen inhadden, zoo wel jongens als mannen, allen bezig om de netten in te halen, die men met sterke lissen, van zeegras gevlochten, echter met groote moeite, optrok. Van tijd tot tijd, naar gelange de netten meer opgehaald werden, kwamen de groote schepen nader bijeen, zoodat de kleine schuitjes ten laatste geheel uit den kring wijken moesten, en de vier groote schepen nog alleen overig waren, die thans met elkander een vierkant uitmaakten. Tot op dat tijdstip had zich nog geen enkele visch vertoond; en wij, der zake onkundig, waanden reeds, dat men met ons den spot gedreven had, toen men ons van eene groote vangst had gesproken. Nu begon men, echter geheel in de diepte, enkele, en van tijd tot tijd al meer dieren te zien, die, naar mate de ruimte, binnen welke zij besloten waren, enger werd, ook met te meer gewelds door elkander schoten. De netten, waarin deze dieren gevangen werden, waren niet buitengemeen sterk, zoodat een tonijn, die dikwijls 4 à 500 pond weegt, en zoo veel krachts bezit, dat hij met éénen slag den mensch armen en beenen kan in stukken slaan, dezelve ligtelijk zou kunnen verbreken, ware het niet, dat dit dier een zoo teeder gevoel in den snuit had, dat hij bij de minste aanraking van pijn terugsnelt; zoodat de éénige zorg, die de visschers te dragen hebben, hierin
bestaat, van te beletten, dat geen zwaardvisch (spada) zich in het net verloope, dewijl deze hetzelve verscheuren, en de geheele vangst zou vernietigen. Het gewoel in den afgrond werd al levendiger en sterker; en nu naderde het oogenblik, dat zekerlijk van den geheelen togt de schoonste en verrassendste vertooning opleverde. Op eenmaal, namelijk, geraakte de diepte in zulk een ontzettend oproer, dat een witschuim hoog in de lucht gevoerd werd, en te midden der glansrijke gol-
{==578==} {>>pagina-aanduiding<<}
ven kwamen deze zwarte gedrogten te voorschijn; zij sloegen de golven met hunne staarten, schoten als pijlen naar beneden, en doken naar alle zijden heen, ja wierpen geheele stroomen waters in de schepen, die onder hunne slagen dreunden. Het is te vergeefs, dat gij uwe verbeelding afpijnt, om u voor te stellen, wat vijfthalfhonderd zoo groote visschen kunnen uitregten, in eene ruimte opgesloten, van welke het onbegrijpelijk is, hoe zij dezelve bevatten kan; gij zult voorzeker geenszins met uwe verbeelding de waarheid evenaren. Alle onze verwachtingen werden althans door dit aanschouwen verre overtroffen. Voorzeker levert dit gezigt een dier oogenblikken op, waarin de mensch zijne verhevenheid boven de dierlijke schepping, die hem zoo dikwerf in vrees houdt en in ligchaamskracht zoo verre overtreft, door de voortreffelijkheid zijner geestvermogens, ten levendigste gevoelt!
Hoe meer deze beangstigde dieren de schepen naderen, hoe eerder de jagt op dezelve met lansen en harpoenen begint; de laatste zijn met haken voorzien, waarmede men de visschen tracht aan boord te halen, waarbij dan de behendigheid der visschers evenzeer als hunne stoutheid bewondering verdient; want, gelijk ik reeds heb aangemerkt, de visschen bezitten zoodanige kracht in hunnen staart, dat zij niet alleen eenen mensch wonden toebrengen, maar zelfs kunnen dooden. Wanneer zij dus den visch door hunne harpoenen tot zoo nabij den rand der barken hebben gebragt, dat zij hem bij de buik- en rugvinnen kunnen aanvatten, slingeren zij denzelven, met gemeenschappelijke krachten, zoo vlug in de schuit, dat, terwijl zij zich hierbij te gelijker tijd binnen den rand der schuit bukken, de visch over hunne hoofden heenvliegt, en daarbij in de benedenste diepte der schuit valt. Hierin zijn zij zoo zeer geoefend, dat een ongeluk zeer zeldzaam is. Ook thans gebeurde er niets, behalve dat een visscher, die zich te zeer van nabij waagde bij eenen visch, welken hij reeds voor dood hield, door denzelven werd overboord geslagen: daar hij echter geheel onverzeerd weder werd opgevangen, zoo diende dit ongeluk alleen om de algemeene vrolijkheid te vermeerderen. Ten blijke der kracht, welke deze dieren bezitten, zelfs als zij reeds eenige minuten uit het water geweest zijn, en door bloedverlies en wonden zeer zijn afgemat, diene nog, dat een derzelve, door den slag met zijnen staart, een der houten leggers verbrij-
{==579==} {>>pagina-aanduiding<<}
zelde, waarop de stellaadje voor de aanschouwers gebouwd was, en dat telkens van iederen slag die stellaadje, welke 40 à 50 menschen dragen moest, tot in hare grondslagen geschokt werd. De zee werd nu, ter plaatse, waar wij ons bevonden, in den eigenlijksten zin met bloed geverwd; en de herhaalde geweldige slagen der spartelende visschen, die zich thans aan alle kanten deden hooren, gepaard met het geschreeuw der werklieden, verwekte een inderdaad verdoovend
geraas, maar verminderde ook niet weinig het belangrijke dezer vertooning. Zelfs de folterende smart dezer dieren, en de schepen, die, zoo wel als de armen en het aangezigt der visschers, geheelenal met bloed bedekt waren, wekten een' zeer onaangenamen indruk bij mij. Anderhalf uur lang duurde deze slagting, en alle schepen waren zoodanig met visschen opgevuld, dat men eindelijk niet meer wist, waar men den steeds toenemenden buit zou bergen. Ten laatste waren er slechts eenige gewonde visschen overig, die zich in de grootste diepte van het net verborgen hadden. Nu sprongen er duikers in het water, en joegen deze visschen op. Eindelijk zag men het einde van het net aan de oppervlakte van het water, en de vangst was geëindigd; men had bijna 500 visschen aan boord gebragt.
Thans begaven wij ons weder naar den wal terug; terwijl de groote schepen, tot zinkens toe geladen, door de bootjes voortgesleept werden. Wij besteedden dien tusschentijd, om het koninklijk lustslot te bezien, dat inderdaad een hoogst bekoorlijk uitzigt naar Termini, Bagaria en over de zee heeft. Wanneer de Koning zich op Sicilië onthield, verzuimde hij nooit, deze Tonijnvangst bij te wonen, van welke hij een even groot vriend als van de jagt is, en zoo ervaren, dat hij met eenen opslag van het oog het getal der visschen, die in het net waren, konde bepalen, zoodat het dikwerf, naar men zegt, niet één' enkelen verschilde. Ook thans nog moet hem van den aanvang en den uitslag dezer visscherij door telegraphische berigten kennis gegeven worden.
Intusschen waren de schepen aan wal gekomen, en nu werden de visschen onder een groot afdak gebragt, rondom hetwelk zich de koopers verzameld hadden. Die, welke niet konden verkocht worden, werden terstond in vierkante stukken gehakt en ingezouten. Hoewel alles aan dezen visch eetbaar is, zoo zijn nogtans de nekstukken en de hom het meest gezocht. Het rotello, omtrent 5/4 Weener pond, werd

{==580==} {>>pagina-aanduiding<<}
met 10-15 bajocks betaald; zoodat een groote visch somtijds tot 70 en 80 florijnen geldt. De opbrengst der geheele toenmalige vangst beliep op 8-900 dukati, of 13 à 1400 florijnen. De kooper snijdt dadelijk een stuk uit eene der vinnen van den gekochten visch; welk stuk hem naderhand, even als een Turksche pas, dient, om zijnen eigendom te herkennen en op te eischen. Niettemin ontstaan hierover dikwerf twisten, die niet zelden bloedige gevolgen hebben; gelijk ik zelf een paar lieden op het mesje, en onder verschrikkelijke bedreigingen, over zulken buit zag vechten.
Op onzen terugweg naar ons rijtuig, dat eene goede honderd schreden van deze plaats af stond, zagen wij ons door geheele scharen van bedelaars, zoo wel mannen als vrouwen en kinderen, omringd, die ons niet slechts met hun gehuil vervolgden, maar aan de kleederen, armen en handen vasthielden. Het baatte niets, dat wij geld onder hen wierpen; want, nadat zij eenige oogenblikken daar om gevochten hadden, kwamen zij, met vernieuwden ijver en veel talrijker dan te voren, terug. De Compagnia d'armi (de politie), die ten geleide had verstrekt, moest eindelijk tusschenbeiden komen, om de bedelaars uiteen te jagen; en zelfs dit gelukte nog slechts gedeeltelijk, zoodat wij den hemel dankten, toen wij weder in het rijtuig zaten, en de suelle galop der muilezels ons aan het afschuwelijkste volk ontvoerde, dat er misschien op den aardbodem is aan te treffen.
Vruchteloos zou ik ondernemen, u eene schets van den staat der bedelarij hier te lande te geven. Onlangs, op een toertje naar Montreal, trad, bij het uitstappen uit den wagen, een voegzaam, zelfs fraai gekleed man naar mij toe, en groette mij zoo beleefd, dat ik meende zijnen groet op de beleefdste wijze te moeten beantwoorden; en, met hem op zijde gaande, verhaalde hij mij met voorbeeldelooze onbeschaamdheid, dat, daar hij enkel naar Montreal gekomen was om zekere som gelds te ontvangen, doch hierin teleurgesteld zijnde, mij nu om een gering geschenk moest aanspreken. - Met wezenlijken angst moet men dikwerf op openbare plaatsen door eene menigte van lieden heendringen, wier afzigtelijke naaktheid ter naauwernood door eenige lappen gedekt is. Zij hebben zich voor alle kerken, aanzienlijke en koffijhuizen gelegerd, zoodat men bezwaarlijk daar binnen treden kan. En het blijft mij nog steeds een raadsel, waarvan dit talloos heer zich voedt, daar ik mij niet kan

{==581==} {>>pagina-aanduiding<<}
herinneren, gezien te hebben, dat een inboorling hun eenige aalmoes uitreikte. Doch zoo zeer is luiheid eene eigenschap van dit volk, dat het zich liever den nijpendsten honger, dan eenige vermoeijende werkzaamheid getroost. Vandaar dan ook, dat de arbeidsloonen hier zoo onmatig duur zijn, en men zoo vele ledigloopers aantreft. Zes tari, of een gulden, is het gewone daggeld; 't welk echter niet zelden tot een pezzo, of het dubbel, stijgt. Men zou evenwel het volk van Palermo te kort doen, zoo men aan hetzelve eenigen voorrang boven dat van Napels in deze kunst der luije bedelarij wilde toestaan. Ik herinner mij, bij voorbeeld, dat een mijner vrienden, bij zijne aankomst te Napels, aan eenige Lazaroni, die voor de deur van het logement stonden, vroeg, of zij, voor eene redelijke belooning, zijnen koffer en overige pakkaadje op zijne kamer wilden brengen; zij vroegen hem daarop: Avete fame? (hebt gij honger?) en toen hij zeide: neen! antwoordden zij hem spottend: E bene auche noi non abbiamo fame! (welnu, wij hebben ook geen' honger!) en gingen heen. Als pendant van 't geen ik zoo even van Palermo meldde, moge het volgende geval te Napels met den jongen Vorst. T. dienen. Naar het theater Fondo gaande, hoorden wij digt bij den ingang een dof en pijnlijk gehuil aan onze voeten, dat ons deed terugdeinzen. En nu zagen wij een mensch, geheel naakt, die jammerlijk steende en kermde. Wij vroegen aan de omstanders, wat dit ware, en kregen koeltjes ten antwoord: E un Lazarone che muoje di fame, (het is een Lazarone, die van honger slerft.) Mijn jeugdige vriend werd geheel van medelijden en edelmoedigheid doordrongen; hij liet dadelijk een paar dragers komen, die den ongelukkige opnemen en in eene herberg brengen
moesten, waar hij met brood, wijn en soep gelaafd werd; hij liet ook dadelijk eenige der noodigste kleedingstukken koopen, gaf hem een ruim geschenk, en ging toen met een opgeruimd hart, en met het bewustzijn van eene edele daad verrigt te hebben, ten schouwburge. Het volk had dit alles met stomme verbazing aangezien; en ik, den asloop vermoedende, lachte in mijzelven over den goedhartigen ijver des jongelings, maar wilde hem daarin geenszins verhinderen. Ik bragt hem den volgenden avond opzettelijk weder denzelfden weg; reeds in de verte hoorden wij een gelijksoortig gebrul, en, toen wij nader kwamen, lag dezelfde schobbejak weder, even naakt als te voren, aan de trappen van den schouwburg.





{==582==} {>>pagina-aanduiding<<}

Ontwikkeling der gronden van mijn gevoelen nopens een paar regels uit Giisbert Japiks.

(Vervolg van bl. 534.)

Doch laten wij terugkeeren. De Angelsaksen, wier letterkundige beschaving vroeger dagteekent dan die der Vriezen, poogden, door de zamenstelling van twee vokalen, een fijner onderscheid van klanken aan den lezer te vertegenwoordigen; iets, waarover zich de Vriezen niet bekommerden: de Angelsaksische e, ea, a, ae, duiden de Vriezen dikwerf alleen aan door e en a. (*) De e in het oud-Vriesche sketa werd uitgesproken als ea in het Angelsaksische sceadan; eene e, uitloopende in eene nasale a, die in al hare zuiverheid nog te Hindelopen gehoord wordt, en waarvan het Boeren-Vriesch nog een zweem heeft in skea, schade, brea, brood, dea, dood, read, rood, keal, kalf. Wanneer men de a, gelijk onze oude luî, sterk laat hooren, vervloeit de ea onmerkbaar in de a, gelijk te Hindelopen, waar men bra, da, ra, kaal zegt,
en dit schijnt ook de grond der gedurige verwisseling van de vormen eda en ada in het oud-Vriesch te zijn. Later werd de e ie, en de a het kenmerk der praeterita van deze werkwoorden. Gelijk uit het oud-Vriesche hede, had, rede, raad, kwam het tegenwoordige hie en rie, en uit meden mieden, zoo bragt leda voort liede, leiden, waarvan het praeteritum laat, en skeda skiede, waarvan het praeteritum skaat, gelijk met het IJslandsche hefi skad, het praeteritum van at skedia, schenden, wonden. Deze slepende ie, dikwerf overeenstemmende met de Hollandsche ee of ei, is wel te onderscheiden van de i of ii, de Hollandsche ij. Meenen geeft miene, maar mijnen miinje; leiden liede, maar lijder lider; leenen liene, maar lijn line. Niemand voel-
{==583==} {>>pagina-aanduiding<<}
de dit onderscheid fijner dan giisbert, die in zijne taal geschieden door ii en scheiden door ie kenmerkte, bladz. 89:

Gabbema iz komme to 
't Friesch schijd-schrieuw-aempte; y kinne 
't lezze 
IJn 't leaf fen Ljeauwerd. 

‘Gabbema is bevorderd tot het ambt van Vrieslands geschiedschrijver; gij kunt het lezen in de Leeuwarder courant.’ Bladz. 90: trog-nectre schijdnis' pin; ‘van nektar doortrokkene geschiedpen.’ Zoo ook schiid, bladz. 102. Het schien, bladz. 160, waarin de e van het zaamgetrokkene schiden is achtergebleven, maakt geene uitzondering. Daarentegen is bescheid bij hem, bladz. 219, beschie; verschillenbladz. 103, forschiede; uitwijzen, bladz. 172, beschieden- en elders onbescheiden onbeschiedig. Van dit skiede is gekomen geskied, waarvan men naderhand gemaakt heeft geskiit. Als iemand knort, bedilt, alles anders gebiedt te doen dan het gedaan is, wordt hij gezegd, folle geskiit te hawwen, dat is, beheer. Iemand, die bij dit woord, wegens eene toevallige gelijkheid in klank met een ander van morsige beteekenis, den neus optrekt, zou het met even veel reden doen, als hij melis stoke hoort zingen:

Ende want Egmonde steet 
Binaer in 't rechte gescheet; 

waar gescheet voor gescheid staat, scheidlinie, grenzen, oudtijds ook scheede. Verder is van skiede dat beskiede van giisbert, dat slechts een andere vorm voor beskaaije is, waarover aanstonds nog nader.
De andere oude vorm ada of ata verliep reeds vroeg, gelijk wij zagen, in aija. Zoo vindt men leda, waarvan de andere vorm lada was, reeds in het oudste Vriesch verwisseld met laija, thans liede, leiden. Van baden baaije; van bladen met het blad slingeren, in oud-Hollandsch (het bladran) het zwaard zwaaijen; blaaije, als een hond de tong van vermoeidheid uit den mond laten hangen, naar den adem hijgen, als de schapen met uitgestokene tong blaten, toegepast op het huilebalken der kinderen; van blader blaaijer, de gene, die blaait, voor het werktuig, waarmede geblaaid

{==584==} {>>pagina-aanduiding<<}
wordt, de tong; ien greate blaaijer, eene groote tong; van kladen klaaije, kleeden. Desgelijks van skada fkaija, skaaije. Deze vorm wordt thans bij voorkeur door de Vriezen aangehouden.
Gelijk het stadsch-Vriesche skei, scheede, staat tot scheiden, het Boeren-Vriesche skie, scheede, tot skiede, skea, schade, tot skeda, zoo skaai tot skaaije. Skaai nu is vooreerst (scheiding) eene afdeeling of soort; freamd skaai, vreemd slag van menschen of beesten; hij is nog iin 't skaai, hij is nog in het bezit van eene onverbasterde soort van beesten of vruchten. Wie van ligchaamsgestalte, karakter of kundigheden zijn geslacht niet gelijkt, wordt gezegd uut te skaaijen. Skaai, een onbezuisde greep met de hand, waardoor men al scheidende ergens indringt, of het eene voorwerp van het andere rukt en werpt: ien skaai dwaan, zulk een greep doen. Veegt men door eene onstuimige ligchaamsbeweging met zijn kleed iets van de tafel, dan skaait men het er af. Een kind skaait met zijne handjes het theegereedschap van tafel, of skaait de moeder in het oog. Verklaar hieruit thes aga inskathinge, (Asega-buch, bladz. 178.) het kwetsen van het oog, door er iets in op te steken, en ongneilis inscatinga, (Oude Friesche Wetten, bladz. 359.) het inscheuren met een' schurften nagel, of, wil men liever, het opscheuren van het wit der oogen. Skaai-pels, Skaai-gat, beide eene helleveeg. Pels en gat duiden hier het vrouwelijk geslacht aan, gelijk doek en broek den man en de vrouw bij cats. De pels schijnt eertijds tot de kleederdragt der vrouwen behoord te hebben. In de historje van Slenner Hincke, bladz. 15: hault du er de veute uneren pelse han, of du krijgst dar balde ein klecke up asne
kou-dreck; ‘houd gij haar de voeten onder den pels weg,’ enz. En deze pels was onderscheiden van de vrouwerokken; in Reincke de Vos:

Seet gindert flud Jutte mijn maget 
Beede mit pelze un mit rocke. 

‘Ziet ginder drijft mijne meid Jutte beide met pels en rok.’ Adel van den pels is daarom die uit de vrouwelijke linie afstamt. Met weglating van pels en gat zegt men even dikwerf skaai, waarmede men kan vergelijken het IJslandsche schass, helleveeg, faemina gigas. Van skaaije komt skaaister, ook eene helleveeg; geskaai, ien bult geskaai

{==585==} {>>pagina-aanduiding<<}
hawwe, met woord en daad voor meester opslaan, vooral als men daaronder luidruchtig is, veel boha maakt, en onrustig in zijne ligchaamsbewegingen is. In denzelfden zin gebruikt men beskaaije. Eene vrouw, die links en regts hare bevelen geeft, nu hier dan daar heen vliegt en iets te vitten heeft; een hachje, die zich in de kermiskamer allerlei vrijheden veroorlooft, overal den mond inslaat, en als vechter, beslisser of bediller optreedt; dezulken wolle folle beskaaije. Zoo heb ik ook eens gehoord: Pestoorske ken de hele gemeinte wol beskaaije; Bijsitterske hoeft er net bij te kommen. Ten platten lande, namelijk, geven de aanzienlijkste vrouwen, gelijk overal, den toon, en dikwerf is daar het rijk verdeeld tusschen de vrouwen van den Predikant en den Bijzitter of Ontvanger. Maar als Pastoorske alleenheerscheresse wil zijn, en haren invloed op de gemeente zoo wèl weet te doen gelden, dat ze de kraamvisites en begrafenissen met den aankleve van dien alleen regelt, dan kan ze de geheele gemeente wel beskaaije. en Bijzitterske mag thuisblijven.
Ik heb, mijns achtens, nu bewezen, dat sketa heeft voortgebragt skiede, en skata het hedendaagsche skaaije, en dat, sketa en skata één zijnde, beskiede en beskaaije slechts in dialekt van elkander verschillen. Beskiede is in die beteekenis, waarin giisbert het hier bezigt, volkomen uitgestorven, terwijl beskaaije in dat opzigt nog volkomen ongekrenkt is; wat mag de reden zijn, dat de beide vormen ten tijde des Dichters nog in bloei waren? Niets natuurlijker. Al de tongvallen, die zich in den loop der eeuwen op bijzondere plekken gronds gevormd hebben, vindt men meer en meer door elkander gemengd, wat men de oudste gedenkstukken der Vriesche taal nader komt. Zoo spreekt de oude homerus al de dialekten, waardoor zich zijne navolgers onderscheiden hebben. Zal het ons dan wonder doen, dat vóór 200 jaar beskaaije en beskiede in dezelfde beteekenis bloeiden, en dat de afzondering van beskiede, voor de beteekenis van tijd of plaats bepalen, thans eene dier onderscheidingen is, die in elke taal vermenigvuldigen, naar mate zij ouder wordt? Oudtijds had men beknia en beknaya, graad van verwantschap berekenen. Men had flieje en flaaije, vleijen: flaaije is nog in gebruik, maar flieje uitgestorven, met achterlating echter van fliensk, vleiachtig. Voor klei gebruikte men klaai en klie: klaai is gebleven, maar klie verloopen; toonende zich evenwel nog in kliemen, be-
{==586==} {>>pagina-aanduiding<<}
kliemen, met iets kleverigs besmeren, volmaakt in de beteekenis van
kleiben hij otfrid, wanneer hij Joann. Euang., hoofdd. IX:6, aldus omschrijft:

Woraht er tho ein horo in war 
mit sineru speichelu sar; 
Thaz kleibt er imo, so er es ni bat, 
in thero ougono stat. 

‘Daarop maakt hij, zoo waar, aanstonds een (kluit) slijk met zijn speeksel; dat strijkt hij hem, schoon hij er niet om bad, in de plaats der oogen.’ Dat kliemt er him oer 'e eagslidden, zou een Vries zeggen. Het Grieksch heeft ἐπέχρισε, waarvan het thema is χρι, κγρι, γρι, door verwisseling der tongletters γλι, waarvan γλια lijm, glis kleverige aarde, γλισχρος kleverig, gluten lijm. De Grieksche verwisseling van kl met gr hebben ook de Vriezen in hun griemen, dat oorspronkelijk beteekent, met iets kleverigs besmeren, en vanhier morsen. In een' overdragtelijken zin beteekent kliemen, niet frisch doortasten, treuzelen.
Ziet daar de gronden, waarop ik zou meenen, dat de plaats behoorde vertaald te worden: ‘Trek ik het mes eens, als iemand voor meester opslaat.’ Ik zou hier nog aanmerkingen omtrent de zeden van giisbert's tijd- en stadgenooten kunnen bijvoegen, getrokken uit geschiedkundige bewijsstukken, die alleen in mijne handen zijn; maar dit wil ik sparen voor het stukje, dat ik over het leven en de schriften des Dichters onderhanden heb, en, indien mij lust en leven overschiet, wensch te voltooijen. Hier, tot toegift, dus liever wat anders.
Mijne voorgaande aanmerkingen op het verloop in den Vrieschen tongval zelven gevestigd hebbende, zal ik nu pogen te bewijzen, wat nut men uit de betrekking, waarin twee verschillende tongvallen tot elkander staan, halen kan. In deze betrekking is menigvuldige uitzondering, veel dat weifelt, omdat de woorden in hunne vervormingen geen' gelijken tred houden, en het een in denzelfden tongval, ik laat staan in twee verschillende, den hoed van de mode veel vroeger opzet dan het ander. Met eene matige kennis daarvan kan men echter op het spoor van goede uitleggingen komen, en de misslagen der geleerdste en scherpzinnigste taalkenners verhelpen. Laten wij dan, voor dit pas, het Vriesch eens uit het Hollandsch, Angelsaksisch en Engelsch ophelderen.

{==587==} {>>pagina-aanduiding<<}

Wie is de Heilige Sint Eal, bij giisbert, bladz. 6: Te Sint Eal, bij wijn in bjear? De f aan het einde der Hollandsche monosyllaba wordt dikwerf door de Vriezen weggelaten. Korf wordt koer, rijf (overvloedig) rij verkwistend, lief leaf, maar ook lea, half heal, kalf keal. Ondersteld dat Eal in een' der Nederduitsche tongvallen Alf is, zoo vind ik in de Historie van het Graafschap Benthem door jungius, onder de codex diplomatum, bladz. 130, zekeren Alf van Brantelghet, in het Latijn Adolphus. Dit Alf is voor Alof, een gebruikelijke eigennaam in Vriesland, Adlof, Adolf. Adolf is in de Vriesche en Angelsaksische tongvallen Eadelf, Eadel, Eal. J. stalpert's Gulde Jaarsfeestdagen naslaande, vinde ik Sinte Odulphus op den 12den Junij. Volgens het opschrift was hij Kanonik van Utrecht;

Maar de stoute Vriesen 
Deden 't Sticht verliesen 
Voor een tijd Haar jolijt. 
Doch de nood 
Eyschte sijn Eerwaarde groot: 
't Hard-genackte vollick 
Most door sulcken tollick 
Werden vroed, 't Hoogste goed. 
En den held 
Was getroost haer straf geweld. 
‘Heer! stiert mij derwaerts heen,’ 
Sprack hij - - - - - 
 
Goet gheley, Sint Oolof! 
Ghij sult uyt den doolhof 
't Friessche land, Door u hand, 
Tot de leer 
Brenghen van haer rechten Heer. 

Verder wordt er verhaald, dat deze Adolfus te Staveren gepredikt heeft. Waar de goede rijmer dit verhaaltje weg heeft, laat ik aan zijne plaats. Zeker is het, dat daar ter stede, door of ter eere van Adolfus, een klooster gesticht is, waarvan in den jare 1430 nog de kapel aanwezig was, en dat er in dien hoek van Vriesland hier en daar eene kermis op zijn' dag gehouden werd; onder anderen te Bolsward nog

{==588==} {>>pagina-aanduiding<<}
in den jare 1664, wanneer schotanus dit schreef: ‘De stad is versien met twee goede jaermerckten; d'eerste op S. Odulphi-dag, den 12 Junij; de tweede op S. Lamberti, in den herfst, op den 17 September.’ Toen giisbert dus zong:

Tetke krigge sjolle Kreamer 
To Sint Eal, bij wijn in bjear; 

en:

Rôytske, ljeave herte, Tn Sint Lâmerts merck' 
Sietstu op mijn schertte Huynigh-swiete wirck! 

had hij het oog op de beide kermissen van zijne geboortestad; en wie ooit gezien heeft, hoe regt hartelijk de tegenwoordige Augustuskermis, die de plaats der twee genoemde vervangen heeft, van de boeren en boerinnen uit den omtrek gevierd wordt, zal zich niet verwonderen, dat er zulke huwelijken gesloten werden. Gelijk uit Eadelf Eal, zoo uit Odolf Ool. Odolf, Odlof, Olof; zijnde in dezen laatsten vorm de naam reeds vroeg aanwezig, blijkens de bijspreuk, in wagenaar's Amsterdam voorkomende:

De sanghers van Sinte Jacobs- en Sinte Olofs-capel 
Mogen haer natgen ende haer droochtgen wel. 

Dit Olof werd naderhand Ool, gelijk het tuinmanssprookje, in de Almanaks-Heiligen gemeld, uitwijst:

Wie wil goede kool, Plantze om Sint Ool. 

De Heer epkema maakt van St. Eal ‘St. Eloy, wiens feestdag invalt op den 25 Junij.’ De lezer kieze. Bij voorraad kan ik stellig zeggen, dat St. Eloy invalt op den 1 December. Misschien is St. Adelbert bedoeld, wiens dag eertijds te Egmond, in het Sticht van Utrecht en te Haarlem, op den 25 Junij statiglijk gevierd werd.
Wat is, bladz. 2, in

Ick bin foreald op dy, op dy, 
Mijn huynigh-swiete Tuwtelke, 

foreald? Volgens den voorgaanden regel krijg ik veralfd, woedend verliefd, verzot, van alven, het Vriesche ealje, bij kiliaan insanire, en overig in minnen alver, door

{==589==} {>>pagina-aanduiding<<}
meijer minnegek vertaald, thans meisjesgek. De Latijnen gebruiken hun furor voor het voorwerp der woede, het beminde meisje. Horatius zong:

Hic tertius December, ex quo destiti 
Inachia furere, silvis honorem decutit. 

Merk nog op, dat de nasale a in de ea van ealje zoo lang uitgehaald werd, dat de Dichter in zijne spelling weifelde tusschen ea en a, en het bladz. 13 schreef âllje.
Wat is tjirl, tjire, tjirmerij, tjoenster, tjoed? De Hollandsche k, de Angelsaksische c, de Engelsche ch, de oud-Vriesche tz, de Boeren-Vriesche tj, de Zuidhoeksche s, het woord voor eene vokaal openende, stemmen dikwerf met elkander overeen.

Hollandsch.	Angelsaks.	Engelsch.	O. Vriesch.	Boeren-Vriesch.
Kaf.	ceaf.	chaff.	tzaff.	tjef.
Kaak.	ceac.	cheek.	tziaka.	
Karne.	cerene.	churn.	tzarn.	tjenne.
Kelk.	calic.	chalice.	tzijelk.	
Kerk.	cyric.	church.	tzierka.	tjerke.
Ketel.	cetil.	kettle.	tzettel.	tjettel.
Kase.	cese.	cheece.	tzies.	tjies. (*)

Men ziet hieruit, dat de oude Vriezen met hun tz nader aan de Engelsche uitspraak van ch, die tsh is, kwamen, dan de tegenwoordige met hun tj. Naar dat de ouden de t duidelijk of minder duidelijk meenden te hooren, schreven ze tzurke of szurke, tzettel of szettel. De Zuidhoekers verzwijgen de t geheel, en zeggen zuiver weg sanne, serke, settel, sies, sor, saling, voor tjenne, tjerke, tjettel, tjies, tjaor, tjaling. Eene enkele reis wordt de Engelsche ch ook zoo uitgebragt: chaise is niet tshaise, maar in uitspraak en beteekenis één met het Vriesche sheas; a carriage of pleasure, drawn by one horse.
Wat is nu tjirl? In het Hollandsch kerel. Kerels is het synonymon van doorplieden of boeren. Zie huidecoper

{==590==} {>>pagina-aanduiding<<}
op m. stoke, D. 3 bl. 83. Angelsaksisch ciorl, boer. Engelsch churl, boer, lompe boerenkinkel. Husman, in Vriesland nog gebruikelijk voor boer, wordt in de Oude Friesche Wetten, bladz. 131, verwisseld met huskeerl: de k was toen dus nog niet verloopen. Maar in de 15de eeuw was het reeds tzirl, en dat beteekende toen een' sterken boerenknaap, of elken frisschen jongen kerel, wien de Heeren of steden in de binnenlandsche onlusten als soldaat gebruikten. Het 19de Artikel van een Vredesverdrag in gabbema's Verhaal van Leeuwarden, bladz. 113, begint aldus: Jef entera part, jef hiara tzirlen fanoemen hinxsten, jef dier, jef gued heed hemelik, jef oppenbeer; ‘Indien eene der partijen os hare onderhebbende manschappen paarden of koeijen of andere have van de andere heimelijk of in het openbaar onder zich hadde.’ Zie ook bladz. 128, en het Charterboek van Friesland, Iste D. bladz. 733. De tz was ten tijde van giisbert verloopen in tj; maar hij schreef het tzjerl, en wel in de beteekenis van een' vriendelijken naam, met welken een jongman van zijne meerderen vooral en van den ouderdom aangesproken wordt; jongen, goede maat. De beteekenis van sterkte ligt in dit woord ten grondslag; somtijds wordt ze toegepast op een kloek en dapper man, maar hier op dienstbaren, tot wier werk ligchaamskracht gevorderd wordt: huskarl is ook in het Angelsaksisch een huisknecht. Van knecht, bediende, was de overgang gemakkelijk tot jongen, goede maat. Schoon tjirl uitgestorven is, leeft deze dubbele beteekenis nog in feint. Het Fransche
valet, oudtijds varlet en varleton, dimunitif van varl, warl, garl, karl, en dus eigenlijk kereltje, beteekende oorspronkelijk een' opgeslopen' jongen, en, naar dat de ouders van dien jongen waren, verstond men er of een' jongen Heer door, den zoon van een' Koning en Baron, of een' knecht, van den kamerdienaar des Konings af tot den barbiersleerling toe, zoo als puer in het Latijn.
Wat is tjire, kibbelen als de kinderen? Het Hollandsche kijven, het Angelsaksische cidan, het Engelsche chide, het oud-Vriesche sziven, zou in het Boeren-Vriesch geven tjide of tjive, waarvan het frequentativum tjidere of tjivere, bij zamentrekking tjire.
Wat is tjirmerij, gespens; fortjirmerij, voorgespens? Het Hollandsche karven, rammelen, gedruisch maken, het Angelsaksische cirm, gekraak, het Engelsche churm, verward

{==591==} {>>pagina-aanduiding<<}
geraas. Tjirmerij is dus het bewegen en kraken van levenlooze voorwerpen, hetwelk geacht wordt iets te voorspellen. Indien menage bij het Fransche vacarme aan dit cirm, in het Cambrobritannisch garm, geschreeuw, gedacht had, zou hij niet gezegd hebben: Je ne say d'ù vient ce mot. Gelijk valet voor varlet, zoo vacarme voor varcarme en war, het tegenwoordige guerre; war-carme is oorlogsgedruisch of geroep, oproer.
Wat is tjoene of tjonne, tooveren; betjoene, beheksen; tjoenster of tjonster, oudtijds thianster, tooverkol? In het Engelsch chantres, zangster, in den zin van enchanteuse, eene vrouw, die door zingen betoovert, in de middeleeuwen mulier carminans (*). Bij virgilius:

Haec se carminibus promisit solvere mentes 
Quas velit; ast aliis duras immittere curas, 
Sistere aquam flvuiis, et vertere sidera retre 
Nocturnosque ciet manes. Mugire videbis 
Sub pedibus terram et descendere montibus ornas. 

en elders luidt het:

Frigidus in pratis cantando rumpitur anguis. 

Volgens den gewonen regel zou het Hollandsch kanster en het Angelsaksisch canster moeten zijn, maar de dialekten zijn eenstemmig op de Zuidhoeksche s gevallen; en gelijk in adr. van vennes, Tafereel van de belacchende Wereld, de boeren altijd angder, hangden, ongder, ongs zeggen, voor ander, handen, onder, ons, zoo is ook hier een g achter de n ingeschoven in zingen. De oude tongval thianster, en de nieuwe tjonster, tjonne, of tjoene, tjoenster, is over in sang, gezang, waarvan het verloopene sangje, het gebruikelijke frequentativum sangerje, saniken, het IJslandsche sangra, mompelen, knorren, en in sjonge of sjoenge, zingen. Maar welk zingen is het, waardoor men betooverde? Het was tjanter of tjanterje, dat slechts een andere tongval is voor cantare, tjoene, sangen, singen, en een snel en onverstaanbaar gerabbel, vooral in eene vreemde taal, aanduidt. Volgens deze uitlegging zou tjoene dat prevelen van tooverwoorden en gebeden zijn, hetwelk tusschen spreken en zin-
{==592==} {>>pagina-aanduiding<<}
gen in is. Het lezen der oude volken met zekeren galm, die aan zingen grensde, gepaard gaande, is het natuurlijk, dat siggwan (singwan) in het Gothisch lezen beteekent, gelijk ook somtijds in het Angelsaksisch en oud-Duitsch. Eindelijk, hetgeen deze mijne afleiding van tjoene eene groote waarschijnlijkheid bijzet, is de naam, dien de Vriezen nog heden ten dage aan de toovenaars geven: ljoie
fen 't wud, lieden van het woord.
Toen ik met deze afleiding regt in mijn' schik was, viel ik op eene andere, die mij even goed, zoo niet beter, schijnt. Het gebruik der windsels, banden en kransen in de tooverkunst was onder de meeste volken bekend. De Romeinen hadden benevens de incantatio hunne ligaturae en obligamenta magica ter betoovering, hunne licia ter onttoovering, en de Grieken hunne περιαμματα, omwindsels of omhangsels aan den hals tot amuletten. De verliefde oude vrijster zegt bij theocritus:

Στέψον τὰν κελέβαν ϕοινικέῳ ὂιος ἀώτῳ 
Ὡς τὸν ἐμὸὶ βαρὺν εὖντα ϕίλον καταθύσομαι ἄνδρα. 

en in navolging bij virgilius:

Terna tibi haec primum triplici diversa colore 
Licia circundo. 

Zoo dikwijls ik ook nog in mijnen tijd van betooveren en onttooveren of bovennatuurlijke genezingen in Vriesland gehoord hebbe, kwamen er banden of kransen bij te pas. Daar tian en tion nu in het Angelsaksisch trekken en binden beteekent, is het zeer waarschijnlijk, dat het oude tjanne, het hedendaagsche tjonne of tjoene, eigenlijk binden is, en betjoene bebinden, bewinden, en daardoor betooveren. Van denzelfden bijgeloovigen oorsprong schijnt mij te zijn iemand betrekken, voor, iemand met een' trek, dat is wrong of krans, omtrekken, in de luijers leggen. Gelijk dit Hollandsche, zoo stemt ook het Latijnsche sascinare (βασκαινειν) in erymon en beteekenis volmaakt overeen met tjoene, indien het namelijk van fascia, band, zwachtel, moet afgeleid worden. Voor tian en tion zegt de Vries thans tjen, alleen in den zin van trekken, waarvan het Boeren-Vriesche tjinst, het tenst der Hindelopers, eigenlijk betrekking of bewinding tot betoove-
{==593==} {>>pagina-aanduiding<<}
ing, maar in het gebruik de ziekte, die door betoovering (besprekken) geacht wordt iemand op het lijf gezonden of ontnomen te kunnen worden, de koorts.
Meer, dacht mij, viel er van tjoene niet te zeggen, toen mij op het onverwachtst weder eene andere afleiding te binnnen schoot.
(Het vervolg en slot hierna.)

Thomas.

(Vervolg van bl. 551.)

Ten zelfden tijde, dat thomas zich dus kwelde, brak de Revolutie in Frankrijk uit. Aldaar ontstond eene geheel nieuwe orde der dingen; oude inrigtingen moesten plaats maken voor nieuwe; en het staatsgebouw, door de voorvaderen met zoo veel moeite opgerigt, stortte ten gronde. De vreemde gebeurtenissen der omwentelinge wekten ieders opmerkzaamheid; maar er was ook niemand, die onverschillig aanschouwer bleef; ieder trok partij; de een juichte, door eene vrolijke hoop bezield, de ander staarde dezelve twijfelachtig en afkeurend aan. Van al het gewoel der veranderingen, aldaar in zoo groote menigte voorgevallen, was er slechts ééne zaak, welke de opmerkzaamheid van thomas wekte; en dit was de afschaffing der gilden, en van alle met dezelve verbondene wetten en bepalingen. ‘Gave God,’ dacht hij terstond, ‘dat het hier ook zoo ware!’... Vervolgens: ‘Ware ik nu zoo gelukkig, in Frankrijk te zijn, dan... dan kon ik mijne marianne terstond trouwen!’... En eindelijk: ‘Wat belet mij dan, om naar Frankrijk te gaan? Daar wordt zoo veel afgebroken; daar zal dus ook weder veel op te bouwen zijn, en een' bekwamen metselaar kan het nergens aan brood ontbreken.’
‘De dag, waarop dit voornemen voor de eerste maal in mijne ziel opkwam,’ zoo verhaalde thomas naderhand, ‘was, nog langen tijd daarna, voor mij een werkelijke feestdag. Ik sprak echter tegen niemand eenig woord daarvan; maar, nadat ik alle noodige toebereidselen gemaakt had, pakte ik heimelijk mijn boeltje bijeen, en plaatste mij aan de straatdeur, om te zien, wanneer marianne weder naar den put zou gaan, om het goed te spoelen. Ik had haar nu in lang niet gesproken; maar, zoo beschroomd ik voorheen

{==594==} {>>pagina-aanduiding<<}
was, zoo stoutmoedig was ik thans; ik sprak haar terstond aan, en zeide haar, dat het mij onmogelijk was, liefde voor eenig meisje te gevoelen, behalve voor haar; dat ik daarom nu mijn geluk in een ander land wou gaan beproeven, waar men naar geboorte noch afkomst zag, maar ieder mensch voor wettig geboren hield, die werkelijk geboren was. “Als het mij nu daar eens gelukken mogt, waaraan ik in geenen deele twijfel, zoo kom ik spoedig terug, en neem u als mijne vrouw mede, zoo ik slechts weet, dat gij mij genegen zijt, en mij het jawoord geven wilt.” Op deze vraag (vervolgde thomas) sloeg marianne hare oogen neder, en zeide beschaamd: “Waarom zou ik u niet lijden mogen? Gij zijt immers een braaf jongman; en zoo hoop ik, dat gij u dan ook altijd braaf jegens mij gedragen zult. Mogt het dus zijn, dat gij elders uwe fortuin zoudt maken, en gij, gelijk gij zegt, mij kunt trouwen, zonder dat gij daardoor uwe eer of goeden naam verliest, zoo als hier te lande het geval is, dan ben ik bereid, u, in Godsnaam, te volgen.” Bij deze hare betuiging sloeg mij het hart van een nameloos vreugdegevoel; ik kuste haar daarop, en zeide: “Zoo gij mij even getrouw blijft als ik u, dan zien wij elkander binnen kort weder, en wij zullen gelukkig zijn.” - Dus was onze verloving voltooid.
Den volgenden ochtend, zoodra de dag aan den hemel graauwde, nam ik mijn pakje op, verheugde mij over den schoonen morgen, en wandelde de straat op. Marianne stond reeds aan de deur, knikte mij vriendelijk toe, gaf mij de hand, en kuste mij. Wij konden echter wederkeerig niets anders zeggen, dan ik: “God zegene u!” en zij: “God geleide u!” en al het andere, wat ons nog op het hart lag, moest er maar op blijven liggen. Ik keek nog zoo lang om, als de straat het veroorloofde, en ging toen met een bedrukt hart de poort uit. Buiten gekomen, werd het echter beter; want marianne's beeldtenis vergezelde mij overal, en aldus vermaakte ik mij in het ongestoord bouwen van luchtkasteelen, die voor mij en haar in tallooze menigte oprezen. Ik ging in deze mijmering gedurig met rassche schreden, zoodat ieder, die mij zag gaan, op het denkbeeld moest komen, dat ik iemand najoeg; en op die wijze kwam ik spoedig aan dat beloofde land, waar ik stroomen van melk en honig hoopte te vinden. Deze vond ik wel is waar niet, maar werk in overvloed, en dat was mij dan ook vooreerst

{==595==} {>>pagina-aanduiding<<}
genoeg. De levensmiddelen waren tamelijk goedkoop; en, daar ik zeer spaarzaam leefde, kon ik weldra iets overhouden, waarvoor ik dan een patent wilde nemen. Dit was het éénige, waarop mijue gedachten waren gerigt. Van alles, wat de Franschjes verder hadden, van hunne vrijheid en gelijkheid, van hunne roode mutsen, hun ça ira, en wat destijds al meer in de mode was, verstond ik zeer weinig, of stelde er althans geen belang in; hoezeer ik welstaanshalve, op de republikeinsche feestdagen, de carmagnole mededanste, en een glas wijn op het welzijn der Republiek mededronk. Vermaak was echter bij dat republikeinsch levenmaken en juichen niet veel te vinden; weshalve ik meestal te huis bleef, aan marianne dacht, en mij met ontwerpen voor mijne toekomende huisselijke inrigting bezig hield.
Dus verliep een jaar, of iets meer; en, terwijl ik mijn geld reeds gereed had, en de tijd reeds bepaald was, waarop ik naar huis zou terugkeeren en alle mijne wenschen vervuld zien, barstte op eenmaal de oorlog uit. Doch ook te gelijker tijd was geheel Frankrijk veranderd van gedaante. Het geheele land geleek slechts ééne legerplaats; alle werkplaatsen werden in wapensmederijen hervormd. En, wel verre dat ik aan eenigen terugkeer naar huis kon denken, werd ik tot den krijgsdienst gedwongen, en moest met het leger naar de grenzen trekken. De wanhoop, welke mij bij deze onverwachte wending van zaken aangreep, kan ik u niet beschrijven. Er bleef echter niets anders over, dan welgemoed mede te gaan; want aan wegloopen was geheel niet te denken, hoezeer ik ook daartoe den grootsten lust gevoelde. De krijgskans nam intusschen voor de Franschen een' zeer gunstigen keer, hoewel niet voor mij; want bij eene kleine affaire, bij welke genoegzaam niet een enkel man der onzen bleef, ontving ik een schot in het onderlijf, dat mij zelfs nu nog het gaan moeijelijk maakt, en werd tevens mijn regterarm door een' musketkogel verbrijzeld. Ik kwam dus in het Hospitaal, en eerst na verloop van een jaar weder daaruit, doch zoo verminkt, gelijk gij ziet. Daar ik nu niet verder kon hopen in Frankrijk mijne fortuin te maken, en de verwarring aldaar ook van dag tot dag toenam, zoo kwam ik, door eene aaneenschakeling van toevalligheden, met wier verhaal ik u echter in geenen deele vermoeijen wil, zonder het zelf te weten of te willen, hier aan. De stad beviel mij; en, dewijl ik toch nu niet meer met wer-
{==596==} {>>pagina-aanduiding<<}
ken den kost kon verdienen, besloot ik op eene andere wijze daartoe te geraken. Mijnen godsdienst had ik altijd getrouwelijk onderhouden, het rekenen verstond ik ook goed, en, daar ik uit den nood eene deugd moest maken, oefende ik mij om met de linkerhand te leeren schrijven. Ik rigtte dus
eene heimelijke school op, en verwierf daarmede zoo veel, dat ik, na den geheelen dag te hebben onderwijs gegeven, ter naauwernood zoo veel ontving, dat ik mijn' kost en kleeding betalen kon. - Van mijne marianne had ik nu in verscheidene jaren niets gehoord. Ik dacht niettemin onophoudelijk aan haar; die gedachte verontrustte mij zeer, en nogtans kon ik dezelve niet van mij verwijderen, hoe veel moeite ik hiertoe ook mogt aanwenden. Ik had haar verlaten met oogmerk om haar het geluk aan te brengen; maar, in stede hiervan, kon ik haar thans niets dan armoede, jammer en een verminkt ligchaam aanbieden. De oude liefde brandde nog wel in het hart; maar de vroegere wenschen werden door dezen ellendigen toestand en (valsche) schaamte onderdrukt.
Op eenen vrijen dag, voor mij meestal een vastendag, want mijne leerlingen betaalden mij bij het uur, ging ik eens naar buiten. Daar mij de pijn van mijne oude wonden het gaan hoogst moeijelijk maakte, zoo plaatste ik mij in de schaduw van eenige boomen, digt bij den Looijersput, en herinnerde mij den avond, toen ik, ook aan een' put, marianne voor het eerst van liefde sprak. Die herdenking maakte mij weemoedig. Hierbij kwam natuurlijk de gedachte aan al het onheil, wat ik sedert had moeten doorstaan, aan de vernietiging van alle mijne wenschen, aan het gebrek van eenig uitzigt voor de toekomst in mijnen geest op; en, daar ik op hetzelfde tijdstip in den donkeren put zag, kwam de ijsselijke verzoeking in mij op, om mij daarin te werpen, en aldus op eenmaal mijzelven van alle verder onheil te verlossen. Ik was (nog beef ik bij het herdenken!) reeds ten halven lijve over de leuning, en zou mijne misdaad gewisselijk volbragt hebben, wanneer niet ten zelfden tijde mij eene vrouwelijke gedaante had verschrikt, die zich tegenover mij verhief. Ik zag op, en aan de andere zijde van den put stond een meisje, juist voornemens om een' emmer in denzelven neder te laten; in welk meisje ik, bij den eersten aanblik, mijne marianne terstond herkende!... Bij de beweging, die ik gemaakt had, had zij even opgezien, doch zich ook

{==597==} {>>pagina-aanduiding<<}
onmiddellijk weder aan hare bezigheid begeven, en mij dus niet herkend. Ik was zoodanig onthutst wegens deze verschijning, en dat wel op zulk een oogenblik, dat ik langen tijd geen woord kon uitbrengen. Toen ik eindelijk zag, dat zij den zwaren emmer niet dan met moeite kon in de hoogte winden, kwamen mijne geheimste gedachten ter sprake; maar ik bedwong mij, en sprak: “Weleer, kindlief! kon ik u bij zulk werk helpen; maar thans!” ... en hierbij toonde ik haar de stomp van mijnen regterarm, terwijl ik mijne linkerhand naar haar uitstrekte. “Gij moet dus dezen éénen voor twee nemen. Bovendien, deze ligt immers toch het naast aan het hart.”... Hierop zag het meisje mij naauwkeuriger aan, en - op eenmaal ontglipte de emmer hare hand en viel met zijnen last naar beneden in den put, terwijl zij met beide handen mijne ééne vatte, en uitriep: “Mijn God! is het mogelijk? Thomas! zijt gij het?”... Daarop zag zij mij op nieuw aan, begon bitter te schreijen, en bedekte haar gelaat. “Ja!” hernam ik, na eene lange tusschenpoos mij eenigzins herstellende, “dit is nu het geluk, dat ik u beloofde! dit is nu alles, wat ik heb medegebragt, mijzelven slechts ten halve, en buitendien niets! Maar, hoe gaat het dan met u?” - Marianne verhaalde mij hierop met weinige woorden, want een lang verwij! duldde haar dienst niet, dat zij het ook vrij slecht had gehad, vooral sedert zij in zoo langen tijd van mij niets had vernomen; want te voren had zij alles met eene vrolijke hoop verduurd; maar eindelijk, uit hoofde der veelvuldige beleedigingen, die zij had moeten ondergaan, was zij tot het besluit gekomen, hare geboorteplaats te verlaten en herwaarts te komen; dat zij thans bij eenen looijer diende, waar zij, hoewel zij veel te werken had, toch over niets kon klagen, behalve dat de zoon des huizes zijn oog op haar geslagen had, haar onophoudelijk
vervolgde, en, haar bestand vindende tegen alle verleiding, ten laatste met huwelijksaanzoeken lastig viel. Zij had hem, daar hij naar niets wilde luisteren, gezegd, dat zij met mij verloofd was, en, toen hij toch niet afliet, in den waan, dat ik wel nooit weder terug zou komen, hem eindelijk het geheim harer onwettige geboorte toevertrouwd; doch hij zeide daarop, dat zulks daar ter plaatse niet zoo streng als elders werd behandeld, en hij wel zorgen zou, dat dit niet bekend werd. Zij had voorts de ouders met het aanzoek van hunnen zoon bekend gemaakt; van hare onechte geboorte ech-
{==598==} {>>pagina-aanduiding<<}
ter, uit schaamte, nog niet gesproken. Naardien de ouders de begeerte van hunnen éénigen zoon gaarne wilden voldoen, hadden ook deze niet alleen hunne toestemming gegeven, maar haar zelfs ten sterkste tot dit huwelijk aangemaand; zij had zich daardoor op nieuw genoodzaakt gezien, ook hun het geheim harer geboorte mede te deelen. Dit had, wel is waar, in den beginne een' sterken indruk bij hen te weeg gebragt; toen echter hun zoon sedert zeer zwaarmoedig was begonnen te worden, hadden de ouders zich almede boven deze bedenkelijkheid verheven, en drongen haar nu nog sterker, om in het verzoek van hunnen zoon te bewilligen. “En evenwel,” voegde zij er nevens, “konde ik immers niet, en kan nu nog minder dan te voren.”
Na deze korte uitboezeming onzer wederkeerige gevoelens moesten wij scheiden, nadat wij echter eene nadere zamenkomst hadden bepaald. Hoe ik echter op dien avond te huis gekomen ben, weet ik niet te zeggen. Mijne geheele ziel was in beweging, en het eene denkbeeld kampte tegen het andere. Maar boven alles was mij de zeldzame getrouwheid van het meisje en mijn eigen ellendige toestand duidelijk; zoodat, wanneer de eerste eene flaauwe verheffing van hoop deed oprijzen, een enkele oogslag op mijzelven voldoende was, om dezelve terstond ter neder te slaan, en mij tot de diepste zwaarmoedigheid te doen vervallen. Eene geheele week lang had deze tweestrijd van denkbeelden mij gekweld, toen wij weder te zamen kwamen, en marianne mij verhaalde, welken nieuwen storm zij al wederom had moeten uitstaan, en hoe zij gemeend had aan de zaak op eenmaal een einde te moeten maken, door te zeggen, dat haar verloofde weder was teruggekomen. Hierop had men haar den dienst opgezegd, en was geheel te haren aanzien veranderd; want, zoo vriendelijk men te voren geweest was, zoo hard was men sedert jegens haar geworden.
Op dit berigt,’ voer de Invalide voort, ‘stond ik als versteend, en mijn toestand scheen die van eenen kranken bedelaar te zijn, die het geluk heeft eenen grooten schat te vinden, maar buiten staat is dien mede te nemen of te bergen, en denzelven dus op den algemeenen weg moet achterlaten. Want, hoe onbeschrijfelijk veel ik ook van marianne hield, of liever juist omdat ik zoo veel van haar hield, kon ik het denkbeeld niet verdragen, haar in mijne ellende mede te slepen; en ik achtte mij voor God verpligt,

{==599==} {>>pagina-aanduiding<<}
om haar geluk, de smart van haar aan eenen anderen af te staan te moeten verduren. Het was mij verder bij onderzoek gebleken, dat de persoon, die naar hare hand stond,een braaf mensch, van goede zeden en eene lijdelijke geaardheid, was, en bovendien nog al eenig vermogen had, zoodat eene verbindtenis met hem zelfs door velen als wenschelijk werd beschouwd, en het dus voor een zoo behoeftig meisje, als marianne, als een buitengewoon geluk moest worden aangezien. Ik zeide haar dit alles ook met een opregt gemoed; en, terwijl ik haar, met een bloedend hart, aan de eene zijde de voordeelen schetste, die zij om mijnentwille zou moeten van de hand wijzen, stelde ik daartegen den ellendigen toestand over, dien ik haar zou aanbrengen, en waarvan ik zelf wel het grootste gedeelte uitmaakte. Nadat ik nu, onder heimelijke folteringen, mijne geheele welsprekendheid had uitgeput, om haar van besluit te doen veranderen, zeide zij tot mij: ‘Ik herken in datgene, wat gij zegt, op nieuw uwe edelmoedige denkwijze, en bemin u daarom slechts te meer; en daar gij thans hulpbehoeftig zijt, zoo kan ik mij te minder van u losrukken. Wilt gij dus van uwe zijde uwe belofte terugnemen en uw mij gegeven woord verbreken, zoo blijf ik nogtans aan mijn woord getrouw.’
Ziende nu, dat ik door vernieuwde voorstellingen niets bij haar zou uitwerken, bleef ik hierop niet verder staan, maar zeide alleen: ‘Morgenävond, mijne getrouwe marianne, spreken wij elkander nader.’ En dus scheidden wij, terwijl ik meer bekommerd dan ooit huiswaarts keerde.

(Het vervolg en slot hierna.)




Op het verbranden der Turksche Scheepsmagt, door de Grieken, voor Scio.


Juicht, Grieken! jubelt, wereldvolken, 
Die ooit der vrijheid offers bood! 
Triomf! de vlam bereikt de wolken: 
Triomf! daar brandt de Turksche vloot. 
De nacht zonk neêr op 't vlak der baren; 
Op eenmaal schijnt hij weggevaren, - 
Neen, in den schoonsten dag verkeerd: 
Niets kan bij zulk een' luister halen; 
Triomf! verdrukten zegepralen, 
En de onderdrukker wordt verneêrd. 
 
Tuig, Scio! schoon in puin bedolven, 
Door gruw'len, roof en moord besmet: 
Daar zinkt, in 't peilloos diep der golven, 
De Zegevaan (*) van Mahomet; 

{==600==} {>>pagina-aanduiding<<}

Daar heft een volk, vertrapt, versmeten, 
Ja schier onwaard' een volk te heeten, 
Zich op tot vroeger' gloriestand; 
Het toont, voor ketens, zegevanen, 
En schenkt aàn 't nakroost der Spartanen 
Den roem van 't oude vaderland. 
 
Blaak, vuurgloed! spreid u uit in vonken! 
Stijg opwaarts tot het spoor der zon! 
Zoo heeft eens vroeger roem geblonken, 
Bij Salamis en Marathon. 
Neen, niets moet hier uw' loop bepalen; 
Doe 't licht van Mecca's maanglans dalen, 
Vergaan in ondoordringb'ren nacht: 
Dat Stambouls trots in 't niet verzinke; 
De kruisvaan schoon en heerlijk blinke, 
Voor Cekrops achtbaar nageslacht! 
 
Zij zwicht, de heerkracht der barbaren; 
Zij stuift in vonken weg, de vloot, 
Die aan der Grieken heldenscharen 
Verdelging brengen zou en dood! 
Onwinb're moed toont zijn vermogen; 
De Hemel kroont het hagchlijk pogen, 
En staat, in nood, verdrukten bij; 
De deugd verwint in 't moeilijk strijden; 
't Geluk ontkiemt uit duldloos lijden, 
En 't kroost van helden strijdt zich vrij. 
 
Geen hulp moog' 't edel pogen schragen; 
Geen bijstand keer' het dreigend leed: 
Wat nood? - zij keeren weêr, de dagen, 
Wier glorie Xerxes sidd'ren deed. 
Geen magt van vriend of bondgenooten 
Moog', heldenvolk! uw heer vergrooten; 
De staatkunst zelv' bezwere uw' val: 
Wat nood? - gij ziet uw haters vlieden; 
De Hemel wil u bijstand bieden, 
In 't aanzien van 't verbaasd heelal. 
 
Triomf! wij zien de onwinb're kielen, 
Het vuur ter prooi, te barste slaan; 
En wat de vlammen niet vernielen, 
Moet in d' onpeilbren vloed vergaan. 
Triomf! de Grieken zegepralen: 
Hun heilzon schiet ondoofb're stralen, 
Omglansd door 't vuur der Turksche vloot. 
Vertraag niet, heldenvolk! in 't strijden; 
De menschheid zal u de eerkroon wijden, 
En de aard' noemt uw triomfen groot. 
 
w.h. warnsinck, bz. 



{==601==} {>>pagina-aanduiding<<}

Mengelwerk.

Verhandeling, over de nuttigheid van den koophandel, en deszelfs heilzamen invloed op de beschaving.

(Vervolg en slot van bl. 566.)

II. 1. Het Romeinsche rijk, hetwelk sedert verscheidene eeuwen bij alle volken der toen bekende wereld beroemd, geacht en ontzien was, begon in de tweede en derde eeuw onzer jaartelling met rassche schreden naar zijnen ondergang te hellen. Dat land, 't welk het vaderland der schoone kunsten mag genoemd worden, waar te voren de wetenschappen bloeiden, en waar men bij ieder burger een heldenmoed aantrof, welks veerkracht zich ontwikkelde, zoodra het vaderland in gevaar was, en er eerlaurieren op het veld des oorlogs te plukken waren; dat zelfde volk was thans zoodanig verzwakt, dat er bijna niets dan de schaduw van de aloude nationale dapperheid te vinden was. De weelde had ook de Romeinsche jongelingschap zoo zeer bedorven, dat zij zich aan de ongemakken van den militairen dienst niet dan met moeite konde gewennen; de krijgsdienst werd er niet dan zeer gebrekkig verrigt, en alles werd zoo geregeld, dat men meer voor zijn gemak zorgde, dan voor den dienst des vaderlands. Men zag in de Romeinsche legerbenden in 't geheel geen voetvolk; de krijgsknechten, te lui en te gemakkelijk om te voet te gaan, bestonden alleen uit ruiterij, en deze was, gelijk men ligt kan nagaan, nog in een' zeer slechten en gebrekkigen staat; de krijgstucht kon er ook niet in goede orde zijn, en de ondergeschiktheid moet van zelve verdwijnen, waar de bevelhebbers zelve door luiheid en vadzigheid zich laten regeren. Het was in dezen toestand van het Romeinsche rijk, dat de Deenen en Noormannen uit het noorden van Europa, in

{==602==} {>>pagina-aanduiding<<}
de vierde eeuw, als zoo vele tallooze zwermen, het zuidelijk en westelijk gedeelte van ons werelddeel overstroomden, en overal moord, verwoesting en plundering aanregtten. Aan de grenspalen van het Romeinsch gebied gekomen, deden zij ook spoedig die zwakke legerbenden verdwijnen, welke tegen den drom dier tallooze scharen niet meer bestand waren. Die Barbaren, te voorschijn komende uit landen, welke toen nog geheel onbekend schijnen geweest te zijn, waren niet aan eenen vasten grond verbonden; zij sloegen zich neder, waar zij het gemakkelijkst voedsel konden vinden, en zochten die plaatsen, waar zij eenigen buit konden behalen. Het was dan met dit oogmerk alleen, dat zij zich al verder en verder begaven, en eindelijk zelfs tot het zuidelijkste gedeelte van Europa doordrongen. Zoodra evenwel hadden zij hunnen buit niet verzameld, of zij trokken naar hunne vorige landstreken terug; doch weldra zag men anderen hunne plaats vervangen, en, zoodra de weg naar de hun onbekende gewesten ééns gebaand was, kwamen nieuwe zwermen uit die zelfde noordelijke landen opdagen, en vernielden datgene, hetwelk hunne voorgangers niet hadden kunnen bereiken. Ook in onze vaderlandsche geschiedenis lezen wij, in de zesde en volgende eeuwen, van verscheidene invallen der Noormannen; en overal, waar zij kwamen, werd alles niet alleen deerlijk verwoest, maar ook eene menigte ingezetenen gevankelijk weggevoerd. - Deze inval der Barbaren maakte eene geheele verandering in den staat van Europa. Het licht der wetenschappen, 't welk in het zuidelijk deel nog eenigzins slikkerde, werd genoegzaam geheel uitgebluscht; en er bleef ter naauwernood een enkel vonkje over, hetwelk dienen konde, om in vervolg van tijd weder een nieuw licht te doen ontvlammen. Een geest van woestheid schijnt van dien tijd af zich van de Europeanen te hebben meester gemaakt, en zij schijnen de zeden der ingevallene Barbaren niet dan al te schielijk te hebben aangenomen. Trouwens, schoon de meesten,
die tot deze noordsche volken behoorden, na

{==603==} {>>pagina-aanduiding<<}
hunnen buit te hebben bijeenverzameld, weder terugtrokken naar die streken, waar zij hun gewoon verblijf hielden, zoo waren er echter sommigen, die hunne meer bepaalde woningen behielden te midden dier volken, welke zij eerst hadden uitgeplunderd; en wat konde er nadeeliger voor het zedelijk karakter dezer natiën zijn? Door het voorbeeld van anderen nam de geest van woestheid bij hen de overhand, en zij schikten zich spoedig naar de ruwe zeden dier vreemdelingen, die onder hen eene woonplaats genomen hadden. Men moet hierbij vooral opmerken, dat die invallende Deenen en Noormannen in geene betrekking tot elkander stonden, en zij hunne landgenooten met dezelfde gretigheid zouden uitplunderen, waarmede zij dit de vreemde volken deden. Dit een en ander moest van zelve uitwerken, dat er eene verdeeldheid kwam tusschen volken, die tot dien tijd toe vereenigd waren geweest, ja dat spoedig alle gemeenschap van de eene natie met de andere ophield. Die Barbaren, van jongs af aan met weinig tevreden, kenden geene behoeften, welke zij bij naburige volken konden vervuld krijgen; en wat zoude hen dan bewegen, om eene naauwe gemeenschap met hen te openen of te onderhouden? Alleen de zucht tot plunderen en rooven kon hen overhalen, om eenen inval in naburige landstreken te doen; maar er was voor hen geen beweeggrond, om een' geregelden omgang te onderhouden. Het is dus van dezen tijd af, dat men dat Europa, hetwelk te voren gedeeltelijk zoo zeer beschaafd was, geheel van gedaante zag veranderen, en verdeeld in verschillende, zoo grootere als kleinere, volken en stammen, die elkander niet eens kenden. - Hetgeen niet weinig tot dien geest van woestheid toebragt, of denzelven onderhield, was de invoering van het leenstelsel, hetwelk, voor zoo veel ons bekend is, spoedig in alle landen van Europa de overhand nam, en waarvan wij nog heden de overblijfsels zien. Dit stelsel, hetwelk ten oogmerk had, een' zekeren stam of streek of volk tegen vreemde invallen te
bewaren of te verdedi-
{==604==} {>>pagina-aanduiding<<}
gen, was evenwel in zichzelve zeer zwak; en, gelijk het, van de eene zijde, aan de dwingelandij van den vorst geene palen zette, zoo was het, van den anderen kant, ongenoegzaam, om de misdaden te bedwingen, waartoe het volk geneigd was, of waaraan het zich schuldig maakte. Men zoekt in dit stelsel te vergeefs dat evenwigt, hetwelk in staat is om beide partijen binnen de palen van haar gezag te houden. Volgens dit stelsel was de leenheer eigenaar van den grond, waarover hij het gebied voerde. De hoflieden, wien een stuk gronds vergund werd om te bebouwen, werden niet aangemerkt als vrije lieden, maar als slaven, die aan den grond, dien zij bewoonden, waren verbonden, en welken zij, zonder uitdrukkelijk verlof van den leenheer, niet durfden verlaten of woest laten liggen. De vruchten, die zij op hun land teelden, behoorden den leenheer, en er werd hun niet dan een zeer klein gedeelte tot hun gebruik vergund. In tijd van oorlog moesten zij zonder onderscheid met hunnen heer te velde trekken; en sneuvelden zij, dan vervielen alle hunne goederen weder aan den leenheer. Men kan ligt begrijpen, dat zulk een stelsel niet geschikt was om dien edelen naijver en arbeidzaamheid aan te kweeken, die de menschen tot zachtere gevoelens en zeden leidt; maar dat het integendeel der luiheid voedsel moest geven en de woestheid bevorderen. Wat toch kon den landbouwer bewegen, om zich op de verbetering van zijnen akker toe te leggen, daar hij van denzelven geen eigenaar was, en ook de vruchten van zijnen nijveren arbeid niet eens mogt inzamelen? Het konde hem weinig baten, of hij een' rijken oogst had; hij kreeg daardoor geene voorregten boven zijnen buurman, die slechts weinig inzamelde. Het was de aard van het leenstelsel, om de Vassalen ook door armoede of bekrompene omstandigheden in eene gedurige ondergeschiktheid te houden. Dit had, wel is waar, ten gevolge, dat er gedurige twisten ontstonden tusschen den heer en zijne slaven; doch het blijkt
niet, dat deze laatsten het in de middeleeuwen zoo ver hebben gebragt,

{==605==} {>>pagina-aanduiding<<}
dat zij het juk van hunnen heer afschudden en zich tot vrije lieden maakten. Indien de knevelarijen en kwellingen van den souverein hun luide klagten deden aanheffen over de onderdrukking, welke zij ondervonden, zoo was evenwel de geestgesteldheid dier tijden er niet naar, om den vorst tot eene algemeen zachtere en menschelijkere behandeling van zijne Vassalen te noodzaken. - Doch, hoe groot ook de afhankelijkheid der onderdanen van den vorst ware, zoo was het gezag van dezen laatsten evenwel niet voldoende, om zijne slaven te beteugelen in het bedrijven van zulke misdaden, welke allen maatschappelijken band verbreken, en de wanorde en verwarring ten toppunt voeren. De woestheid; die door de lui- en ledigheid niet weinig werd bevorderd, en die ook gedurig nieuw voedsel kreeg door de wreede en ontmenschte wijs, waarop de oorlogen werden gevoerd, gewende het volk aan allerlei roof en plundering, waartegen de vorst te vergeefs zijne strafdreigende wetten uitvaardigde. Ja dit ging zoo ver, dat men berigt vindt, dat, in de negende eeuw, de reizigers, die van het eene einde van een koningrijk naar het andere reizen wilden, dien weg niet veilig konden afleggen, en dus verpligt waren, met een geheel gezelschap, of eene karavaan, gelijk thans nog in het Oosten gebruikelijk is, hunnen togt te ondernemen. Openlijke geweldenarijen werden in dien tijd ter naauwernood voor misdaden gehouden, en de vorsten putteden te vergeefs hun verstand uit, om daaraan paal en perk te zetten; zij waren daarom genoodzaakt, in de tiende eeuw, eene kerkvergadering te doen bijeenkomen, welke door haar gezag en door het uitspreken van banbliksems misdaden zoude zoeken te beteugelen, tot welker bedwang de wereldlijke arm ongenoegzaam was. Want, hetgeen wij hier nog moeten opmerken, die Noordsche volken, welke in de ingevallene en spoedig overweldigde landen hunne woonplaats vestigden, hadden langzamerhand den Christelijken Godsdienst aangenomen; doch zij waren ver af van die beginselen
te beoefenen, welke hij in deszelfs ware be-
{==606==} {>>pagina-aanduiding<<}
lijders vordert. - Dit zelfde leenstelsel maakte vervolgens uit zijnen aard de onderlinge gemeenschap der volken zeer moeijelijk. Immers het behoorde tot deszelfs beginselen, dat, wanneer iemand zich van het eene gewest van een koningrijk naar een ander met der woon begaf, hij verpligt was om binnen jaar en dag zich als Vassaal te erkennen van den Baron, waar hij zich nederzette; en, zoo hij verzuimde, bij zijn sterven, aan den heer een legaat te maken, werden alle zijne goederen verbeurdverklaard. In de negende eeuw voerde men in slavernij weg alle de genen, die voor de Noormannen naar Frankrijk de vlugt namen, en in 't vervolg leide men hun zekere jaarlijksche taxen of buitengewone diensten op, terwijl hunne goederen aan den heer vervielen, hetgeen men in 't Fransch noemt droit d'aubaine. In andere landen was het gebruikelijk, de ongelukkigen, die op de kusten schipbreuk leden, in slavernij weg te voeren. Het verbeurdverklaren van gestrande goederen was eene algemeene wet. Bij de oude Welchen, of inwoners van het land van Galles, had men de vrijheid te dooden de krankzinnigen, de vreemdelingen en de melaatschen. - Was het wonder, M.H., dat bij zulke beginselen, als toen algemeen waren aangenomen, woestheid en domheid hand over hand toenamen? Was het wonder, dat de natiën elkander schuwden; dat de een ter naauwernood wist, dat er een volk bestond buiten dat, waartoe hij behoorde? - Dan, gij verwacht misschien, dat ik het gezegde nog eenigzins nader stave, en eenige nadere bewijzen bijbrenge van die grove onwetendheid, waarvan wij ons genoegzaam geen denkbeeld kunnen maken ten opzigte van een werelddeel, waar de kunsten en wetenschappen thans, gelijk ook te voren, in zulk een' bloei zijn. Welaan dan! ik zal hieraan voldoen, zoo veel ik gelegenheid heb gehad, hiervan eenige dadelijke bewijzen aan te treffen. - Ten blijke van de weinige gemeenschap, welke zelfs naburige volken met
elkander hadden, dient, dat er in de middeleeuwen volstrekt geene herbergen waren. De gastvrijheid was een pligt, waartoe ieder door

{==607==} {>>pagina-aanduiding<<}
de wet verpligt was; en, zoo iemand zulks durfde weigeren, verviel hij in eene zware boete; somtijds zelfs werden zijne meubelen verbeurdverklaard en zijn huis verbrand. Ware de gemeenschap veelvuldig geweest, dan zoude deze herbergzaamheid een last zijn geworden, waaraan men zich op de eene of andere wijs zoude hebben zoeken te onttrekken: dan, de reizigers gingen toen geene pleiziertogtjes doen; ten bewijze waarvan het volgende kan dienen. Wanneer de Graaf Bouchard in de tiende eeuw een klooster wilde stichten te Saint Maur des Fossés nabij Parijs, reisde hij naar den Abt Clugny in Bourgogne, om dien te verzoeken, eenige monniken daarhenen te willen zenden; en hij zeide hem, dat hij, na het ondernemen van zulk eene lange en moeijelijke reis, welke hem zeer had vermoeid, hoopte, dat hem zijn verzoek zoude worden toegestaan, en dat hij dus niet te vergeefs in zulk een afgelegen land zoude zijn gekomen. De Abt antwoordde, dat hij hem dit verzoek weigerde, omdat het al te vermoeijend zoude zijn, met hem in een vreemd en onbekend land te gaan. - In de twaalfde eeuw wisten de monniken van Ferrières, te Sens en Bourgogne, niet eens, dat er eene stad was, die Doornik genaamd werd; en de laatsten wisten even min iets van de eersten. Toen eene zaak, de beide kloosters rakende, de eersten noopte om naar Doornik te reizen, dwaalden zij langen tijd rond; en het was eindelijk niet dan bij geval, dat zij de plaats vonden, waar zij wezen moesten. - Met de kunsten en wetenschappen was het even slecht gesteld. De aardrijkskunde was in dien tijd zoo gebrekkig, dat men op eene landkaart, van denzelven nog voorhanden, Jeruzalem geplaatst vindt in het midden van den aardbol, en Alexandrië even zoo ver van die stad als Nazareth. Dan, hetgeen u nog het meest zal verwonderen, is, dat zelfs de kunst van schrijven in die eeuwen van barbaarschheid zeer zeldzaam is, niet alleen onder lieden van eene mindere klasse, maar zelfs onder menschen van den eersten
rang; ja zelfs zegt men, dat er koningen geweest zijn, die hunnen naam niet kon-
{==608==} {>>pagina-aanduiding<<}
den schrijven. Herbaud, Graaf van het paleis, schoon uit hoofde van zijne bediening opperste regter van het rijk, in de negende eeuw, konde lezen noch schrijven. Du Guesclin, Connetable van Frankrijk, de grootste man van den staat, en een der grootste personaadjen van zijne eeuw, kon, nog in de veertiende eeuw, zulks even min; en zij, die zulks niet konden, hadden de gewoonte, het teeken van het kruis te zetten om iets te onderschrijven, vanwaar tot heden toe de spreekwijs in gebruik is gebleven van iets te onderteekenen, zijnen naam te teekenen, voor onderschrijven. Ja, ook bij de kerkelijken had deze onwetendheid plaats; sommigen konden zelfs hunne namen niet zetten onder de canones der kerkvergaderingen, waarvan zij leden waren geweest; men vroeg gewoonlijk aan de kerkelijke kandidaten, of zij het Evangelie en de Epistelen konden lezen, en daarvan iets ten minste letterlijk overzetten. Alfred de Groote beklaagde zich, dat er van de rivier de Humber tot aan den Teems toe niet één priester was, die het gemakkelijkste stuk uit het Latijn konde overzetten, en dat zij van den Teems tot aan de zee nog dommer waren. Zoo algemeen was hunne onwetendheid, dat een schrijver van dien tijd niet onaardig van hen zegt: Potius dediti gulae quam glossae, potius colligunt libras quam libros, libentius intuentur Martham quam Marcum, malunt legere in Salmone quam in Salomone. - Kan men, na het aanvoeren van deze voorbeelden, nog twijfelen aan den voorbeeldeloozen staat van onwetendheid in dat zelfde werelddeel, hetwelk eenige eeuwen te voren zoo vele beroemde verstanden had opgeleverd? En, ware de handel met andere volken niet hervat, misschien waren wij tot op dezen dag toe nog in denzelfden staat van domheid en woestheid.
2. Dan, het was de koophandel, welke aan alles een nieuw leven gaf; en de beschouwing van deze gunstige verandering zal veel aangenamer voor ons zijn, dan het tafereel, hetwelk wij nu hebben opgehangen. - Wij kunnen het tijdperk van de hervatting des koophandels in 't algemeen plaatsen in de elfde eeuw; schoon men ligt kan

{==609==} {>>pagina-aanduiding<<}
begrijpen, dat het hiermede gelegen is als met alle dingen, te weten, dat dezelve, uit kleine beginselen weder voortgekomen, niet op ééns tot een' luisterrijken trap van grootheid is opgeklommen, maar langzamerhand zich heeft uitgebreid. De Italianen, namelijk, hadden altijd nog eenige overblijfselen behouden van hunnen vorigen handel. De invallen der Barbaren, hoe nadeelig dezelve, even gelijk de vermenging met die woeste volken, ook geweest waren, hadden evenwel het nationale karakter niet zoodanig uitgewischt, dat er niets van dien nijveren en werkzamen volksgeest zoude zijn overgebleven. Neen! hoe weinigbeteekenende zulks ook wezen mogt, in vergelijking van hetgeen het in vorige eeuwen was geweest, was Italië nog geheel onderscheiden van de andere natiën van Europa, en de geest des handels was er niet te eenemaal uitgedoofd. In 't bijzonder schijnt het, dat de Italianen altijd eene vrije gemeenschap hebben onderhouden met Konstantinopel. Deze stad was nimmer door de Barbaren overweldigd, maar had altijd hare oude inwoners behouden. Zij was daardoor, in zeker opzigt, eene plaats van rust geworden, en de stapelplaats, ja de éénige stapelplaats van alle waren, die nog uit de Indiën kwamen; en, dewijl aldaar geene vreemde volken waren ingevallen, had die stad een zekere geest van zachtheid en wellevendheid bewaard, in de andere landen van Europa geheel onbekend. Men begrijpt echter ligtelijk, dat die handel geene groote uitgestrektheid konde hebben, dewijl hij zich tot zoo weinige volken bepaalde. Intusschen gebeurde er in dien tijd iets, hetwelk geheel Europa in beweging zette, en gelegenheid gaf, dat de volken zich onderling leerden kennen en gemeenschap met elkander begonnen te oefenen, namelijk het ondernemen der kruistogten. Gij weet, M.H., hoe, op voorstel en aandrang der Paussen, alle Christenen werden opgeroepen, onder toezegging van de heerlijkste beloften in dit en in het volgende leven, om zich
ten strijde aan te gorden, ten einde het heilige land, waar de Insteller van onzen Godsdienst den tijd zijns aardschen verblijfs had doorgebragt,

{==610==} {>>pagina-aanduiding<<}
uit de handen der ongeloovigen, namelijk der Sarracenen, welke het toen bewoonden, te ontrukken, en het onder de heerschappij van een' Christenvorst te brengen. De ophef van dezen heiligen oorlog bragt alles in rep en roer, en eene ontzaggelijke menigte van allerlei soort van volk gordde zich aan, met het heilige oogmerk, zoo men voorgaf, om voor de zaak des Heeren te overwinnen of te sterven. Een gedeelte van dit ontzettend leger wendde zich naar de kusten van Italië, om aldaar ingescheept te worden, de Middellandsche zee over te steken, en zoo in eene der havens van Egypte te landen. De steden van Venetië, Pisa en Genua, verhuurden aan deze kruisvaarders schepen tot den overtogt; en ziet daar het begin van den verbazenden handel, welken deze steden vervolgens met het Oosten hebben gedreven; zij laadden hunne schepen wederom vol met waren, die zij in de aangedane havens vonden, en bragten dus de voortbrengselen van het Oosten op den Europeschen bodem. Een ander gedeelte van het heilige leger had reeds te voren den weg over Konstantinopel genomen, en hier zag het volk de produkten van het Oosten; hier vertoonden zich aan hun oog duizenden van dingen, die zij nooit te voren gezien en waarvan zij nooit gehoord hadden; ieder nieuw voorwerp was hun eene onverzadelijke bron van verwondering, en alle oogenblikken ontdekten zij iets nieuws. De zucht tot overwinning was, wel is waar, het voornaamste denkbeeld, 't welk hen bezielde; maar de nieuwheid van al hetgeen zij op den weg naar en in deze belangrijke stad aantroffen, kon hunne opmerkzaamheid niet ontslippen; ook hoorden zij, zeer waarschijnlijk, wel het een en ander van de meerdere voorregten en vrijheden, welke in het algemeen de menschen aldaar genoten; en men kan ligt begrijpen, welk eenen indruk het denkbeeld van vrijheid geven moest aan menschen, die verdienden slaven genoemd te worden. Zij namen deze denkbeelden mede naar het heilige land, en bragten dezelve weder mede te huis. De
volgende kruisvaarders bevonden de waarheid van hetgeen hunne voorgangers

{==611==} {>>pagina-aanduiding<<}
hadden gezegd, en dus werd er van dien tijd af eene zoo algemeene en levendige drift voor vrijheid en onafhankelijkheid geboren, dat verscheidene steden de Baronnen dwongen tot het toestaan van voorregten, waaraan zij te voren niet gedacht hadden; de beginselen van gelijkheid namen hand over hand toe, en de leenheeren ontvingen niet meer die afhankelijke hulde, welke zij tot dusverre genoten hadden; men begon te spreken van het afkoopen van slaafsche diensten, van het vrijverklaren der hofbewoners, welke aan den grond, waarop zij woonden, waren verbonden, en de landman begon zich niet meer te beschouwen als een Vassaal van zijnen heer, maar als een eigenaar, die de vruchten mogt genieten van den grond, dien hij bebouwde; hij begon met meerdere naarstigheid zijnen akker te beploegen, dewijl hij zijne vruchten zelf konde inzamelen; de oogst werd hem niet meer van zijnen leenheer afgeëischt, terwijl hij zelf niet meer dan het noodige behield; hetgeen hij met zijn huisgezin niet konde gebruiken, had hij gelegenheid te verkoopen, dewijl er gemeenschap met andere volken was geopend. Het zal ons trouwens niet bevreemden, dat de kruistogten zulk eenen algemeenen en diepen indruk hebben gemaakt, wanneer wij onder 't oog houden, dat dezelve twee eeuwen hebben geduurd, gedurende welke er van tijd tot tijd nieuwe kruisvaarders zich opdeden, om datgene uit te werken, wat hunne voorgangers te vergeefs hadden beproefd. - Intusschen onderhielden de Italianen eene geregelde gemeenschap met de havens van Egypte, breidden hunnen koophandel al verder uit, plantten in hunnen vaderlandschen grond de voortbrengselen, welke tot dien tijd alleen in het Oosten te huis hoorden, en rigtten fabrijken op, waartoe zij de aanleiding en de noodwendigheden van verre hadden gehaald. Zij maakten groote vorderingen in zijde-manufacturen, welke gedurende een' langen tijd eene bijzondere kunst van de provinciën van Azië geweest waren. De zijden stoffen waren oudtijds te
Rome zeer duur; niet dan zeer weinige personen konden dezelve koopen; want onder

{==612==} {>>pagina-aanduiding<<}
Aurelius, in het jaar 270, werd letterlijk een pond zijde tegen een pond goud opgewogen. In de zesde eeuw werden de zijdewormen in Griekenland ingebragt, hetwelk de zijde reeds een weinig algemeener maakte; evenwel bleven zijden kleederen bij uitsluiting gebruikt door personen van den eersten rang. In het jaar 1130 bragt de koning van Sicilië een aanmerkelijk getal zijdewerkers naar Palermo, vanwaar deze stof zich door geheel Italië verspreidde; en in de veertiende eeuw zag men te Genua reeds 1000 burgers achter eene processie, die in zijde gekleed waren. - Ook de suiker hebben de Italianen uit Azië medegebragt; zij was voorheen een produkt van het Oosten. Omstreeks het midden der twaalfde eeuw begon men het suikerriet in Sicilië te planten; vandaar werd het overgebragt in de zuidelijke provinciën van Spanje, voorts op de Canarische eilanden, op die van Madera, en eindelijk in de nieuwe wereld. Nog omstreeks het jaar 1560 kreeg men te Antwerpen veel suiker uit Spanje en Portugal, en zij wordt beschreven door een' schrijver als een voortbrengsel van Madera en van de Canarische eilanden; terwijl men niet weet, dat dezelve toen nog in de Westindiën was ingevoerd; ten minste maakte zij nog geen voorwerp van handel uit. - Omtrent den tijd, waarvan wij spreken, namelijk van de hervatting des koophandels in de elfde of twaalfde eeuw, vormde zich in Italië eene zekere societeit van kooplieden, bekend onder den naam van Lombarden, welke hunnen handel over geheel Europa uitstrekten, daardoor de gemeenschap onder de verschillende volken hoe langer hoe meer bevorderden, en den geest van zachtheid en verdraagzaamheid aankweekten. Zoodra zij zich tot een vast ligchaam gevormd hadden, kwam de geheele handel welhaast in hunne handen, dewijl zij volgens vaste wetten te werk gingen. Zij schijnen de eersten geweest te zijn, die den handel in en met geld hebben in gebruik gebragt. Zij kochten en verkochten hunne waren niet
bij ruiling, zoo als te dien tijde nog in gebruik was, maar voor geld; zij namen goederen ten onderpand, en rigtten dus eene bank van leening op, welke

{==613==} {>>pagina-aanduiding<<}
nog heden, ook bij ons, onder den naam van lombard bekend is. Weldra verspreidde zich deze societeit door geheel Europa; de Lombarden vestigden zich in de voornaamste steden, en werden overal met opene armen ontvangen, uit hoofde der koopwaren, die zij invoerden, en die langzamerhand behoefte werden; zij verkregen vrijdommen, om hunnen koophandel voort te zetten en uit te breiden, en werden zelfs vrijgesteld van het droit d'aubaine, waardoor, gelijk wij boven aanmerkten, alle vreemdelingen Vassalen werden van den Baron, terwijl hunne goederen na hunnen dood aan den heer vervielen. Dan, overal, waar men deze Lombarden zich zag vestigen, waren zij ook weldra in het bezit van al het geld, dewijl zij de eenigste kooplieden waren; en, daar zij niet vrij waren van den geest van schraapzucht, hielden zij het geld op eenen buitengemeen hoogen prijs: in de dertiende eeuw was de gewone intrest 20 percent; de Gravin van Vlaanderen moest 20 en daar boven geven; in 1490 gaf men te Piacenza 40 percent, en Karel de V zette in 1560 in de Nederlanden den vasten koers op 12 percent. - Deze zelfde geest van koophandel, welke in het zuiden van Europa in dien tijd zoo zeer toenam, zette ook het noordelijk gedeelte van dit werelddeel in beweging; en het waren de steden Lubek en Hamburg, die in de dertiende eeuw een verbond sloten, bekend onder den naam van het verbond der Hanze-steden; dat is, volgens de waarschijnlijkste verklaring, het verbond der vergadering, daar het woord anza of hanza in het oud-Duitsch eene vergadering van personen, tot zeker bijzonder einde zaamverbonden, beteekent. Dit verbond diende, om zich onderling te beschermen tegen de zeeschuimerijen der roovers; en dit maakte zulk eenen gunstigen indruk, dat er zich welhaast tachtig steden bijvoegden, van welke er echter spoedig vele zich scheidden, omdat zij te huis te veel werks kregen om de algemeene vergadering bij te wonen. Dit
Hanze-verbond is de magtigste vereeniging van handel, in de geschiedenis bekend. De krachtige pogingen van eene maatschap-
{==614==} {>>pagina-aanduiding<<}
pij, eeniglijk bezig met voorwerpen van handel, verspreidden welhaast in geheel Europa denkbeelden van regtvaardigheid en van orde, tot dien tijd toe onbekend; en de handel bragt haar zeer spoedig groote rijkdommen aan. De eerste bron van welvaren schijnt voor die van Lubek en Hamburg de haringvisscherij geweest te zijn, welke in deze eeuwen in de Oostzee in buitengewone menigte zich onthield. Daar het hun echter, om de gebrekkige zeevaart, zeer moeijelijk viel, naar de Middellandsche zee te stevenen, en den Italiaanschen kooplieden niet minder, in de Oostzee te komen, kozen zij gezamenlijk eene stapelplaats, en deze was Brugge in Vlaanderen; hier vond men het magazijn der Engelsche wol, der manufacturen van lakens en linnens der Nederlanden, van scheepsbehoeften en andere koopwaren van het Noorden, en eindelijk van alles, wat men uit Italië aanbragt, zoo wel van Indische koopwaren als van eigene produkten. Met Venetië, onder anderen, was de handel zeer sterk: in het jaar 1318 kwamen er te Brugge vijf Venetiaansche galeijen, beladen met koopwaren, (welke schepen zeer veel konden laden) om die goederen te Brugge op de markt te verkoopen; trouwens men had aldaar de grootste markt van geheel Europa; en dit alles kon niet nalaten, de geestdrift der Vlamingers op te wekken, die daardoor zich toeleiden op den handel zelfs tot in het binnenste van Duitschland. Dit een en ander maakte Vlaanderen buitengemeen rijk; zoodat de Hertog van Braband, in het jaar 1339, aan zijne dochter een huwelijksgoed gaf van 300,000 ponden sterling. Ook de Spanjaarden begonnen in dien tijd eenen sterken handel te drijven, en welhaast werden de manufacturen van dat koningrijk ook buitenslands gevoerd en door geheel Europa verspreid. De Mauren hadden aldaar hunne woonplaats gevestigd; en aan deze waren de inwoners de kunst verschuldigd, om
menigvuldige fabrijkwerken te maken en te verhandelen. Men leest van verscheidene groote en aanzienlijke steden, die een' belangrijken handel dreven. Toledo was in de vijftiende eeuw eene zeer

{==615==} {>>pagina-aanduiding<<}
bevolkte stad; haar handel bestond in wol en zijde, en deze twee takken gaven werk aan 10,000 menschen. Valladolid was ook reeds vroeg eene fraaije stad. In 1491 was Barcelona reeds groot; en hoe uitgestrekt en geregeld hare scheepvaart was, kunnen wij hieruit besluiten, dat de zeewetten dezer stad, nog in zeer late tijden, en misschien ook nu nog wel, den grondslag uitmaken van de handeldrijvende regtspleging. - Ook de Engelsche natie bragt het hare toe tot de gemeenschap met de andere Europesche volken, schoon zij zelve, als zeevarend en fabrikant-volk, toen nog in geene aanmerking kwam. Grootbrittanje was in de middeleeuwen verdeeld in verscheidene kleine koningrijken, die zich onderling gedurig beoorloogden; en verscheidene andere omstandigheden bragten veel toe, om het koningrijk in gedurige ellende te dompelen, zonder dat de inwoners werden aangespoord om eenen handel te ondernemen, waartoe de natuur hun zulk eene gunstige ligging had gegeven. In de twaalfde en dertiende eeuw wist men in Engeland nog van geene fabrijken of van zeevaart; de handel van dit koningrijk was in de handen der Lombarden, of der Hanze-steden. Namens deze handeldrijvende volken kwamen er in de onderscheidene havens der Brittannische eilanden eene menigte schepen, zoo uit het zuiden als noorden van Europa, en verrijkten zich ten koste eener natie, welke zij voorzagen van al hetgeen dezelve behoefde; zij kochten van de Engelschen hunne fijne wollen weder in, en vervoerden die naar andere landen, waar dezelve geweven en dus weder naar hetzelfde koningrijk werden teruggevoerd. Het was Eduard de III, die in het jaar 1325 den troon van Engeland beklom, welke het eerst de nationale industrie opwekte. In het volgend jaar liet hij eene menigte Vlaamsche wevers komen, om zijnen onderdanen die kunst te leeren. Er verliep evenwel nog lange tijd, eer de Engelschen lakens konden weven, en alle manufacturen moesten toen nog door vreemdelingen worden ingevoerd. Even gebrekkig bleef het met
hunne scheepvaart: eerst in de veertiende

{==616==} {>>pagina-aanduiding<<}
eeuw kwamen zij met hunne schepen in de Oost-, en in de vijftiende in de Middellandsche zee; terwijl zij eerst weinig tijds te voren in Spanje en Portugal waren geweest. Doch men ziet evenwel uit het gezegde, dat ook de Engelschen met andere volken reeds gemeenschap hadden, uit hoofde van de ruwe stoffen, die elders konden verwerkt worden.
Het was dan op deze wijs, dat de voornaamste volken van Europa met elkander in verband stonden, nadat de koophandel aan alles een nieuw leven had gegeven; en zoo was het, dat de woeste zeden werden verzacht, en dat die zelfde volken, welke elkander te voren of in 't geheel niet of slechts van naam kenden, of met elkander in twist en oorlog waren, nu te zamen in goede verstandhouding leefden en elkander ontzagen. Alles kreeg een nieuw leven. Eene goede en regelmatige regtspleging, eene welingerigte politie, en beginselen van menschlievendheid, - ziet daar de vruchten des koophandels. De nijvere arbeidzaamheid, die zich als een elektrieke schok over ons geheele werelddeel deed gevoelen, maakte er zulke groote veranderingen, als wij ons naauwelijks kunnen voorstellen. Indien gij dus nadenkt, wat wij over den staat van Europa vóór het hervatten des koophandels hebben gezegd, wie kan dan nog twijfelen, of de koophandel heeft groote nuttigheden, en brengt veel toe tot beschaving van het menschdom en verzachting van deszelfs zeden?




Kort overzigt van de geschiedenis der vrije gemeenebesten in Lombardije gedurende de middeleeuwen.

(Vervolg en slot van bl. 573.)

II. Na aldus de opkomst der gemeenebesten kortelijk vertoond te hebben, gaan wij over tot de beschouwing van het tijdvak, waarin zij, in het volle genot hunner onafhankelijkheid, den hoogsten trap van bloei bereikten.

{==617==} {>>pagina-aanduiding<<}
Wij zullen hen gedurende een tijdvak van bijkans honderd jaren (1152-1250) met moed en geluk zien strijden voor het behoud van hunne vrijheid, en de aanvallen van twee magtige keizers, Frederik Barbarossa en zijn' kleinzoon Frederik II, met eene onbezwekene standvastigheid afslaan.
Frederik Barbarossa, hertog van Zwaben en neef van den vorigen keizer Koenraad III, had ter naauwernood den keizerlijken troon beklommen (1152), toen hij zijne eergierige blikken reeds naar Italië wendde. Hij was geenszins gezind, om, op het voetspoor zijner voorgangers, Lotharius en Koenraad III, de onafhankelijkheid der Lombardijsche steden te erkennen. Vervuld met de overdrevenste en ongerijmdste denkbeelden aangaande zijne keizerlijke regten, geloofde hij, of gaf hij ten minste voor van te gelooven, dat hij, als opvolger van Augustus, de erfgenaam was van al de rijken van Europa. Hij beschouwde de vrijheid van Lombardije als het werk van oproerlingen, die hiervoor strengelijk verdienden gestraft te worden, en Milaan was bestemd om tot een toonbeeld van zijne onverzoenlijke wraakzucht te dienen. Door de burgers van het verwoeste Lodi om hulp aangezocht, hield hij te Roncaglia eene rijksvergadering, en leende hij het oor aan de inblazingen van Milaans oude vijanden, Pavia en Cremona, die vurig verlangden om den strijd onder keizerlijke bescherming te hervatten. De eerste slag trof de Milanesche bondgenooten, Tortona, Brescia en Crema; Tortona werd geheelenal afgebrand, maar herrees uit hare puinhoopen bij het vertrek van het keizerlijk leger, en op hetzelfde oogenblik werden Lodi's burgers weder uit hunne nieuwe woningen verdreven. Een nieuw leger verscheen, niet lang hierna, voor de poorten van Milaan, en hongersnood dwong de burgers tot de overgave. Men hield eene tweede rijksvergadering te Roncaglia, en bisschoppen, edellieden en regtsgeleerden wedijverden onderling in het opvijzelen van 's keizers oppergezag. De koninklijke regten wist men op zulk eene wijze te bepalen, dat de steden en bijzondere heeren het regt van geld te slaan en tollen en belastingen te heffen verloren: voor eene somme gelds konden zij deze regten behouden; maar

{==618==} {>>pagina-aanduiding<<}
het regt van oorlog te voeren werd aan de steden ontnomen. De allergewigtigste verandering was de instelling van een' nieuwen overheidspersoon, onder den naam van Podestá, die eerst met de Consuls het regt bediende, en vervolgens de plaats van deze ambtenaren innam. De Milanezen, onwillig om zulke verregaande onregtvaardigheden te dulden, hernieuwden weldra den strijd, maar met nog droeviger uitslag dan de eerste maal. Milaan moest weder voor de keizerlijke overmagt bukken; en de overwinnaar gelastte, deze aloude hoofdstad te verdelgen. De burgers moesten hunne woningen verlaten; het leger bezette de ledige straten; de burgers van Pavia en Cremona, van Lodi en Como werden uitgekozen, om hunne ingewortelde wraakzucht aan de aangewezene kwartieren der stad te koelen; en binnen weinige dagen verhieven zich enkel nog de uitgeplunderde kerken te midden der puinhoopen van het voormalige Milaan. Te gelijk met de verwoesting van Milaan verdween de vrijheid uit Lombardije. De Podestá, altijd een vreemdeling, en meestal zelfs geen Italiaan, trad overal in de plaats der Consuls op, ook in sommige steden, die de keizerlijke zijde gehouden hadden. De Milanezen werden gehuisvest in de dorpen rondom hunne vernietigde hoofdstad. Het volk zuchtte overal onder zware belastingen, en hield niets overig dan zijne vrijheidlievende geaardheid, die niet uitgeroeid kon worden. Deze wachtte slechts op eene gunstige gelegenheid, om met nieuwe krachten los te breken. In stilte vereenigden zich de aan de andere zijde der Etsch gelegene steden, die zich voorheen weinig met de twisten van Lombardije gemoeid hadden, met het voornemen om paal en perk aan de willekeurige maatregelen des keizers te zetten. Zij dwongen hem, Verona's grondgebied te ontruimen, en boden daarop de hand aan hunne landgenooten ten westen der Etsch, om het vermaarde Lombardijsch verbond op te rigten, hetwelk inhield, dat zij elkander gedurende twintig jaren zouden ondersteunen tegen elk, die meer
van hen zou willen vorderen, dan waartoe zij verpligt waren geweest van den tijd van keizer Hendrik af tot aan de eerste komst van Frede-
{==619==} {>>pagina-aanduiding<<}
rik in Italië. Hiermede beoogden zij het herstel van hunne verkiesbare overheid, van het regt over vrede en oorlog, en van die winstgevende voorregten, die hun op de rijksvergadering van Roncaglia ontnomen waren. De tijdsomstandigheden begunstigden dit verbond. Frederik, altijd met den paus overhoop liggende, had de bloem der Duitsche ridders in eene vruchtelooze belegering van Rome verloren, en zag zich hierdoor genoodzaakt, achter de Alpen terug te trekken. Nu begon de opstand met het herbouwen van Milaan, en spoedig vertoonde deze stad zich weder in haren vorigen luister. Lodi zelf moest tot het verbond toetreden, en Alexandria werd op den zuideroever der Po gesticht, om de vijandelijke Pavianen en den markies van Montferrat in ontzag te houden. Na verscheidene jaren van afwisselende krijgskans, viel Frederik in het Milanesche, en leed eene volkomene nederlaag bij Legnano (1176). Onder Venetië's bemiddeling sloten nu de steden een' voordeeligen zesjarigen wapenstilstand, die door den vermaarden vrede van Constance achtervolgd werd (1183), waarbij de onafhankelijkheid der Lombardijsche gemeenebesten op een' vasten grondslag bepaald werd. De steden behielden het genot van al de koninklijke regten, zonder dat men noodig keurde, bijzonderlijk te noemen die van oorlog te voeren, vestingen te bouwen, het burgerlijk en lijfstraffelijk regt te bedienen. De benoeming der overheid behoorde aan de burgerij; maar een keizerlijk gezant verleende de investituur. De kosten van 's keizers onderhoud, gedurende zijn verblijf in Italië, bleven, als voorheen, ten laste der steden; en de keizer had het regt, om een' regter van appèl voor de burgerlijke twistgedingen aan te stellen. Het Lombardijsch verbond werd bevestigd, en kon naar genoegen hernieuwd worden; maar om de tien jaren moesten de steden trouw
zweren aan den keizer. Dit regtvaardig verdrag hield, bij eene volkomene zekerheid voor de vrijheid en den bloei der steden, zoo veel in stand van het keizerlijk oppergezag, als door een' vreemden opperheer kon uitgeoefend worden, zonder 's volks regten te benadeelen. De Lombardijers zagen zich uit-
{==620==} {>>pagina-aanduiding<<}
genoodigd, om een bondgenootschap van gemeenebesten op te rigten, dat voor geen' vijandelijken aanval zou behoeven te vreezen: maar ingekankerde haat en onverzoenlijke wraakzucht ontluisterden het nationaal karakter; en Italië, beurtelings het slagtoffer van bloedige partijschappen, van verachtelijke dwingelanden en van vreemde aanvallers, viel als eene star uit hare plaats in den hemel. De verdeeldheid, die wij in Lombardije opmerkten, gedurende de oorlogen van Milaan met Frederik Barbarossa, herleefde na den vrede van Constance, en overal koos men partij voor de Gibellijnen of de Guelfen, dat is te zeggen, voor den keizer of voor den paus. Milaan, getrouw aan den haat, dien zij aan de Zwabische keizers gezworen had, bleef het hoofd der Guelfsche faktie, heerschte over Lodi en Pavia, en stond in eene naauwe verbindtenis met Brescia en Piacenza; maar Parma en Cremona hielden 's keizers zijde. De Guelfsche steden bevonden zich in een' onophoudelijken krijg met keizer Frederik II, of liever met hare Gibellijnsche tegenpartij. De gebeurtenissen van dezen oorlog leveren weinig opmerkenswaardigs op; en wij vergenoegen ons met aan te teekenen, dat hij ten gevolge had, dat de afscheiding tusschen Lombardije en het Duitsche rijk al meer en meer bevestigd werd. Koenraad IV, de zoon van Frederik, zag zich, bij den aanvang zijner regering, van alle kanten door een' drom van vijanden besprongen; zoodat hij het geliefkoosd ontwerp zijner voorvaderen, heerschappij over Lombardije, geheel moest laten varen.
Wij zien in dit tijdvak de Lombardijsche steden tot eene volkomene onafhankelijkheid geraken. De vrijheidlievende burgers zegepraalden over twee magtige keizers, die een weifelend gezag uitoefenden over een leger van leenmannen, die slechts gedurende een klein gedeelte des jaars de wapens moesten dragen, en onwillig waren om op eigene kosten langer dan den bepaalden tijd in het veld te blijven. Daarenboven zagen de Duitsche vorsten met vrees en wantrouwen de magt van het Zwabische huis aan, en waren ongeneigd om mede te werken tot vermeerdering van deszelfs invloed over Italië. De vrije

{==621==} {>>pagina-aanduiding<<}
steden genoten de bloeijendste welvaart. Milaan, bij voorbeeld, dat met de prachtigste gebouwen versierd was, bevatte, volgens een' schrijver van dien tijd, 200,000 inwoners, en kon, met haar distrikt, 240,000 man op de been brengen. De moed der stedelingen ontleende eene nieuwe kracht uit het vertrouwen op hunne verdedigingsmiddelen: de wijze, om steden te belegeren en te verdedigen, was nog dezelfde als bij de Romeinen; en zelden viel eene stad in de magt der vijanden, dan door middel van verraad of hongersnood. Het is onnoodig, al de bijzonderheden in den regeringsvorm der steden, gedurende de twaalfde en dertiende eeuwen, na te gaan; het zal voldoende zijn, de kenschetsende trekken hier voor te dragen. Het grafelijk gezag ging over op jaarlijksche Consuls, die nu eens twee, dan weder twaalf in getal waren; zij voerden de legers aan, bedienden het regt, en handhaafden de orde. Een raad van geheimhouding en vertrouwen (della credenza), uit een klein aantal leden bestaande, bestuurde de openbare zaken; maar de algemeene raad besliste over zaken van groot gewigt, over vrede en oorlog, en over de keuze van Consuls of gezanten. Het volk oefende zijn gezag uit in eene volksvergadering of parlement, wanneer er eenige verandering in den regeringsvorm werd voorgedragen. De Podestá, dien wij door Frederik I zagen invoeren, werd na den vrede van Constance hersteld. Het geheele volk, of een zeker getal burgers, koos voor dezen post een' burger van eene adellijke geboorte uit eene naburige stad, die een jaar lang in bediening bleef, maar op nieuws verkozen kon worden. Hij was veldheer, lijfstraffelijk regter, en beschermer der orde. Hij riep, des noods, de hulp der gewapende magt in, om zijne vonnissen tegen aanzienlijke misdadigers ten uitvoer te brengen. Hij genoot eene bepaalde jaarwedde, en vermogt na het einde van zijne bediening de stad niet te verlaten, ten einde zich tegen de klagten over zijn gedrag te kunnen verdedigen. Hij kon
geene inboorlinge huwen, geen' bloedverwant in zijn distrikt laten wonen, in het huis van geen' burger eten of drinken. Zijne magt was in

{==622==} {>>pagina-aanduiding<<}
alle steden niet even groot: in sommige verving hij de Consuls, en voerde het opperbevel over de legers; maar in andere, zoo als in Milaan, strekte zijn gezag zich enkel over het regterlijke uit. Toen het den landädel gelukte, zich door het volk tot de stedelijke ambten te doen verkiezen, begon de regeringsvorm een aristokratisch aanzien te krijgen. Het volk bestreed echter na den vrede van Constance deze aanmatigingen van den adel, en na 1220 geraakten beide partijen openlijk handgemeen en vochten om het oppergezag in Milaan, Piacenza, Modena, Cremona en Bologna. In al deze onlusten kende de woede des overwinnaars geene palen; en dikwijls was een onbeduidende twist tusschen twee aanzienlijke geslachten genoegzaam, om eene geheele stad op den rand van haren ondergang te brengen. Noch de keizers, noch de paussen waren in staat, om de driften der partijen tot bedaren te brengen; en ongelukkig dreef de zucht naar heerschappij hen niet zelden aan, om deze verdeeldheid aan te moedigen, ten einde inmiddels hun gezag te versterken. Maar, hetgeen noch door keizers, noch door paussen kon te weeg gebragt worden, wist een eenvoudige Dominikaner monnik, Giovanni di Vicenza, uit te werken. Hij begon in 1223 te Bologna openlijk de burgers tot het herstellen van den vrede aan te manen, bezocht daarna Padua, Cremona en de omliggende steden, en riep eindelijk in de vlakte van Paquara, op de oevers der Etsch, eene algemeene vergadering zamen, om een' eeuwigdurenden vrede te sluiten. Aldaar verschenen de bewoners van Lombardije, van Romagna, en van de steden der Mark van Ancona. Guelfen en Gibellijnen, edellieden en burgers, vrije stedelingen en leenmannen, rondom hunne Caroccio's gelegerd, vingen van de lippen van dezen welsprekenden redenaar de belofte van een' algemeenen vrede op, en men besloot eenparig, alle vijandschap vaarwel te zeggen. Maar, toen men zag, dat deze apostel des vredes, nog niet voldaan met de wetgever en de scheidsman der Italianen te zijn,
naar het oppergezag haakte, en zich liet uitroepen tot opperheer van Vicenza en Verona, weigerde men meer naar zijne rede-
{==623==} {>>pagina-aanduiding<<}
nen te luisteren, en moest hij spoedig plaats maken voor hen, die in de oogen van het volk meer aanspraak schenen te hebben om over hen het gebied te voeren.
III. Het is natuurlijk, dat de tweedragt, die hoe langer hoe meer veld won tusschen de steden, en de burgers van dezelfde stad dikwijls in twee partijen verdeelde, die op de straten slag leverden, de noodlottigste gevolgen voor de vrijheid hebben, en eindelijk derzelver geheele vernietiging veroorzaken moest. Wij zien de Lombardijsche steden langzamerhand, het zij door geweld en list, het zij uit eigene beweging, zich aan de opperheerschappij van een' vorst onderwerpen; en vóór het midden der veertiende eeuw is zelfs de gedachte aan een vrij bestuur in vergetelheid geraakt; van nu af gaan de steden, even als een onbetwistbaar erfgoed, van den vorst op zijne kinderen over. Zonder ons op te houden met de menigvuldige voorvallen op te sommen, die de eene stad vroeger en de andere later van hare vrijheid beroofden, verdient echter de geschiedenis van Milaans onderwerping aan een' opperheer onze bijzondere aandacht, omdat deze stad, in den strijd voor de onafhankelijkheid van Lombardije, zich boven alle andere onderscheidde, en het verhaal van haar noodlot ons duidelijk zal aantoonen, door welke middelen het aan listige overweldigers gelukte, het oppergezag te bemagtigen. Niet lang na den dood van Frederik verloor Milaan hare vrijheid. De verdeeldheid tusschen de edellieden, met den aartsbisschop Fra Leon Perego aan het hoofd, en de burgers, onder den edelman Martin della Torre, was tot zulk eene hoogte gekomen, dat zij in 1257 een' openbaren krijg veroorzaakte, die met de zegepraal der volkspartij en de verheffing van Martin della Torre tot opperhoofd en heer (capitano e signore) eindigde. Vijf leden van dit geslacht regeerden achtereenvolgend; en, niettegenstaande het volk hen tot deze waardigheid verkoor, erkende men echrer ingewikkeld een zeker erfelijk regt. Twintig jaren later geraakte het geslacht der Visconti's aan het opperbestuur, en Matteo Visconti matigde zich in 1313 een

{==624==} {>>pagina-aanduiding<<}
onbepaald gezag aan. De Visconti's, nog niet tevreden met over Milaan te heerschen, dwongen de kleine dwingelanden, die zich op het einde der dertiende eeuw in de vrije steden van Lombardije gevestigd hadden, tot onderwerping. Geheel noorder-Italië zwichtte voor hunne magt. Jan Galeazzo (1385) veroverde zelfs het gebied van Verona, dat aan het aanzienlijke geslacht der Scala's toebehoorde; en men ontwaarde geen' onafhankelijken staat meer, van Vercelli en Piemont af, tot aan Feltre en Belluno toe. Zelfs de vrije steden van Toskanen, Pisa, Siena, Perugia, en ook Bologna, riepen vrijwillig Jan Galeazzo tot haren opperheer uit. In den beginne kleefde de smet eener onregtvaardige dwingelandij op het geslacht der Visconti's; maar eigenbelang haalde de vorsten over, om hunne opperheerschappij te erkennen. Eene som van honderdduizend gulden was de prijs, waarvoor Galeazzo Visconti eene dochter van Frankrijk voor zijnen zoon kocht; terwijl zijne dochter met Lionel, hertog van Clarence, den tweeden zoon van Eduard III, huwde. Gewigtiger, echter, in zijne gevolgen, dan deze verbindtenissen, was het huwelijk van Jan Galeazzo's dochter Valentina met den hertog van Orleans (1349), waaruit Frankrijk aanspraken op Milaan ontleende, die bloedige oorlogen te weeg bragten. Niet lang hierna werden de Visconti's stilzwijgend onder de wettige vorsten toegelaten, door de verheffing van Milaan tot een hertogdom, bij opene brieven van keizer Wenceslaus.
De geschiedenis der gemeenebesten in Lombardije is nu ten einde geloopen; en van dezen tijd af dagteekent de onbeperkte heerschappij der vorsten, die naar willekeur over het leven en de bezittingen van hunne onderdanen beschikken, en de Visconti's betoonen zich eene plaats waardig onder de vreesselijkste tirannen van vroegere of latere tijden. Een hunner toch, niet minder wreed dan Nero, stelde zijn grootste vermaak in 's nachts de straten van Milaan met zijne bloedhonden te doorloopen, om de voorbijgangers voor zijne oogen te doen verscheuren! Weldra zal ook eene toomelooze heersch-
{==625==} {>>pagina-aanduiding<<}
zucht Europa's magtigste vorsten aanzetten, om dit land tot het hoofddoel hunner veroveringen te maken; en de goddeloosheid der menschen zal een land met de droevigste rampspoeden bezoeken, dat de weldadige Voorzienigheid met de rijkste zegeningen had beschonken. Gelukkig mogen wij ons achten, van hier ons verhaal te kunnen eindigen, zonder in de droevige noodzakelijkheid te zijn, van de aandacht des lezers te vermoeijen met de eentoonige geschiedenis van gruweldaden, of het akelig tafereel van jammervolle oorlogen.






Ontwikkeling der gronden van mijn gevoelen nopens een paar regels uit Giisbert Japiks.

(Vervolg en slot van bl. 593.)

De oude Duitsche volken hadden, gelijk de Grieken en Romeinen, hunne wigchelarij. Dunne rijsjes, met zekere teekens gemerkt, ontdekten hun de geheimen van het tegenwoordige zoo wel als de toekomst, en deze rijsjes heeten in het Gothisch tains, in het Angelsaksisch tan, in het oud-Vriesch ten, teen, twijg, uitspruitsel. Vanhier beteekent het Angelsaksische tan lot, en dit lot, het Angelsaksische hlyt en het Vriesche leat, is op zijne beurt niets anders dan eene loot, afkomstig van hluton, buigen, leat, loten. Dit als oorsprong des woords aannemende, is tanner, tjanner, tjonner, tjoener het Angelsaksische tan-hlyta, of tan-hlytere, eigenlijk teenloter, dat is, wigchelaar, waarzegger.
In de vroegste tijden was dit wigchelen er zoo ver af van eene Duivelskunst te wezen, dat het tot een voorzigtig beheer van zaken onontbeerlijk scheen, en, als eene zaak van het hoogste gewigt, onder het opzien naar den hemel, en alleen door de Priesters en vaders des huisgezins mogt geoefend worden. Toen de Vriezen den Roomschen Godsdienst aannamen, was men daarom genoodzaakt, hun deze wigchelpraktijken te laten behouden, met verandering alleen der plegtigheden, die van Heidensch Roomsch werden. In den 14den titel, de 1ste paragraaf, van de Lex Frisionum vindt men eene beschrijving, hoe een onbekende moordenaar door middel van twee rijsjes, op den altaar gelegd, ontdekt werd; eene beschrijving, ten hoogste merkwaardig, zoo om hare

{==626==} {>>pagina-aanduiding<<}
naauwkeurigheid, als treffende overeenkomst met de omstandigheden, welke tacitus, in het 10de hoofdd. de moribus Germanorum, van de sortes dezer volken opgeeft. Maar zoodra zij, die het tooveren, bezweren of gifmengen oefenden, er het wigchelen bij deden, werd de wigchelkunst geëerd met de leelijke zusters, die ze tot gezelschap had. De wigchelroede was van toen af aan dezelfde als de tooverroede, zoodanig dat men eenvoudig als raadpleger van het lot gerekend werd een moord te kunnen begaan. In de wetten van cnut bij wilkins, bladz. 134, wordt het Heidendom onder anderen gezegd ook daarin te bestaan, that man morthweorc gefremme on aenige wysan, oththe on hlote, oththe on fyrte; ‘dat men op eenigerhande wijze, het zij dan door wigchelen, het zij door de toorts, moordwerk bedrijve.’ Vanhier, dat de wigchelaars, tegelijk met de toovenaars, gifmengers, meineedigen en hoeren, als pesten ten lande werden uitgebannen; vanhier, dat het middeleeuwsche woord sortiarius, van sors, niet alleen een wigchelaar, maar ook een toovenaar en gifmenger aanduidt, waarvan de Franschen nog het bewijs hebben in hun sorcier, toovenaar, hetwelk daaruit geboren is; en vanhier ook, dat tjanster of tjonster, hetwelk oorspronkelijk eene vrouw beteekende, die met tanen of teenen wigchelde, thans in eene hatelijke tooverheks veranderd is.
Ziet daar drie afleidingen, die elk hare goede zijde hebben, en ééne kan toch maar de ware zijn, het zij ze onder die drie steke, het zij onder andere, die mij onbekend zijn. Wanneer men in aanmerking neemt, dat den scherpzinnigsten Critici en Etymologi soortgelijke onzekerheden schier bij elken tred voorkomen, moet men zich dan niet verwonderen, dat dit volkje altijd het spoedigst met meesterachtige beslissingen en scheldwoorden gereed was, net of de een den ander de waarheid van een wiskundig voorstel betwisten wilde?
Wat is tjoed, Zuidhoeksch tjoe? De Heer bilderdijk meent, op bladz. 144 van het 2de deel zijner Taâl-en Dichtkundige Verscheidenheden, dat tz of tj in het Vriesch ook wel de plaats der g houdt, en zegt ten bewijze, dat tjoed voor goed is. Bij voorraad weet ik, dat tjoed nooit goed, maar altijd iets kwaads beteekent. Doch, de beteekenis daarlatende, zal ik vooreerst de wederzijdsche betrekking der beide tongvallen in aanmerking nemen.
Tegen het gebruik der Vriesche tj voor de Hollandsche g

{==627==} {>>pagina-aanduiding<<}
in tjoed, voor goed, moet mij de dialektregel een sterk vermoeden geven, vermits dit het eenigste voorbeeld zou zijn. Gewoonlijk gaat de Hollandsche g, als zij door de Vriezen aan het begin des woords veranderd wordt, over in j. Zoo wordt gaarn jen, gaarne jern, geld jild, gieten jiette, ginder jinder, gier (het vuile vocht, dat uit den mest zevert) jarre, geven jaan, oud-Vriesch jewa, waarvan de imperativus jef, geef, da, concede, doch in het gebruik indien, en daarom in het Hunsingoer Landrecht, paragraaf 10, gef hi enne mon sle; ‘indien hij iemand doodslaat.’ Zoo heeft het Hollandsch ook zijn jadder, in het Vriesch zaamgetrokken tot jaar, voor het Overijsselsche gier, dat van geder is, zoo als geeren en gaaren van gederen en gaderen.
Volgende dan de gewone verruiling van k voor tj, krijg ik voor tjoed in het Hollandsch koed. Merkende verder op, dat de k voor eene vokaal gaarne in de lipäspiratie eindigt, zoo als het Hollandsche kwam en kwetteren voor het Vriesche kaom en keta, zou het ligt kunnen zijn, dat koed kwoed was, en dus hetzelfde, wat in de Aur. Bull. Caroli, IV. C. 1, quot mainaides, het kwaad of de misdaad des meineeds. Maar wat is nu dit kwoed of kwod? Zoo als het daar ligt, komt het nergens in de oudste gedenkstukken der Germaansche tongvallen voor: maar ik vind in het Gothisch wods, in het Angelsaksisch wod, bezeten, boos, één met het Hollandsche woede. Verder komen mij overal voorbeelden tegen der verwisseling van kw met w: het thema wyk in wyke, de Deventersche mannetjes naam der eend, is kwyk in kwyken of kwaken, en omgekeerd te Deventer kwalm voor walm; het Hoogduitsche kwelle voor welle; het Latijnsche qui, quod (kwie, kwat) voor wie, wat, en omgekeerd ons kwik, levendig, voor wik, thema van viksi of vixi, praeteritum van vivo; kwellen voor waelan, waarvan nog over is waeled, gekweld, en kwijnen voor wanian, afnemen, minder worden. Zoo kan ook kwoed voor woed zijn. De a in wad, woedde, praeteritum van het Angelsaksische wedan,
woeden, is door den Hollandschen tongval aangenomen in kwaad en door den Celtischen in gwaeth, terwijl de Vriesche de oe uit woede in tjoed gekozen heeft. Ondertusschen schijnt woed of wod tot die woorden te behooren, die, met eene vokaal beginnende, in sommige tongvallen de w opnemen. Gelijk esse en ἐσεσθαι bij ons wezen is; het yrki (ἐργον) en ylda der IJslanders bij ons werk en welken, in het Vriesch

{==628==} {>>pagina-aanduiding<<}
wiilje, zoo wordt hun ódr, in zamenstelling ód, (ódaeda, kwade daad, misdaad) wod of woed. De Grieken zetten er de k voor in kot, dat met de terminatie κοτος wrok is, gelijk de Hollanders voor yfa in hun kijven, doch de Vriezen de tj in tjoed en tjire. Behalve tjoed houden ze ook kwaad aan in kwea, zijnde deze beide vormen onderscheiden door eene teedere nuance in de beteekenis, welke ik hier, zonder te lang te worden, niet ontwikkelen kan, maar die mij de voorgedragene afleiding schijnt te bevestigen. Ik kan evenwel niet voorbij te herinneren, dat het misschien uit de beteekenis van δαιμονιζομενος of δαιμονιον ἔχων in wod is, dat de Vriezen den Duivel de kweade noemen.
De Heer bilderdijk tracht de verwisseling der Hollandsche g met de Vriesche tj verder te bevestigen met aan te voeren, dat sisse en lisse, zeggen, leggen, uit sitje, litje, (sitse, litse) ontstaan zijn. Ik kan hier weder mijne ondervinding niet ontveinzen. Het Hindeloper Sitje, het Boeren-Vriesche Sitse is een mans naam, en het Zuidhoeksche litje of lik, het Boeren-Vriesche litse is (luttel) kleine. Sisse en lisse zijn niet gesproten uit sitje, litje, maar uit sidse, lidse. Als men opslaat de Wilkeuren der Brokmannen, bladz. 53, 65, 89, 94, 108, of de oude Friesche Wetten, bladz. 54, 56, 58, 64, 80, 312, of gabbema's Verhaal van Leeuwarden, bladz. 108, 278, of waar men elders wil, overal zal men de d, nergens de t aantreffen; iets, hetwelk zeer merkwaardig is in geschriften, wier spelling zonder voorbeeld slordig en onregelmatig is. Deze woorden zelven vindt men tienderlei gespeld, sedza, sedsze, sidse, lidsa, lidza, lidsza, lidsze; alleen de d wijkt niet van haar' post. Wat mag de reden dezer naauwkeurigheid zijn? Zij is bij de hand. De Vries kent geen onderscheid tusschen f en v noch tusschen f en z, maar de d en t zal hij in dit geval nooit met elkander verwarren, hoe dikwerf hij ze ook elders verwissele. Anigum,
Donigum, Pingum spreken ze uit Anjum, Donjum, Pinjum, nooit Antjum, Dontjum, Pintjum; wieg en het Engelsche to wage, widse, wedje, nooit witse, wetje. Omgekeerd is de k standvastig tj en nergens dj. Geen Vries, die ooit Frendjer, Snids, Beldjum zeggen zal voor Frentjer, Snits, Beltjum of Belsum, Franeker, Sneek, Berlikum, welk laatste ook eigenlijk Belt-hiem (het hiem van het Bilt) is. Wanneer men ook op de Gorredijk de praeterita imperfecta briek brak, stiek stak in den echten tongval uitbrengt, zegt

{==629==} {>>pagina-aanduiding<<}
men niet bruds of studs, maar bruts en stuts, waarvan de praeterita brutsen en stutsen. Dit onderscheid nu hoorden de oude Vriezen nog klaarder dan de latere, en vanhier hunne naauwkeurigheid in het schrijven der d in lidse en sidse. Dat wijders het verband tusschen de k en t in de vorming der menschelijke spraakörganen gegrond is, blijkt ten duidelijkste aan hen, die, de k niet kunnende uitbrengen, er de t voor geven, en bij voorbeeld tuiten voor kuiten zeggen: het bleek ook toen vooral, wanneer de Franschen onzen Admiraal niet Tjerk Hiddes, maar Kierkides noemden.
Wat de g betreft, hebben wij de Engelschen op op onze zijde. Gelijk hunne ch, voor zoo ver ze overstaat tegen de Hollandsche k en de Vriesche tz of tj, in de uitspraak tsh is, zoo brengen zij de g uit dj of dzh, telkens als de g anders dan g moet klinken. Gaol, genet, gibbet, gyve, agent, urgency, pugil, gage, age worden uitgesproken djal, djennit, djibbit, djive, a-dzhent, ur-djen-sy, pu-djil, gadje, adzh.
Nog één voorbeeld en ik zal eindigen. Wat is bij giisbert, bladz. XXXII, geyen, in

Ontjouw dy naet 't uwt-litt'ne geyen? 

De Hooggeleerde Heer ten broecke hoekstra doet het, in zijne geleerde Proeve ter inteekening op eene uitgave van gijsbert japix, voorkomen als het meervoud van een substantivum gey, dat slechts een andere tongval voor gaai, gay of gaey, eene zamentrekking van gade, aanmerking, opmerking, zou zijn, en dus zoo veel als gades, aanmerkingen. Niet willende vragen, of er een enkel voorbeeld zou bij te brengen zijn, waarin gaai als de gewone substantiva met een adjectivum op zijde en in het meervoud voorkomt, noch of gade niet eerder een behoedzaam opmerken dan het bedillen der vitzucht in zich sluit, zullen wij eerst de waarschijnlijkheid van een' overgang der Hollandsche aai in eene Vriesche ei onderzoeken. Hier nu verklaart zich de gewone dialektregel weder ten duidelijkste tegen, dewijl de Hollandsche ei, in menigte van woorden, bij de Vriezen, als de Gothen, ai of aai is, en, voor zoo verre mij bekend is, nooit omgekeerd, gelijk hier het geval zou zijn. Het Hollandsche reijen geeft in het Vriesch raaije, Mei Maaije, lei laai, klei klaai, wei waai. Dat het Vriesch gaai voor

{==630==} {>>pagina-aanduiding<<}
gade met het Hollandsch gemeen heeft, laat zich verklaren uit de voorbeelden, die tot opheldering der wording van skaaije zijn aangevoerd; maar dat het ook gey zou zeggen, loopt regelregt tegen den aard des tongvals in. Zoeken wij dus naar iets beters.
Door het gebruik der Vriezen van de j in plaats der Hollandsche g is het bijgekomen, dat eg of ig bij hen dikwerf in ei veranderde. Zoo werd egge (ejde) eide, weg (wej) wei, dag of deg (dej) dei, wagen of wegen (wejen) wein, mag of meg (mej) mei, klagen of klegen (klejen) kleie, segen (sejen) seine; eene verwandeling, waarvan de meeste tongvallen voorbeelden opleveren. Volgens dezen regel zou geyen in het Hollandsch gagen of gegen of gigen zijn, waarvan de frequentativa gaggelen en giggelen, het Engelsche to giggle, schateren van lagchen, met een schaterend gelach uitjouwen. Op dezelfde wijze kan men het Latijnsche mejere terugbrengen tot ons migen, waarvan het frequentativum migelje of miggelje, eigenlijk indesinenter mejere, maar in het gebruik 't miggelt, er valt een dunne regen. Het Vriesche geyen stemt in klank en beteekenis overeen met het IJslandsche gèyen, blaffen, uitlagchen, bespotten; en, wat hier alles afdoet, de Zuidhoekers gebruiken het in die beteekenis: te Warns althans zegt men nog, wat he'st' ien gegey! ‘wat hebt gij een gepoch, gesnork of gelach! wat maakt gij daar een boha over!’ Geyen is dus
geen meervoud van een substantivum, maar een infinitivus.
Het thema van dit verbum is gi of ga, eene gaping aanduidende, hetwelk op blaffen, schateren of schreeuwen, en tegelijk op die ingespannene aandacht wordt toegepast, die met gapenden mond iets aanstaart. Gá is in het IJslandsch aandacht en geblaf. Bij de Grieken heeft γα, κγα, χα gemaakt χαω, χανω, χανυω, met opgesperden mond schreeuwen, glimlagchen, en χαω, χαιω, χαινω, met gapenden mond iets aanstaren. Schilderachtig bezigt otfrid zijn kapfen, gapen, in den zin van ἀτενιζειν, als hij (Euang. lib. V. cap. XVII. vs. 73) beschrijft, hoe de Apostelen jezus naoogden, terwijl hij ten hemel voer:

Kapfetun se lango 
 
Mit hanton oba then ougon 
Thaz baz sie mohtin scouon. 


{==631==} {>>pagina-aanduiding<<}

‘Lang staarden zij met de handen boven de oogen, opdat zij te beter zien mogten.’ Het thema van gaey en geyen is dus één; maar de toepassing der beteekenis loopt uit elkander.
Zooveel zij dit pas genoeg gezegd, om uit eenige Vriesche voorbeelden het nut der Dialekten voor de etymologie en uitlegkunde aan te toonen; terwijl ik mij sterk maak, om eenige moeijelijke plaatsen van Hollandsche Schrijvers op dezelfde wijze uit het Vriesch op te helderen. Ik heb dit te liever willen doen, omdat de fouten, door junius, hickes en andere beroemde taalkenners begaan, mij dagelijks meer en meer overtuigen, dat de geheele Noordsche taalkennis op losse schroeven blijft staan, zoo lang er zich niemand vertoont, die voor de Dialekten van den Germaanschen taalstam datgene doet, wat maittaire gedaan heeft voor die van Griekenland. Ik weet wel, wanneer de uitslag der opmerkingen daar ligt, heeft alles het aanzien van nietsbeduidendheid. Wat is eenvoudiger, dan de opmerking der overeenkomst tusschen de Angelsaksische c en de Engelsche ch? En echter heeft samuel johnson ze niet geweten, althans er de toepassing niet van gemaakt in dat kostbare Woordenboek, waarvan de Engelschen zulk een' hoogen dunk hebben. Waar 't hem bekend is, blijft hij nimmer in gebreke, om het Angelsaksische woord naast zijn Engelsch te plaatsen; maar bij cheat, bij voorbeeld, churn, churme is het achterwege gebleven, daar de man, zonder ooit een Angelsaksisch Charter te hebben ingezien, en slechts trippelende over de c van benson's Vocabularium, zou hebben moeten stooten op ceatta circumventiones, cerene carenum, fidelia, of cernan agitare butyrum, en cirm fragor.
Misschien vindt iemand het vreemd, dat ik, mijn' schuilhoek verlatende, aanstonds als de berisper der beroemdste taalkenners van Nederland optreed. Ik hoop echter, dat deze mannen hierin zelf een bewijs zullen zien van mijne achting voor hunne talenten. Om een hoog denkbeeld van de waarde der Dialektkunde te geven, moest ik door haar niet de misslagen der broddelaars, maar der eerste meesters pogen te verhelpen; iets, hetwelk er bovendien zoo ver af is van mijn' hoogmoed te kittelen, dat ik zulks voor elken leerjongen, die zich op dit ééne punt maar sterk gemaakt heeft, eene gemakkelijke zaak rekene. Dunkt het iemand evenwel nog te vermetel, omdat de berisper zelf niet onberispelijk is; welaan! dat mijne misslagen hem aanleiding ge-
{==632==} {>>pagina-aanduiding<<}
ven, om eenig deel der Nederlandsche Letterkunde een nieuw licht bij te zetten, en ik zal over de moeite van dit geschrijf meer dan voldaan zijn.
Daar ik tot dusverre voor het grootste deel der lezers, die zich anders met dit Mengelwerk vermaken, onverstaanbaar ben geweest, zou ik rekenen de wellevendheid te kort te doen, indien ik hun tot afscheid niet een enkel woord toesprak, waarin zij belang kunnen stellen. Ontvangt dan de twee volgende Hollandsche rijmpjes van giisbert-ooms eigene hand, en oordeelt uit deze proeve in eene taal, die hem vreemd, althans ongewoon was, wat hij zeggen kon in eene taal, waarin hij dagelijks sprak en schrees, en waarvan hij, zoo eenig Dichter, volkomen meester was.




Klink-dicht op de Spaansche neêrlaag in Duins.


Toen Gerion vol trots, met viermaal zestien kielen, 
Elk een kasteel gelijk, kwam bruizen door het nat, 
En waande in overmoed, dat hij den Geus al had 
Ten drie-balg ingeslokt, of zoude hem fluks vernielen: 
Kwam Neêrlands schipvoogd fors opdondren na deez' fielen, 
Spoog vonk en vlam, waardoor zij kregen 't vuur in 't gat. 
‘Ach!’ zuchte hij, ‘dit's Alcijd!’ en bergde in Duins zijn schat. 
Daar liggend' zag zijn schrik als snaphaans om hem krielen. 
Hij beeft en smeekt den Teems om herberg in zijn kolk. 
Die zet hem bij van all's, doch wijst dit gele volk 
Weer van der hand. Hij barst en knarst van spijt en toren. 
Maar fluks vat Rotterdams Briareus, zijn plaag 
Met honderd handen, hem zo fellijk bij de kraag, 
Dat hij geeft macht en schat en lijf en al verloren. 


Op de afbeeldinge van de vorstelijke pop, zijne doorluchtige hoogheid Willem Henrik, prins van oranje.

(Willem de III, die toen 4 of 5 jaar oud was, zijnde geboren den 14 November 1650, acht dagen na het overlijden van zijnen Vader willem den II.)

Dus zoent de zon deez' zon, Oranjes bral en luister, 
Opdagend' uit de nacht des grafs vermolsemd duister. 
Hier slikkert Willem weer, wiens bloed lands vrijheid plant. 

{==633==} {>>pagina-aanduiding<<}

Hier bliksemt Maurits kling, die de Yber bragt aan 't beven. 
Hier 's Fredrik nog, die vreê 't vereend land rijk kwam geven. 
Hier 's tweeden Willems zoon, Will'm Henrik. God! hij brand' 
In ijver voor uw kerk en 't heil van Nederland! 

Misschien is het de liefhebbers der Vriesche en Fransche Letterkunde niet onaangenaam te hooren, dat ik van tijd tot tijd bezig ben aan eene nieuwe uitgave van: Yen suwnerlinge forhanlinge fen it libben in fenne deade. Eeren ijn it Frânsch beschreauwn, in macke trog Flippes fen Mornay rjuecht trogloftig Fransch Edelman. Forfriesche trog Gysbert Japiks.

Om wol te stearren lit uwz rjuecht wol libbjen leere, 
So libbje in stearre wy (ô winsche in wâde!) ijnne Heere. 

met het oorspronkelijke er nevens, onder den titel: Excellent discours de la vie et de la mort. Par Philippe de Mornay Gentilhomme François.

Pour mourir bien-heureux, à vivre faut apprendre. 
Pour vivre bien-heureux, à mourir faut entendre. 
 
Imprimé à Londres par Thomas Vautroulier. 1577. 

Het gebruik van dit kleinood, in 1728 reeds zoo zeldzaam, dat lambert ten kate het met groote moeite opspoorde, ben ik, benevens andere onwaardeerbare diensten, verschuldigd aan mijnen meester en weldoener joannes henricus van swinden. Mij ontbreekt nog cydonius de contemnenda morte, waaruit plessis, vol gens de opmerking van pithou, de beste brokken in zijn stuk opgenomen heeft. Is dit boek in handen van een waar geleerde, dan zal het mij, hoop ik, geworden: schuilt het in de kas van een dommen verzamelaar, dan houd ik mij aan een woord uit de Poggiana: ‘C'est le vrai caractère des ignorants de ne se point servir de leurs livres, et de ne vouloir pas que les autres s'en servent. On diroit qu'ils veulent se venger de ne rien savoir en laissant les autres dans l'ignorance, autant qu'il dépend d'eux. Les vrais savans sont communicatifs.’

j. hiddes halbertsma.
Deventer,
den 10 Julij 1822.





{==634==} {>>pagina-aanduiding<<}

Verhaal van het ontstaan en den voortgang der gele koorts te Barcelona.

(Uit het Rapport der Fransche Geneeskundige Commissie, naar Barcelona afgevaardigd, aan den Minister van Binnenlandsche Zaken te Parijs.)

Nimmer was de gezondheidstoestand te Barcelona bloeijender geweest, dan gedurende de lente en het begin des zomers van 1821. De 12de Julij was de verjaardag van het afkondigen der Constitutie: men wilde denzelven vieren. De tijd gedoogde zulks niet, en men stelde het feest uit tot den eerstvolgenden Zondag, den 15 Julij. Het weder was dien dag overheerlijk. Men had spiegelgevechten te water aangekondigd. Van het aanbreken des dags begaf zich de gansche bevolking buiten de stad naar de kaaijen, het strand, enz. enz. Niemand klaagde over de morsigheid der haven, (waaraan men naderhand, alsmede aan de onreinheid der straten, te onregte (*) den oorsprong der ziekte weet) en niemand inzonderheid dacht aan het ijsselijk gevaar, dat hem omgaf!
Op dit tijdstip bevond zich in de haven een vrij groot getal schepen, zoo wel vreemde als Spaansche, en onder deze meer dan twintig, onlangs uit de Havana en Vera-Cruz met rijke ladingen aangekomen. De manschap van eenige derzelven hadden de gele koorts in de Havana gehad; andere, gedurende den overtogt, zieken en dooden. Men had de lijken in zee geworpen, en de matrassen, waarop zij onder de zwarte braking gestorven waren, behouden; men liet er zelfs, in tegenwoordigheid van den Kapitein simiane, luchten, die nog de kenteekenen dezer verschrikkelijke braking droegen. De Kapiteins dier schepen hadden de Geneesheeren der Policie van Gezondheid weten te misleiden; het verlies der manschap, welke zij niet door anderen konden doen vervangen, aan toevallige ongelukken wijtende, of wel, om zich aan de quarantaine te onttrekken, de zieken dwingende, zich te kleeden, en, met de overige matrozen en de passagiers, op het dek te

{==635==} {>>pagina-aanduiding<<}
verschijnen. Al de schepen in de haven hadden, dien ten gevolge, eene drokke en vrije gemeenschap met elkander. De Officieren en de equipage gingen van het eene schip naar het andere, het zij wegens ruilhandel, het zij vermaakshalve. Zij ontvingen levensmiddelen, en gevolgelijk ook bezoeken, van buiten. Timmerlieden, smeden enz. werkten er, om de bekomene schaden te herstellen. Douaniers en anderen kwamen er ambtshalve. De feestviering van den 15 Julij verdubbelde de gemeenschap, en maakte dezelve nog vertrouwelijker. De Kapiteins deden hunne familie en vrienden aan boord komen; de matrozen bragten en behielden er hunne vrouwen dagen aaneen; en men mag vrijelijk onderstellen, dat velen van hen 's nachts op de matrassen en dekens sliepen, op welke de gestorvenen hadden gelegen. Alles spande alzoo zamen, om aan zoo vele en verschillende personen die toenadering te verschaffen, en onder hen, om het zoo eens uit te drukken, die doodelijke zamenmenging voort te brengen, van welke de Epidemiën der gele koorts in Spanje schier overal haren oorsprong ontleenden.
Een der fraaiste schepen op de reede was de Grand Ture. Van veertig personen, die dit schip beklommen, ten einde het spiegelgevecht te zien, stierven, binnen weinige dagen, vijfendertig. (De echtheid van deze, en van andere daadzaken, op andere schepen voorgevallen, is den Minister door de vereischte bijlagen gebleken.)
Welhaast verspreidde zich het gerucht, dat ziekten van een' verdachten aard zich vertoonden in het burger-hospitaal, in de stad zelve, en in Barcelonetta. De ondergeschikte Junta's zonden deswege berigt aan de opperste Junta. Het is zeer waarschijnlijk, dat de door het bestuur genomene maatregelen de noodige zamenwerking, uitgebreidheid en spoed derfden, en zelfs te laat kwamen. Het was niet vóór den 6 Augustus, dat zich de Junta's van Gezondheid vereenigden, om meer krachtdadige middelen te beramen. Men besloot, het Lazaret te openen en gereed te maken, om daarin al de zieken, die men konde opsporen, bijeen te brengen. Te dien einde gelastte men, de in de haven voor anker liggende schepen te onderzoeken, alsmede de hospitalen en de huizen te Barcelona en Barcelonetta, waarin zich zieken bevonden. Men sloot de haven, en deed de verdachte schepen bewaken. Later stelde men voor, om Barcelonetta af te sluiten; doch men schroomde te ver te gaan. Onge-
{==636==} {>>pagina-aanduiding<<}
lukkig had deze schroom de overhand. Nog later rigtte men Lazaretten van waarneming op. Eindelijk nam men het besluit, om de schepen, die zieken of dooden hadden gehad, naar Mahon te zenden, of te doen zinken.
Deze wijze maatregelen schenen te gestreng, en wekten misnoegen. Die misnoegdheid werd begunstigd door de kibbelarijen der Geneesheeren, door het bestuur geraadpleegd. De verschillende geneeskundige afdeelingen hebben aldaar hare bijzondere voorregten, die haar onafhankelijk van, en jaloers omtrent elkander doen zijn. Dit had ten noodlottigen gevolge, dat, hetgeen de eene corporatie van Geneesheeren wegens de ziekte beweerde, door eene andere regtstreeks werd ontkend. Terwijl de een staande hield, dat dezelve de gele koorts van de Antilles was, dus uitheemsch en volstrekt besmettelijk, (*)
beweerde de ander, integendeel, dat zij slechts eene koorts was, eigen aan het saizoen, doch aangezet door de hitte en plaatselijke oorzaken, eene onregelmatige, onbepaalde koorts, een eenvoudige en niet besmettelijke typhus. Doch, welke partij de waarheid op hare zijde had, het besluit des bestuurs behoorde hetzelfde geweest te zijn: in beide gevallen had men de zieken van elkander moeten afzonderen, en omtrent een gering kwaad te werk gaan, alsof het een groot onheil geweest ware; maar men verzuimde zulks, en hield zich bezig met twisten; de gemoederen verhitteden zich meer en meer, en de haat, wiens gif door dergelijke geschillen steeds venijniger werd, vervoerde tot uitersten, die schier ongeloofelijk schijnen.
De geschillen tusschen de Geneesheeren sloegen over tot

{==637==} {>>pagina-aanduiding<<}
het volk, en hadden de verwachte gevolgen. Één dezer begrippen vleide maar al te zeer de bijzondere belangen, om niet met geestdrift te worden omhelsd; en dit begrip was juist het ergste van alle. Men vloekte en stond zelfs die Geneesheeren naar het leven, die de kwaal zoo gelukkig herkend hadden; men noemde hen, spottend en honend, de makers der gele koorts. Deze noodlottige verdeeldheden stelden elken heilzamen maatregel te leur, en maakten het onmogelijk, iets goeds te bewerkstelligen. In stede van gehoorzaamheid, veroorzaakte elke gestrengheid, bij het toenemen des kwaads, slechts oproer. De vier gebroeders prats, timmerlieden van Barcelonetta, werkende op de Grand Ture, werden er door de sterkst mogelijk gekarakteriseerde gele koorts besmet. Men bragt hen naar het Lazaret. Zij overleden allen, schier bij hunne aankomst, den 14 Augustus; en het Lazaret, reeds in een' kwaden reuk, werd er slechts te meer om gehaat. Zij hadden de ziekte hunnen vader en zuster medegedeeld. Men wilde prats, den vader, doen vervoeren, niet naar het Lazaret, maar naar een fraai badhuis, aan zee gelegen. Te dien einde begaf zich het bestuur, den 16den, vergezeld van eene escorte te paard, derwaarts. Terstond kwam de geheele bevolking van Barcelonetta op de been. Zij ontweldigden prats uit de handen van hen, die hem kwamen halen; en, in eene blinde vervoering, namen mannen en vrouwen hem om strijd in hunne armen, overdekten hem met kussen, baadden zich, als 't ware, in zijn zweet, en wreven zich aangezigt, borst en leden in zijne nog warme, vochtige en door de zwarte braking besmette kleederen; zoo levendig was de overtuiging, met welke men hen vervuld had, dat de kwaal geene gele koorts, of, voor 't minst, dat die koorts niet besmettelijk was! Deze mannen, deze vrouwen, veroorzakers van het tumult, ontvingen weldra het loon hunner
ouvoorzigtig- en hardnekkigheid; zij volgden prats, die nog denzelfden dag stierf, zonder dat zoo vele spoedige sterfgevallen vermogend waren hun de oogen te openen. - Dit was het gevolg van de heillooze geschillen der Geneesheeren.

Beschrijving van den Griekschen slinger.

Eenige dagbladen gewaagden van den zoogenaamden slinger

{==638==} {>>pagina-aanduiding<<}
(in het Magyarisch parituya, in het Fransch la fronde, in het Latijn funda) der Grieksche vrijheidskampers. Dit voor een paar kreuzers (ongeveer een stuiver) te vervaardigen wapentuig is geenszins gering te achten of onschadelijk. In Neder-Hongarije kent elk het gebruik van dit verschrikkelijk werptuig even goed, als weleer de vermaarde herdersknaap david, die er zijnen trotschen reusachtigen vijand goliath mede versloeg. Van hetzelve bedienden zich, ten minste nog vóór weinige jaren, wanneer, om veroorzaakte ongelukken, het gebruik verboden werd, de opzigters der wijngaarden van de stad Debrecin, tegen vogels, die op de druiven azen, enz. Deze slinger is op volgende wijze zaamgesteld: Stelt u een van zeer dun bindtouw dubbel gevlochten snoer voer, welks geheele lengte, naar de grootte van den persoon, 6 à 7 voet is. In het midden dezes tweedradigen snoers wordt, van grof garen of dun bindtouw, een tamelijk lang, spits-ovaal zakje, met behulp van een' houten priem, door de openingen des dubbelen snoers (terwijl het snoer om de gebogene lijn vast gebonden is) ingeweven; welk weefsel de vastheid van zeildoek heeft. De breedte van het spitse 5 à 6 duim lange zakje, of slingersok, is 1½ of 1¾ duim. Het eene eind des snoers, welks geheele lengte wij op 7 voet stellen, bevestigt men door een' knoop of knop; het andere eind blijft glad en zonder knop, ten einde het bij 't slingeren ligt uit de hand kan glippen. Deze twee einden des slingers, wanneer zij geheel gereed is, moeten even lang zijn. Nu hangt de Grieksche david, wanneer de strijd begint, den knop des snoers aan het tweede lid des regter wijsvingers, terwijl hij het gladde eind des snoers met den regter duim en genoemden wijsvinger vat; vervolgens neemt hij met de linkerhand een'
ronden keisteen of een' van klei gemaakten en gedroogden kogel van ongeveer 1½ duim middellijns uit de hartslederen zijtasch, streekt dien in het zakje in het midden des slingers, houdt dien met den linker duim, terwijl hij het linker gladde eind des snoers met den gereed gehouden' regter wijsvinger vat, vast daarop, en de regterhand op de hoogte der borst, iets achter- of zijwaarts, terwijl hij de linkerhand, de beide koorden gespannen houdende, schuins omhoog heft, en zoo, den bezwaarden slinger uit de hand vrij latende, den kogel met de in spanning gehoudene regterhand ter hoogte van de borst afzendt. Zoodra het kogeltje weggeslingerd is, vangt dezelfde manoeuvre we-
{==639==} {>>pagina-aanduiding<<}
der aan, waarbij alle 5 seconden een kogel geslingerd wordt. Deze bestendig kringvormige beweging des snoers deelt hem eene zoo buitengewone slingerkracht mede, dat zij een' boog van twaalf- tot achttienhonderd voet middellijns beschrijft, terwijl de slingeraar het gladde eind des snoers met de linker- krachtig uit de regterhand ontrukt. Een geoefende knaap van 14 à 15 jaar is in staat, van vijf- tot zevenhonderd zulke kogels, bijaldien hij zulken voorraad dragen konde, in één uur doelmatig weg te slingeren. Een geoefend slingeraar treft het doel zekerder, dan een gewone schutter met den snaphaan. Op 80 tot 100 schreden slingert men volkomen juist en lijnregt. Geen gewone snaphaan, ja naauwelijks een stuk geschut, treft, op zulk eenen afstand, zeker het doel.

Merkwaardige ijshandel.

Het schip the Spring, Kapitein clare, ging op den 17 Maart dezes jaars van Yarmouth in zee, zeilde regelregt naar de kust van Noorwegen, en nam, honderd Eng. mijlen noordwaarts van Drontheim, eene lading ijs in van driehonderd tonnen, elk van twintig centenaars zwaar, waarmede het, op den 8 Junij, den Teems behouden binnenliep. Zekere Heer leftwich, een koekebakker, had het schip gehuurd, en deed zelf de reis mede. Zijn gansche vermogen in gereed geld bestond in 30 pond st.; en, daar deze niet toereikend waren om de kosten der lading in Noorwegen te bestrijden, was hij genoodzaakt, zijn horologie in pand achter te laten, en wel voor 3 pond st. Deze uitgaven, evenwel, zijn slechts eene kleinigheid bij hetgene nu volgt. Wie leest niet met verbazing, dat de arme man aan den Teems door de tolbedienden werd aangehouden, en wel zoo onbarmhartig lang, dat hij, van wege de opgekomene hitte, met grond vreesde, dat zijne schoone koude lading, in den eigenlijken zin des woords, zou verwateren? De Heeren van het tolkantoor waren met de zaak verlegen. In hunne boeken werd niets van dit artikel vermeld, en zij wisten het alzoo onder geenerlei vorm van tolregt te brengen. Eindelijk, nadat zij met dit zeldzaam geval zich genoeg vermaakt, en zich vergeefs daarover den kop gebroken hadden, legden zij den armen drommel, willekeurig genoeg, eenen impost op van 20 percent der waarde; en daarna is gebleken, dat de

{==640==} {>>pagina-aanduiding<<}
gezamenlijke onkosten, van tolregten, vrachtgelden, opslaan in kelders, 1000 pond st. beliepen. Desniettemin mag hij zijne zuivere winst op ten minste 5000 pond st. rekenen. Want, daar men te Londen van October des vorigen jaars tot heden noch sneeuw noch ijs gezien heeft, ontstond er bij de vischkoopers en banketbakkers een groot gebrek. Zoodra deze dus de aankomst eener geheele lading dezer kostbare waar vernamen, stroomden zij bij hoopen derwaarts heen, en boden den eigenaar 12 pond st. voor ééne ton ijs. Hiermede niet voldaan, verkocht deze hetzelve bij kleinere en naar evenredigheid duurdere portiën, en verkreeg op die wijze eene ongehoorde winst. Het ontladen van het ijs, en deszelfs verkoop aan duizende gretige vischkoopers en banketbakkers, leverde eene vertooning op, zoo als, met betrekking tot het nieuwe en zeldzame, nog nimmer was gezien. - Het opgemelde is ons door lieden, die daarin betrokken waren, getrouwelijk medegedeeld.




Aardappelen-woeker in Ierland.

Zoo groot is de ellende in Ierland, dat ouders hunne kinderen op de groote wegen nederleggen, om hen niet onder hunne oogen te zien versmachten. Intusschen zijn sommige levensmiddelen aldaar zoo spot-goedkoop, dat men ze naar Engeland uitvoert! De ongelukkige landman, echter, die zijnen voorraad door het ongunstig weder heeft verloren, of verteerd, ontbreekt het zoo wel aan geld, als aan geldswaarde en krediet, om nieuwen aan te koopen. Aan aardappelen, evenwel, was een volslagen gebrek. In Mei l.l. kwam een schip van 43 ton last van Jersey te Dublin aan. De eigenaar had 20 (Eng.) schellingen per ton besteed (2000 pond gewigt). Onmiddellijk na zijne aankomst kwam een speculant aan boord, en kocht de lading voor 45 schellingen de ton. Op zijnen weg van Spithead tot Point vond de kooper eenen anderen speculant, die hem 50 schellingen gaf. Weinige uren later kocht een derde kooper dezelve voor 80 schellingen in. Werden de aardappelen nu in 't klein naar dezen marktprijs verkocht, waaraan men niet kan twijfelen, dan kwam de ton, die 20 schellingen kostte, waarschijnlijk op 7 pond st. en ruim 6 schellingen te staan! Zeven scheepsladingen aardappelen, sedert in Dublin aangekomen, hebben den prijs wel

{==641==} {>>pagina-aanduiding<<}
eenigzins doen verminderen, maar den nood niet verligt, daar de arme noch de dure noch de goedkoope kan koopen; hij verhongert. - Op den 23 Mei werd te Londen, ten voor deele der hongerenden, een Bal van 500 personen gegeven, hetwelk 300 pond st. opbragt. Met welk gevoel dansen toch wel deze menschen, wanneer de versmachtende op hun laatste hopsasa wacht, om een stuk broods te ontvangen, dat hem van den dood moet redden! En met welken graad van verachting zal eens eene menschelijker Eeuw de onze brandmerken, die hare barmhartigheid met entrechats vergezelt!...




Dagbladschrijvers-taktiek in Engeland.

(Uit het Monthly Magazine.)

Een mijner vrienden, een man van het strengste eergevoel, had een proces bij een der geregtshoven, van welks gunstigen afloop hij zoo even narigt had bekomen, toen zich zekere heer C. bij hem liet aanmelden. ‘Ik schrijf voor de dagbladen,’ sprak hij, ‘en moet van uw proces verslag geven; en daar ik onderstel, dat gij een juist en grondig berigt verlangt bekend gemaakt te zien, zoo kom ik u mijne diensten aanbieden.’ - Natuurlijk,’ hernam mijn vriend, ‘wensch ik, bijaldien er verslag van de zaak gegeven wordt, dat zulks overeenkomstig de waarheid zij. Daar gij echter wel zoo goed zijt uwen dienst aan te bieden, zoo verwacht gij zeker een douceur?’ - ‘o, Gewisselijk!’ antwoordde de man, ‘wij verwachten bij zoodanige gelegenheden altijd een geschenk.’ - ‘Wij! Heb ik dan ook nog anderen te betalen?’ - ‘o Neen! ik ben de éénige berigtgever: maar wij helpen elkander, en de geschenken, die wij op deze wijze erlangen, gaan in eene gemeenschappelijke kas: wat gij zult goedvinden te geven, wordt onder ons zeven of acht verdeeld. Eenige lieden geven vijf, anderen tien pond st., en bij bijzondere gelegenheden ontvangen wij ook wel een douceur van vijftig pond.’ - ‘Waarachtig?’ riep mijn vriend; ‘maar hoe, wanneer de lieden nu weigeren iets te geven?’ - ‘o! Dan gaat de zaak haren gang. Er zijn, zoo als gij weet, tweederlei manieren, om eene gebeurtenis te verhalen, en voor 't minst leveren de redevoeringen der advocaten altijd bouwstoffen.’.... Thans verloor mijn vriend zijn geduld. ‘Dat

{==642==} {>>pagina-aanduiding<<}
is verschrikkelijk!’ riep hij uit; ‘hoe velen worden opgehangen en verbannen, die, op de groote wegen, op eene minder schandelijke wijze geld afpersten! Verwijder u oogenblikkelijk, of ik lever u over aan de policie!’ De man verwijderde zich terstond, terwijl hij iets tusschen de tanden mompelde. Mijn vriend, wien het proces was opgedrongen, om zich tegen een schelmsch komplot te verdedigen, en die nimmer bevorens iemand verklaagd had of door iemand was verklaagd geworden, sprak van het bezoek des schrijvers als een voorbeeld van geldäfpersing, en voelde zich schier beleedigd, toen eenigen zijner vrienden het hoofd schudden, en hem kwade gevolgen voorspelden. Hij sliep gerust; maar des anderendaags kwamen zijne buren, de een na den ander, met onderscheidenè dagbladen in de hand, tot hem, roepende: ‘Om 's Hemels wille, gij zijt verloren! Zie eens, welke schurkenstreken men u hier toedicht! Gij kunt u niet weder in het openbaar vertoonen.’ Hij begon te lezen, en las vijf of zes onderscheidene berigten, die alle, wel is waar, in uitdrukking verschilden, maar die alle evenzeer misvormd en verdraaid waren; en, in stede van als de prooi eens komplots, werd hij als de voornaamste, zoo niet de éénige bedrieger voorgesteld. Niets, wel is waar, was regtstreeks beweerd, maar alles bij wijze van toespeling aangebragt, en de gronden des advocaats van partij waren kunstig als daadzaken in het proces aangevoerd. Zijn advocaat vervoegde zich aan de dagbladskantoren, en mijn vriend vergenoegde zich met eene tegenverklaring; maar elkeen had het oorspronkelijke libèl gelezen en zich daarmede vermaakt, terwijl zeer weinigen zich de moeite gaven de verklaring te lezen; en, na verloop van jaren, bragt men nog de valsche beschuldiging, tot zijn verdriet en ten nadeele zijns handels, tegen hem te berde. - Één dagblad alleen had het berigt niet opgenomen; en, daar mijn vriend nu inzag, hoe duur
hij voor zijne overijling had moeten boeten, ging hij naar den redacteur, en, ofschoon hij het beneden zich achtte, zijn eigen berigtgever te zijn, verzekerde hij zich toch van 's mans belofte, dat hij het verdraaide verslag niet zou plaatsen. Intusschen wendde zich zijne in hare verwachting teleurgestelde partij in het proces (bij welke, gelijk naderhand bleek, genoemde sortuinzoeker desgelijks geweest was, en van deze zijnen steekpenning ontvangen had) tot een' der eigenaars van datzelfde nieuwspapier, en, tegen

{==643==} {>>pagina-aanduiding<<}
betaling van vijfentwintig pond, liet men daarin een eigen opstel drukken, hetwelk mijnen vriend van kop tot teen jammerlijk zwart maakte. Thans verklaagde deze de eigenaars, van wege belastering zijns karakters; doch nam zijne aanklagt weder terug, toen hij, in de stellers van dat artikel, niemand anders, dan zijne partij in het proces, herkende. Tegen deze schurken, die bankiers van goeden name waren, begon hij nu een nieuw proces. Door velerlei omstandigheden, echter, en kunstmatig aangebragte moeijelijkheden, kwam de zaak tot geene beslissing, en hij moest in 't einde zijne eigene onkosten betalen.
Bij eene andere gelegenheid wist eene bekende h... haar huwelijk als een middel aan te wenden, om hare gemaakte schulden niet te betalen; en, toen ik mijne bevreemding betuigde, dat de zaak in geen dagblad voorkwam, antwoordde zij: ‘Ik maakte het beter; ik verzekerde mijnen goeden naam.’ - ‘Waarlijk?’ zeide ik; ‘en waar is dan dat kantoor, en hoe veel de premie?’ - ‘O!’ hernam zij, ‘het kantoor was achter eene tafel in een koffijhuis bij Westminster-hall, en de premie vijfentwintig pond, die onder eenige berigtschrijvers,’ (gentlemen of the press) ‘ten voordeele van hunne vrouwen en kinderen, zouden verdeeld worden; en gij weet, ik geef gaarne!’ - ‘Regtvaardige Hemel!’ riep ik uit, ‘en is dat nu de, met zoo veel ophefs geroemde, vrijheid der drukpers! en zijn dat de personen, die met zoo veel welsprekendheids tegen omkooping uitvaren!’
Wanneer ik naderhand, in meer dan één gezelschap, dit afschuwelijk stelsel ter sprake bragt, zeide men mij, in parlementaire bewoordingen: dat de zaak zoo klaar was als het middaglicht, en de geregtshoven als bestormd werden door eene klasse van hongerige broodschrijvers, sommige van welke in geenerlei betrekking staan tot eenig dagblad, maar zich evenwel voor gentlemen of the press, of althans voor bekenden van genoemde beschermers des publieken goeden naams, (eigenlijk lasterhandelaars) uitgeven. Vanhier, dat slechts weinigen moeds genoeg hebben, om hunnen eigendom bij een geregtshof te verdedigen; omdat hen het dubbele gevaar bedreigt, niet alleen hun vermogen door advocaten-treken, maar daarenboven hunnen goeden naam door dagbladschrijverstreken te verliezen. Men heeft mij verzekerd, dat zelfs parlementsleden, en in het gemeen alle publieke personen, hunne schatting gedwee betalen.





{==644==} {>>pagina-aanduiding<<}

Eene enkele vraag, bij gelegenheid van de tegenwoordige tentoonstelling van schilderijen door levende meesters, te Amsterdam.

Er is veel geredeneerd, berekend en omgehaald over de reden, waarom in de zeventiende Eeuw, in vergelijking van de volgende, onze Schilderkunst tot zulk eene hoogte van roem en aanzien was. Ik heb deswege veel fraais gelezen van volksgeest, hooge spanning en wat dies meer zij, en wil dat alles in 't geheel niet weêrspreken, maar meen toch meer eenvoudig de groote reden te moeten vinden in de opmerking, dat schilderijen in de zeventiende Eeuw dagelijksche meubels op de muren en wanden waren, waarvoor daarna geschilderde en beplakte behangsels, bij zeer enkelen met schilderijen, bij de meesten met vreemde prenten behangen, zijn in de plaats gekomen. Onze nationale School moest, bij het gemis van schilderij als gebruikelijk meubel, gelijk alle ongebruikte voorwerpen van fabrijk bij het ophouden van naijver en aftrek, dalen. Maar wat moet er nu gebeuren, bij zulk een' was- en rijkdom van de verhevenste kunstvoortbrengsels, indien wij niet, op het voorbeeld onzer Voorvaderen, onze behangsels met de edelste, beste, en op den duur, bij goede verkiezing, meest onkostbare voortbrengsels van deze nationale nijverheid versieren?

J. - S.
Amsterdam, 16 Sept. 1822.





Aan mijne aanstaande vrouw.


Aanwezige, of nog ongeboren 
Geliefde! 'k bid u, neig uwe ooren, 
Zoo ge ooren hebt, eens naar mijn lied; 
't Zij ge op de wereld om moogt dwalen, 
Of woont in 't rijk der idealen; 
Want waar gij t' huis hoort, weet ik niet. 
 
En echter, 'k stem voor u mijn snaren. 
'k Hoor oud en jong hun' zangen paren, 
Gewijd aan minnares of vrouw; 
En wat zou mij dan kunnen dwingen, 
Om dezen toon niet meê te zingen, 
Al boeit mij nog geen min of trouw? 

{==645==} {>>pagina-aanduiding<<}

Ligt mogt mijn blik u nooit ontmoeten; 
En toch wil u mijn zang begroeten, 
Den lof verheffen van uw schoon. 
Ligt zijt gij zelfs niet eens in 't leven; 
En 'k wil u toch mijn' heilwensch geven, 
Met heel mijn hart u aangeboôn. 
 
Welaan! 'k begin dan met uw lokken. 
Maar, 't past mij immers niet te jokken? 
Hoe zijn zij? blond, of bruin, of zwart, 
Of rood? Ik weet het niet te zeggen: 
'k Zal dus dit punt ter zijde leggen, 
Of ééns het raadsel worde ontward. 
 
'k Zing dan van uwe aanminnige oogen, 
Wier onweêrstandelijk vermogen, 
In elken blik, mijn hart gebiedt. 
Maar, hebt gij zwarte, bruine, blaanwe? 
Zijn 't groote, kleine, held're, flaauwe? 
Vergeefsche vragen! 'k Weet het niet. 
 
Uw purp'ren mond, uw lieve wangen 
Zijn dan de stof van mijn gezangen. 
Maar, is die mond nu groot of klein? 
Is 't aanzigt net en fijn besneden, 
Of grof, vol ongeregeldheden? 
Ach! 't antwoord moet weêr 'k weet niet zijn. 
 
'k Wil uw gestalte dan verheffen, 
Die, waar ik haar ook aan moog' treffen, 
Mij boeit door hare aanminnigheid. 
Maar zacht eens! is zij grof of teeder, 
Of groot of klein? Ach! 'k vind alweder 
Niets dan ik weet niet tot bescheid. 
 
Zoo is 't met handen, voeten, leden, 
Met spraak, karakter, kundigheden, 
Met al wat ik in u waardeer. 
Ik mag, helaas! van niets gewagen, 
Of vind, op al mijn peinzen, vragen, 
Steeds dat verwenschte 'k weet niet weêr. 

{==646==} {>>pagina-aanduiding<<}

Ik stel uw schoonheid dan ter zijde. 
Doch dat ik u mijn wenschen wijde; 
Dit zal voorzeker beter gaan. 
Maar ach! ik vind, bij duizend menschen, 
Ook duizend onderscheiden wenschen; 
'k Blijf dus ook hier verlegen staan. 
 
Wensch ik u een langdurig leven, 
Ligt wenscht gij, door vroegtijdig sneven, 
Van 't leed der aard' te zijn bevrijd. 
Wensch ik, dat spade uw schoonheid kwijne, 
Ligt wenscht gij, dat die ras verdwijne, 
Wijl dan verleiding minder vleit. 
 
Wensch ik u vele kundigheden, 
Ligt meent gij, met dien wensch te onvreden, 
Dat kennis hoofd en hart bezwaart. 
Wensch ik u rang en schat op aarde, 
Ligt hecht ge aan lager' stand meer waarde, 
Die veeltijds minder zorgen baart. 
 
Wensch ik u brave, lieve telgen, 
Ligt dat u zulk een wensch zal belgen, 
Al is hij juist niet ongepast; 
Want moog'lijk telt ge u bij die vrouwen, 
Die, ja, wel gaarne willen trouwen, 
Maar kind'ren schuwen als een' last. 
 
Zoo hangt schier al de prijs en waarde 
Van elk genot, elk goed op aarde 
Van smaak, gevoel en neiging af. 
Geen blinde wensch kan hier dus baten. 
'k Moet ook dit opzet varen laten, 
Hoe gaarne ik u mijn' heilwensch gaf. 
 
Maar, wat dan nu? Mijn onvermogen 
Beleden, na dit vrucht'loos pogen, 
En de eigenliefde dus gekrenkt?.... 
Neen! 'k zal u wenschen kenbaar maken, 
Die gij voorzeker niet kunt wraken, 
Hoe gij dan ook gevoelt of denkt. 

{==647==} {>>pagina-aanduiding<<}

Is mij, door 't lot, een staat beschoren, 
Waarin ik u niet naar behooren 
Kan onderhouden, met fatsoen; 
'k Wensch dan, dat ik u nimmer vinde; 
Want, ach! hoe meer ik u beminde, 
Hoe meerder leed mij zulks zou doen. 
 
Doch is me een ruimer deel bescheiden, 
'k Wil dan met vreugd den tijd verbeiden, 
Dat ik u nader kennen zal; 
'k Wil mij dan met uw liefde streelen; 
'k Wil, wat ik heb, dan met u deelen, 
Vereend in vreugde en ongeval. 
 
Hoort ge echter onder de Xantippen; 
Stroomt immer van uw stroeve lippen, 
In plaats van kusjes, spijtigheid; 
Vindt ge al uw' lust in luimen, grillen, 
In pruilen, kijven of bedillen; 
'k Wensch, dat gij nooit aanwezig zijt! 
 
Doch zijt gij teeder en lieftallig, 
Zachtaardig, vriend'lijk en aanvallig; 
Spreidt ge immer blijdschap om u heen; 
o! Blijf dan niet voor mij verborgen! 
Verschijn! verligt mij 's levens zorgen! 
Verzel mij! laat mij niet alleen! 
 
Kunt gij mij nogtans niet gevallen; 
Zoudt gij mijn levensvreugd vergallen, 
In spijt van 't minnelijkst onthaal; 
Kunt gij mij niet opregt beminnen; 
Stelt ge op een' ander' meer uw zinnen; 
o! Blijf dan altijd ideaal! 
 
Doch kan mijn hart voor u ontgloeijen; 
Kunt gij mij door uw liefde boeijen; 
Blaakt gij voor mij in teed're min; 
Kan mij die min gelukkig maken; 
'k Wil dan naar uwe omhelzing haken; 
'k Wacht u met opene armen in! 
 
Dan, door den zachtsten band omstrengeld, 
Die 't aanzijn op deze aard' verengelt, 
Verheugd in 's andren zaligheid, 
Bewand'len we, aan elkanders zijde, 
Den levensweg, getroost en blijde, 
Vereenigd tot de dood ons scheidt. 

{==648==} {>>pagina-aanduiding<<}

Ziedaar mijn' hartewensch, beminde! 
En als ik u nu immer vinde, 
Dan worde ook van nalatigheid 
Mijn zangster nooit door u beschuldigd; 
Want reeds heeft u mijn lied gehuldigd, 
Eer 'k weet, of ge ooit aanwezig zijt. 
 
cornelislooijen. 
's Hage, 15 Sept. 1822. 





Meening van eenen Hollander.


Eer strekt het Delfter arsenaal 
Ter lustplaats voor den nachtegaal; 
Eer zal 't gegons der bij zijn zwaar geschut verdooven; 
Eer streeft het kaarslicht ooit den gloed der zon te boven; 
Eer zal de harde marmersteen 
Als 't buigzaam was zich laten kneên; 
Eer zal de huichelaar, die huichelt tot zijn sterven, 
Den naam van braaf en vroom, bij die hem kent, verwerven; 
Eer bidt de Griek de Halvemaan 
Als zijn weldoende Godheid aan, - 
Eer Amstels ex-Prefect, thans in 't bewind gezeten, 
Ooit zijn menschlievendheid in Holland doe vergeten! 
 
lG.L. 
15 Aug. 1822. 


Schilders-gevoel, schilders-lot, en toonkunstenaarsgehoor.

Een vriend van françois du quesnoy, bijgenaamd de Vlaming, (geb. te Brussel, 1592, † 1644) bad hem, van langeren arbeid aan zeker beeld zichzelv' te ontslaan, daar hij het heerlijk kunstwerk als volmaakt beschouwde; doch kreeg ten antwoord: ‘Gij hebt regt, omdat gij het oorspronkelijke niet aanschouwt; maar ik, die dat in den geest voor mij zie, moet arbeiden, tot zoo lang de kopij hetzelve evenare!’
Le moine had te Versailles het plafond in de zaal van Herkules met veel vlijt en ten genoegen van alle kenners geschilderd. Hem dacht, dat hij voor dezen arbeid niet genoegzaam was beloond geworden, en hij beklaagde zich daarover bij den Hertog van ayen, zijn' begunstiger. ‘Maar ik bid u, mijn vriend,’ sprak deze, ‘wat wilt gij? Moet men uw werk dan nu reeds even duur betalen, alsof gij dood waart?’
De beroemde Toonkunstenaar rameau hoorde den hond eener Dame, bij welke hij op bezoek was, blaffen. ‘Mevrouw!’ riep hij driftig uit, ‘verbied toch uwen hond het blaffen: hij blaft valsch.’





{==649==} {>>pagina-aanduiding<<}

Mengelwerk.

Voorlezing, over de middelen, geschikt ter bevordering van het huisselijk geluk.

Door H. van Loghem. (*)

Dat het hoogst genot voor den redelijken mensch liefde zij, te beminnen en bemind te worden, zal wel geen betoog vereischen. De natuur legde deze behoefte in ons hart, en hare weldadige hand regelde alles zoodanig, dat dezelve voldoening kan vinden. Zalig zijn reeds voor de jeugd het kiemen van dien trek, de ontwikkeling van denzelven, en de eerste bloemen, welke hij haar aanbiedt; zalig de overtuiging, dat het hart van eenen geliefden of van eene geliefde voor ons klopt, dezelfde hoop met ons koestert, en gereed is, om lief en leed met ons te deelen. Dan, verrukkelijk mogen die dagen ook zijn; de zuiverste aller aardsche genoegens lagchen den edelen, den wijzen, den vriend van Godsdienst en zeden eerst, na het leggen van den zoetsten knoop, in het huisselijk geluk, aan. Hier loopt alles, als in een brandpunt, zamen, om hetzelve te bevorderen: dezelfde belangen voor dit en het volgend leven; de betooverende eenstemmigheid, waarop het echtgebouw rust; het vereenigd genieten, en, wel vooral, dat kweeken en verzorgen dier bloemen, welke, ofschoon haar het lot van elke sterfelijke bloem beidt, eenmaal aan eenen onverderfelijken stengel voor eeuwig bloeijen zullen.
Is het dan niet te bejammeren, dat zoo velen in dien schoonen tuin niet gelukkig zijn, en slechts doornen en distelen vinden? En die klagten toch zijn zoo algemeen,

{==650==} {>>pagina-aanduiding<<}
dat wij ons overtuigd moeten houden, dat het voorschreven genot voor een aanzienlijk getal onzer gehuwde natuurgenooten niet bestaat.
Het valt in geenen deele moeijelijk, de redenen voor deze teleurstelling aan te wijzen. Zij zijn tweeledig: bestonden reeds vóór den echt, of werden gedurende het huwelijk geboren.
Immers, in de eerste plaats, hoe vele jongelingen en maagden worden door hetzelve vereenigd, die niet berekend zijn, om elkander gelukkig te maken! Eene opwellende neiging, spoedig tot drift ontgloeid, en door de rede niet bestuurd; eene verbindtenis, waarbij men op de zedelijke waarde geen, of ten minste te weinig, acht geeft; een band, alleen door het belang of de eerzucht geweven; een blinde hartstogt, die eene onvermijdelijke armoede voorbijziet; het gebrek, eindelijk, aan die overeenstemming van den geest, welke een onmisbaar vereischte is. Zijn deze dan bestanddeelen, geschikt, om, zelfs door het krachtigst cement, vereenigd te worden tot dat onscheidbaar geheel, vermogend om den aardschen stormen weêrstand te bieden? Lieve maagd! zoudt gij u dat genot durven beloven, door eenen uitgemergelden lichtmis, zoo bedorven van geest als van ligchaam, uwe hand te schenken? Gij, jongeling! door eene modepop, voor de pligten van vrouw en moeder niet berekend, tot gade te kiezen? Meisje! zult gij uw geluk vinden bij hem, aan welken gij om zijn nietig goud wordt verkocht? Gij, jongeling! bij haar, die slechts het uwe begeert, om aan hare grillen, aan hare zucht tot verspilling voedsel te verschaffen? Verblinden! ongelukkigen! hoezeer bedriegt gij u!
De tweede oorzaak ontstaat eerst na het huwelijk. Driften, uitspattingen, heerschzucht en onverzettelijkheid graven het graf van het huisselijk geluk. Hier nu zoude ik een ruim veld te bewandelen vinden: dan, voorgenomen hebbende, u, geëerde Hoorders en Hoorderessen! over de middelen ter bevordering van hetzelve te onderhouden, zal ik, ten einde de langwijligheid te vermijden,

{==651==} {>>pagina-aanduiding<<}
trachten, bij het aanwijzen van deze, u tevens op die rampzalige bronnen van twist en verdeeldheid opmerkzaam te maken. Vergunt mij hiertoe uwe vereerende aandacht! Mogt het mij gelukken, eenige goede zaden te strooijen in eenen grond, die zoo vruchtbaar is, en te allen tijde den wijzen en edelen bearbeider eenen gezegenden oogst zal aanbieden!
1. Jonge lieden! zijt voorzigtig in het leggen van den huwelijksknoop. - De Hemel behoede mij, dat ik u het wegen van elkanders vermogen, als op eene goudschaal, zoude aanraden: maar ik bevele u het onderzoek aan, of gij, vereenigd en met een talrijk huisgezin gezegend, in den stand, voor welken gij opgevoed zijt, zult kunnen bestaan. De romanschrijvers mogen ons, door hunne tafereelen eener Arkadische hut, waar men schier geene behoeften kent, en alleen van de liefde leeft, betooveren; veel wordt er vereischt, om in alles te kunnen voorzien; en het huisselijk geluk kan, zonder eenen zekeren trap van welvaart, niet duurzaam zijn. Waar de armoede binnensluipt, gaat de opgeruimde geest verloren; en, als deze ons verlaat, nemen gemelijkheid, knorrigheid en verwijtingen zijne plaats in. Ik weet het, spaarzaamheid en overleg vermogen veel; maar wie rukt zich zoo gemakkelijk van alle zijne vroegere betrekkingen los? wie heeft krachts genoeg, om de meeste zijner genoegens vaarwel te zeggen? wie kan, na de eerste maanden eener gloeijende liefde, alleen van deze leven, met het gebrek worstelen, gade en kinderen zien ontberen, en daarbij gelukkig blijven? Het gevoel en het gezond verstand van eenen ieder mogen hier voor mij antwoorden.
Even zeer als ik het afkeur, bij het huwelijk alleen vermogen en schatten te bejagen, moet ik die ellendige en kinderachtige eerzucht laken, welke de gade of den echtgenoot alleen in de hoogere kringen der maatschappij zoekt; maar ook niet minder (immers in de meeste gevallen, en wanneer niet bijzondere omstandigheden het ongelijke eenigermate gelijk gemaakt hebben) voor het kiezen uit eenen lageren waarschuwen. Het zij ver van mij,

{==652==} {>>pagina-aanduiding<<}
aan eenen enkelen van de leden der verschillende standen, bij dezelfde zedelijke waarde, eene hoogere voortreffelijkheid dan aan die van andere toe te kennen; maar elke toch heeft iets, dat denzelven onderscheidt. Eene opvoeding, berekend om de handen voor den arbeid, of den geest voor de beoefening der kunsten en wetenschappen te vormen; eene eenvoudige of meer voor het genot der kostbare vermaken ingerigte levenswijze; eene meerdere of mindere beschaving, welke dikwerf bijna geheel van vermogen en betrekkingen afhangt; de verschillende gewoonten, die aan ieder hunner eigen zijn geworden; de, hieruit voortvloeijende, zeer onderscheidene beoordeeling der waarde van bijna alles, wat ons omringt: moet dit bij zoodanige echtgenooten geene botsingen veroorzaken, doodelijk voor het huisselijk geluk? Zal de meer beschaafde, op den duur, van zijnen hoogeren trap afdalen, of hij, die op eenen lageren staat, zich tot hem verheffen? de ongekunstelde eenvoud dien graad van verfijning verwerven, voor welken de ander opgevoed is? Zal ieder zijne gewoonten afleggen, om zich naar die van man of vrouw te schikken? Zal de wereld, zullen hunne vrienden en bekenden niet langer op hen werken? Zal de, van buiten gevoede, trotschheid zich niet soms in het huis vertoonen; de gevleide, maar nu vernederde, niet zijne ingebeelde waarde gevoelen, en niet de heerlijke zon der liefde, na korte schoone dagen, ondergaan? De stormen mogen in de huishouding der natuur noodzakelijk zijn; de wrijving van gevoelens en begrippen in de zedelijke wereld het licht uitlokken: wie zoude zich daarvan, onder het dak van het echtgebouw, het geluk als eene vrucht durven beloven?
De overtuiging der zedelijkheid en godsdienstigheid van den persoon, met welken gij u zoudt willen verbinden, kan alleen uwe keuze wettigen. Zonder deze toch bouwt gij op eenen zandgrond: maar zij bieden u, in eene wereld, alwaar de verleiding alomme strikken spant, en de uitspattingen zoo menigvuldig zijn, den onbedriegelijksten waarborg voor uw geluk aan.

{==653==} {>>pagina-aanduiding<<}

Jongeling! vraag nimmer de hand van haar, welke, verzot op de vermaken der wereld, deze gedurig najaagt, en, onder het opzigt eener edele moeder, niet gevormd is, om eenmaal eene zoodanige te worden. De huisselijkheid is eene krachtige aanbeveling; het leven, geheel der mode en der zinnelijke genoegens gewijd, behoort u af te schrikken.
Meisje! weiger de uwe hem, die de arbeidzaamheid niet onder zijne deugden telt. Hij moge dan goedhartig zijn, eenen vluggen geest bezitten, in de gezelschappen schitteren, door vernuft en luim bevallen: door u aan hem te verbinden, zoudt gij te veel wagen. Vlijt en ijver zijn de bronnen der welvaart, de vermogendste middelen om de reeds verkregene te behouden, en, bij den onvermijdelijken tegenspoed, de roeipennen, waarmede gij u door de branding heên moet werken.
2. Toekomstige echtgenoot! stel u nimmer het huwelijk als eenen staat van volkomen geluk voor. - Eene te hoog gespannene verwachting kan ons geene andere vruchten dan bittere teleurstellingen opleveren. Hoe zeer te beklagen zoudt gij niet zijn, wildet gij de idealen van een aantal dweepende schrijvers als getrouwe tafereelen van het huisselijk leven aannemen, naar het genot van dien toovertuin, welken zij u schetsen, haken, en van rozen zonder doornen droomen! Neen, zoodanig is de aardsche niet: schoone bloemen, maar ook onkruid; akkers, die eenen gezegenden oogst kunnen dragen, maar op welken gestadig te wieden valt; genoegens, voorzeker de zuiverste, maar vermengd met het zuur der smarten; honig, maar die gedurig door zorgen moet gewonnen worden. In de armen der gade is dikwerf de strijd met den tegenspoed onvermijdelijk; in het oog van den vader wellen meermalen tranen; de moedervreugd wordt door lijden verkregen, en heeft hare bewolkte dagen; het teeder vruchtje wordt van den steel geslagen, of, als het reeds heerlijk bloost, sluipt het verderf in zijne sappen. Menschen zijn geene Engelen; uwe geliefden zwakke stervelingen; talloos de gebreken van allen, en de hartstogten

{==654==} {>>pagina-aanduiding<<}
te sterk, dan dat wij niet nu en dan eenen storm zouden moeten verwachten. Treedt dan nimmer voor het altaar met dien zoo schadelijken waan; maar met den vasten wil, om, door alles voor elkander te zijn, dat geluk te bevorderen, en die mate, welke de algoede Voorzienigheid u zal vergunnen, dankbaar te genieten.
3. Echtgenooten! zijt gij eenmaal door den zoetsten band verbonden, tracht dan elkanders geluk zoo veel mogelijk te bevorderen. - Het is niet genoeg, dit in het algemeen te willen: gij moet vooral de kleinigheden niet uit het oog verliezen. Onze genoegens toch bestaan uit een aantal van deze, en zij, vereenigd, maken het aangename des levens uit. Den smaak van den echtvriend of der echtvriendin kennende, zich naar denzelven te schikken, of, met eene beminnelijke goedhartigheid, te trachten dien te ontdekken; den wensch te raden en te vervullen; aan de spaarzaamheid eener brave huismoeder de zorg voor gezonde en uitlokkende spijzen te paren, welke den mannen zoo zeer behaagt; bij al den afkeer des edelen huisvaders van de ellendige modeziekte, aan den kieschen smaak der geliefde echtgenoote voor het eenvoudige, doch fraaije, zoo veel mogelijk, voldoening te verschaffen; bij voegzame gelegenheden elkander te verrassen door die kleine geschenken, welke met den warmen kus der liefde en een hart, dat het doel op zijnen waren prijs weet te schatten, worden ontvangen; gelijk de bekwame kunstenaar, met geringe middelen veel te scheppen; de pracht te doen vervangen door den zilverglans der echt-Nederlandsche zindelijkheid; aan de tafel te noodigen door het sneeuwblanke van het lijnwaad, waarvan de rozen van gade en kroost eenen hoogeren gloed ontleenen; eigene keuze voor die van den geliefden of van de geliefde op te offeren, zoodanig dat het geen offer schijnt te zijn; aan die genoegens de voorkeur te geven, welke gemeenschappelijk kunnen gesmaakt worden; het genot der natuur aan elkanders hand te verkiezen boven dat, hetwelk afzonderlijke kringen opleveren; in de openbare vermaken, voor zoo veel onze omstandigheden

{==655==} {>>pagina-aanduiding<<}
dit toelaten, gezamenlijk te deelen; altijd gereed te zijn, om den man, na den vermoeijenden arbeid van den dag, de vrouw, na het volbrengen harer tallooze pligten, aan den warmen boezem te ontvangen; elkander, aan den avond, op het nuttige en het aangename, hetwelk men verzameld heeft, te vergasten; de nijvere huisvrouw, in het hoekje van den haard, door het onmetelijk veld der schepping te leiden, en alzoo haren geest keurig voedsel te verschaffen; den man op de, voor hem zoo belangrijke, tooneelen uit de kinderwereld te onthalen, en dagelijks, hand aan hand, die lieve kleinen in het middelpunt der liefde, tusschen beiden, te plaatsen: o! zouden deze geene vermogende middelen zijn, om die betooverende harmonie te bevorderen, welke de grondslag van het echtgebouw, het toppunt van aardsche gelukzaligheid is?
4. Zijt toegevend voor elkanders zwakheden en gebreken. - Vóór het huwelijk, en in de eerste dagen van hetzelve, moge het begoochelend glas der liefde elke deugd in het verhevenst licht plaatsen, en ieder gebrek zoodanig verkleinen, dat hetzelve naauwelijks zigtbaar blijft: de koele rede, die later in den spiegel der waarheid ziet, vindt den mensch, zoo als hij is, weder; ja, feilen, welke in de ruime wereld onopgemerkt waren gebleven, ontwikkelen zich allengs uit de menigvuldige plooijen van het hart. Zoudt gij nu ophouden te beminnen, omdat gij van eene volmaaktheid hebt gedroomd, die op aarde niet bestaat? Zal nu het honigzoete door het zure, de wierook door het bits verwijt worden vervangen? de trotsche man zijne gade in haar eigen oog en voor de wereld vernederen? de ligtgeraakte vrouw hem doen gevoelen, dat ook in het weeke hart harer kunne bitterheid schuilen kan? Neemt u in acht! Het eerste wolkje aan den gezigteinder wordt spoedig door andere gevolgd, en uit derzelver zamenpakking de donkere bui geboren, wier uitbarsting doodelijk kan worden. Neen, echtgenooten! zoo moet het bij u niet zijn: eenen schooneren weg hebt gij te bewandelen. Zijt gij niet alleen voor dit leven verbonden, maar wacht u, aan de andere

{==656==} {>>pagina-aanduiding<<}
zijde van het graf, eene vereeniging, die oneindig als uw bestaan zal zijn; hebt gij elkander hartelijk lief: o! bewerkt dan beider veredeling door de zachte hand der liefde. Ziet gij vlekken en gebreken, zij leere u dezelve bestrijden; fluistert elkander de vermaningen toe, zoodat zelfs de luchtstroom door uwe toonen geene trilling gevoele; gaat in het goede voor; verlangt geene dadelijke geheele hervorming; verheugt u in eene trapswijze, welke ook alleen binnen het bereik van den mensch ligt; bemoedigt door alle die vermogende middelen, waarover het hart beschikken kan, en bevordert alzoo die zoete eenstemmigheid, dat onbepaald vertrouwen, die beminnelijke openhartigheid, waaruit de rozeband van den echt wordt geweven, en die u den lust en de krachten zal geven, om bloemen te kweeken en het onkruid te verdelgen.
5. Wacht u voor drift. - Men kan langs onderscheidene wegen hetzelfde doel bereiken; en het valt dikwerf moeijelijk te beslissen, welke van dezen de beste zij. Bij de hartelijkste zucht, om het gemeenschappelijk belang te bevorderen, loopen niet zelden de begrippen zeer uiteen; en het kan dus niet anders, of de echtgenooten zullen, bij het besturen der huwelijksboot, niet volkomen gelijk over alles denken. Dit nu, gevoegd bij gebreken en zwakheden, waarvan niemand vrij is, wordt dikwerf de bron van huisselijken twist en van de grievendste rampen, welke een gevoelig hart treffen kunnen, wanneer niet de toegevendheid dat zwakke verschoont, niet inschikkelijkheid, bedaardheid en liefde, bij het onderzoek van het verkieslijke, voorzitten, maar de razende drift, gelijk een storm, opsteekt, en verbittert, zonder te overtuigen en te verbeteren. o! Zorgt, dat nimmer de eerste vonk in dat verschrikkelijk buskruid valle: de tweede uitbarsting zal altijd de eerste in kracht en verwoesting overtreffen; de schok, met elke volgende, het echtgebouw sterker doen dreunen, en eindelijk een, voor welken de zwakke zuilen van hetzelve niet langer bestand zijn, u, op de puinhoopen van aardsch geluk, uwe dwaasheid doen beweenen. Waar de drift woedt, blijft hare vlam

{==657==} {>>pagina-aanduiding<<}
niet lang in het hart besloten: de gebaren, de oogen, het inkarnaat der wangen getuigen van haar; het kroost leest die op beider gelaat; wordt bekend met eene taal, voor welke de beschaafdheid gruwt. Teruggestooten en mishandeld, wanneer het liefkoost; verwaarloosd door het hart, waarin de wrok zetelt; aan zichzelven overgelaten, waar het zorg en leiding behoeft; door den vader oost-, door de moeder westwaarts gewezen, zuigt het 't besmettend gift in, dat zich rondom hetzelve verspreidt, en groeit op tot wilde loten of verderfelijk onkruid. Liefde en eenstemmigheid bouwen op; verdeeldheid breekt af. Bij de laatste ontbreekt de lust; gaan moed en veerkracht verloren; heerscht orde niet langer; neemt verwarring hare plaats in; voltooit de verstrooijing, welke men zoekt, dezelve: en welhaast verdringt armoede de lagchende welvaart. Eer nog het gebouw instort, wordt de val van hetzelve door elken bekenden en stadgenoot voorspeld; de dienstbode trekt partij; de kinderen zijn verdeeld tusschen den vader en de moeder; het gedienstig gerucht, de kwaadsprekendheid verwijden de breuk: en ziet daar.... Neen, verschoont mij van de voltooijing eens tafereels, waarbij mijn hart bloeden zoude.
o! Wacht u dan, de eerste schrede op het pad te doen, dat u naar den afgrond voeren zoude. Weegt en wikt met elkander: maar zacht, vertrouwelijk zij uw toon; de liefde stemme denzelven; geen uwer trachten te heerschen, maar neme zijne toevlugt tot het hart, dat altijd, weet gij de regte snaar te roeren, meer geeft, dan gij verlangt. Vordert nimmer, dat uw wil eene wet zij; maar verkiest den langeren weg, die tot hetzelfde doel geleidt, boven den korteren, wanneer gij hierdoor vrede, rust en liefde kunt behouden. Zoo zal de schoonste band van het leven ongeschonden blijven; zoo zult gij uw kroost voor dat geluk opvoeden, en aan den avond van uw aardsch bestaan elkander nog hartelijker beminnen, dan bij den dageraad uwer liefde.
6. Rigt uwe huishouding in op eenen voet, overeenkomstig uw vermogen en uwe omstandigheden. - Het opvol-
{==658==} {>>pagina-aanduiding<<}
gen van deze les beveel ik zoo wel den rijken als den minder gegoeden aan. Wanneer men de zeilen te sterk spant en van geen reven weet, scheuren deze niet zelden. De uitzetting van ieder ligchaam moet evenredig zijn aan de kracht van hetzelve, om elk deel van het geheel te voeden; en kwijning is altijd het gevolg van eene overmatige.
Het levensgenot bestaat niet in het voldoen aan den eisch van elke kunstbehoefte, aan die grillen, welke heden ons plagen, om morgen door andere verdrongen te worden; maar in genoegzame middelen, om in datgeen onbekrompen te kunnen voorzien, wat wezenlijke behoefte voor onzen stand is. Daar, waar men zich eene vertering veroorlooft, welke de inkomsten te boven gaat, moet deze laatste onvoldaan blijven. De kostbare kleeding, schier elken dag van onderscheidene stoffen, kleuren en verschillenden vorm; het schitterend huisgeraad, door de mode daargesteld en onophoudelijk door ander vervangen; de openbare vermaken, welke, gelijk een stroom, alles medeslepen; de tallooze gezelschappen, waaraan men geen deel kan nemen, zonder den tijd te verbeuzelen en het huisselijk opzigt te laten varen; die gastmalen, eindelijk, alwaar de weelde voorzit, en de zucht, om den roem der Apiciussen te verwerven, sterker is dan rede en pligt: dit alles verslindt de voedende sappen, voor het gezin vereischt. Weldra begint men dit te gevoelen: niet het overtollige, maar het gewone wil men besnoeijen; de dagelijksche tafel moet een geregt missen, en de man, dien het eenvoudige niet langer streelen kan, beklaagt zich over de nalatigheid der vrouw in het verzorgen derzelve; deze, dat hij haar niet langer in staat stelt, om in het benoodigde te voorzien. Den kinderen wordt het genot der lekkernijen, waaraan zij gewoon waren, ontzegd, en zij morren; maar, wat oneindig erger is, hunne opvoeding, hunne zedelijke vorming worden verwaarloosd, om iets voor de weelde uit te winnen. Valsche schaamte belet het terugtreden en het inkrimpen; men vertoont nog een blozend gelaat met den kanker in

{==659==} {>>pagina-aanduiding<<}
het hart; men spant de laatste krachten in; maar de veer knapt af, en nu!....
Eene wijze spaarzaamheid, welke ons geene genoegens ontzegt, maar deze vermenigvuldigt; eene matigheid, heilzaam voor het ligchaam en den geest, en een spiegel voor het zoo vatbaar kroost; eene orde, die regelt en behoudt; een aandeel in de vermaken der wereld, zoo bepaald, dat zij altijd uitspanningen blijven en nimmer behoefte worden; eene bestendige zorg, om niet te veel van de bronnen, waaruit wij putten moeten, te vergen, om bestendig een anker voor den nood gereed te hebben, wanneer het gewone ons ontzinkt; overeenstemming der echtgenooten in het huisbestuur, lust, liefde en vertrouwen: ziet daar de middelen, om geluk en welvaart aan uzelven, en de onafhankelijkheid aan uw kroost, immers voor zoo veel dit van stervelingen afhangt, te verzekeren.
7. Volgt beide denzelfden weg in de opvoeding uwer kinderen, en biedt elkander in dat gewigtig werk de hand. - Eene vruchtbare bron van twist is, in een aantal huisgezinnen, de opvoeding. De moeder noemt den vader te streng, de laatste de eerste te zacht; bij de afwezigheid van den man, wischt de vrouw de tranen van den schuldigen af, en viert den teugel, dien de eerste misschien te strak had aangetrokken; de laatste haalt denzelven op nieuw aan: en ziet daar, het hart van het kind kiest tusschen beiden, hangt aan de moeder en beeft voor den vader. Deze gevoelt het gemis dier liefde diep, en dat gevoel wordt maar al te dikwerf door eene verkoeling der beide echtgenooten gevolgd. De een laat toe, wat de ander verbiedt, en er ontstaan nieuwe geschillen. De man wil de gade, wat de vorming der meisjes betreft, naar zijnen wil leiden, en hij beleedigt de moeder van de gevoeligste zijde; de vrouw verlangt, dat hij van haar zal leeren, hoe de vurige knaap moet bestuurd worden, en zij vergrijpt zich aan der mannen trots, terwijl beiden buiten hunnen kring treden. Deze keurt goed, wat gene laakt; de eerste eischt te veel, de laatste te weinig van de jeugd. Hier is de vader tuk op het vormen van jonge

{==660==} {>>pagina-aanduiding<<}
geleerden, en put de natuur uit; daar vreest de weekhartige moeder, dat de gezondheid van haar troetelkind, door eene matige oefening van den geest, benadeeld zal worden; en hoe veel ongenoegen welt niet uit deze bron! En dat kroost: wat moet van hetzelve worden? Zal het die onderwerping aan beiden leeren, die voor deszelfs leiding zoo noodzakelijk is? de lessen van den vader en die der moeder even gaarne ontvangen en betrachten, waar deze zoo zeer verschillen? zich redelijke begrippen vormen, nu eens naar deze, dan weder naar gene zijde geslingerd? een vast karakter verkrijgen, het goede, het schoone, het edele leeren beminnen, waar de een dit, de ander dat met dien naam bestempelt? en moet dus niet eene opvoeding mislukken, welke op zulke wankele gronden rust?
Ouders! werkt eenstemmig, opdat gij eenmaal van dezelve de heerlijkste vruchten moogt inoogsten. Onderzoekt, overlegt, besluit met elkander, en één zij uw wil. Het kind vinde de moeder in den vader, en hem in haar. Het verbod of de toelating, om het even van wien, worde nimmer door den anderen herroepen; en het leere bij ondervinding, dat dezelfde warme liefde in beider harten woont. Zoo zult gij inderdaad die bloemen plukken, welke gij, bij het leggen van den zoetsten knoop, in het verschiet zaagt, en eenmaal u in een genot mogen verheugen, dat het gewrocht van liefde en wijsheid is.
8. De liefde voor uw kroost geve gestadig nieuw voedsel aan die voor elkander. - Zoude er voor den tuinman eene meer geliefkoosde bezigheid kunnen zijn, dan de zorg voor het telgje, door hem gekweekt; het zuiveren van den grond; het snoeijen en leiden zijner takken; het verdelgen van het insekt, dat op het loover en de vruchten aast? Is niet de schaduw, die de frissche bladen hem bieden, zijn niet de bloemen, die hem aanlagchen, de geuren, die zij verspreiden, zijn werk? En, heeft hij eenen makker, die met hem zorgde en kweekte, moet deze, die in alles deelde, hem niet dierbaar - zal niet het plekje, waar dat telgje tiert en bloeit, de plaats zijn,

{==661==} {>>pagina-aanduiding<<}
waar hunne harten zich voor elkander uitstorten? Echtgenooten! ziet hier uw beeld in den kring uwer kinderen. Alles noodigt u daar uit tot die zorg, welke zij behoeven; en het ontluikend knopje vertoont u met elken dag een' schooneren bloesem in het verschiet. In eenen lateren leeftijd vindt gij aldaar de herinnering aan uwe lente, toen gij wieddet en snoeidet; in uwen herfst bloost daar het heerlijk ooft; en dikwerf streelt u het jeugdig groen van de loot, uit den stevigen stam gesproten. Ja, bij uw kroost smaakt gij eerst regt het huisselijk geluk: het bolle koontje van den zuigeling; het gewelfde rond van den vrolijken knaap; het zachte rood van het aanvallig meisje; de innemende onschuld van het nog onbedorven hart; de spelingen van het ontluikend vernuft; de ontwikkeling der vermogens, in den mensch gelegd; de vorming en vordering van den geest; de toenemende volkomenheid der geliefde vruchten; de verkregene kennis, een lampje aan uw licht ontstoken; de band der liefde, welke u aan hen verbindt; de dankbaarheid, die dezen versterkt; de vertrouwelijkheid, welke hier heerscht; de zucht om elkanders geluk te bevorderen, welke de gedienstigheid uitlokt, de wenschen voorkomt en ook den verborgenen tracht uit te vorschen; die kring, waar orde en betamelijkheid wonen, de kieschheid het genot verhoogt, de Godsvrucht haren zetel heeft; waar, in één woord, bij al het bedorvene en zedelooze der wereld, de kweekhof is dier deugden, de éénige zuilen van de maatschappij: deze zijn de genoegens, achtingwaardige ouders! welke gij bij en door uwe kinderen smaken kunt. Werpt weg dan het klatergoud, waarop de verblinde menigte zoo zeer verzot is; zoekt geene verstrooijingen, maar aller vereeniging in het brandpunt der liefde: en uw hart, uw gevoel zullen u overtuigen, dat de vastheid van den huwelijksband, de middelen ter bevordering van het huisselijk geluk, vooral gelegen zijn in de gemoedelijke zorg voor dat uwer kinderen.
9. Tracht ook de liefde uwer dienstboden te verwerven. - Wie onzer zal deze arbeidzame en nuttige klasse geene

{==662==} {>>pagina-aanduiding<<}
belangstelling waardig achten? wie ontkennen, dat zij niet even vatbaar als wij voor genegenheid en dankbaarheid zij? wie, die den naam van mensch en Christen draagt, durven beweren, dat wij hunne diensten alleen met goud betalen kunnen? Neen, de hartelijkheid en goedwilligheid worden voor zulk eenen prijs niet gekocht, maar zijn de vruchten van achting en liefde. Edele huismoeders! behandelt hen als leden van uw gezin; draagt voor hen eene gemoedelijke zorg; bevordert hunne genoegens; laat hen in de uwe deelen, voor zoo ver dit met orde en regel bestaanbaar is; handhaaft uw gezag, maar met zachtmoedigheid; gaat het onbetamelijke tegen, maar met die goedhartigheid, welke treft en eenen diepen indruk maakt. Uw ernst worde niet ontsierd door de uitvallen van den toorn; de drift vervoere u nimmer tot het vergeten hunner regten en van uwe pligten en achtbaarheid. Zijt ook voor hen moeders; en ik durf u de rijkste vruchten van eenen akker beloven, die slechts zelden door de wijsheid bearbeid wordt. Datgeen, hetwelk men gedwongen geeft, houdt schier nimmer goede maat; de welwillendheid, daarentegen, doet dezelve overvloeijen. Het bevel van den trotschen gebieder wordt uit nooddwang opgevolgd; maar de liefde zoekt den wensch te ontdekken en meer dan dezen te vervullen, bewijst alle die kleine diensten, welke binnen haar bereik liggen, weet te dien einde de gelegenheid uit te kiezen, en is onuitputtelijk in het vinden van bronnen, waaruit het genoegen welt. Al had ook de natuur u alle de oogen van Argus geschonken, gij zoudt toch niet alles kunnen overzien. Het belang van elk huisgezin is aan zulk een aantal kleinigheden verbonden, dat veel, zeer veel aan de altijd wakende zorg moet ontsnappen. Uwe kinderen kunnen niet altijd onder uw onmiddellijk toezigt zijn, noch door u voor elk gevaar behoed worden; zij zijn te dikwerf in de tegenwoordigheid van uwe dienstboden, dan dat zij niet veel van hunne deugden en ondeugden zouden overnemen: welke drangredenen dan,
om u hunne liefde en achting te verwerven, om u hunne bescha-
{==663==} {>>pagina-aanduiding<<}
ving en veredeling aan te trekken! Het zamenwerken van alle de raderen en veren eens werktuigs wordt, voor den geregelden gang van hetzelve, volstrekt vereischt: en hij, derhalve, die het stellen en rigten, ook van de kleinste, wilde verwaarloozen, zoude welhaast de verlamming van het geheel te betreuren hebben.
10. Dat, eindelijk, boven alles, uw huis een tempel zij, der Godheid gewijd. - Er bestaat geen band, zoo heilzaam als die van den Godsdienst: hij omvat alle onze genoegens, betrekkingen en pligten; hij geeft het krachtigst voedsel aan de huwelijks- en ouderlijke liefde; hij plaatst de rede op eenen onwankelbaren troon, en breidelt de driften. De gemeenschappelijke dagelijksche en warme vereering van het hoogste Wezen stemt het hart voor al het goede, waarvan de kiemen in hetzelve gelegd zijn, dempt de bronnen, waaruit twist en verdeeldheid wellen, en opent ontelbare andere, overvloeijende van onwaardeerbaar genot. De Godsdienst leert den Christen, eigene vlekken af te wisschen; toegevend ten opzigte der gebreken van anderen te zijn; het geluk van allen, vooral dat onzer geliefden, te bevorderen. - Het christelijk voorbeeld werkt vermogend op de bloeijende jeugd; is voor haar eene baak op de onstuimige zee der wereld; vormt edele jongelingen, kiesche en aanminnige maagden, den gemoedelijken echtgenoot en de voortreffelijke moeder; leidt de dienstboden op het pad der zeden, en vijlt de ruwheid, dikwerf aan den lageren stand eigen, allengskens af. Het zij dan de welvaart een zoodanig huisgezin aanlagche, of zure arbeid het noodige moete verschaffen; rust en vrede wonen daar. De liefde tot God is het middelpunt, dat allen vereenigt, aller krachten ter bereiking van hetzelfde doel inspant, en schatten voortbrengt, die van aardschen voorspoed onafhankelijk zijn. - Huisvaders en huismoeders! deze is de grond, op welken gij bouwen moet. Zonder hem geen genot bij volle korven, geen anker in den nood, geene opregte liefde, geene hartelijke vriendschap, geen onwankelbaar vertrouwen, geen uitzigt op het geluk uwer

{==664==} {>>pagina-aanduiding<<}
kinderen: met hem alles, wat het uwe en het hunne verzekeren kan. Ziet om u henen: wat vindt gij, waar de Godsvrucht niet woont? Verbrokene banden; wonden, die met elken dag dieper worden; het gift der zedeloosheid, dat als de kanker invreet; de gloeijende driften, die de zwakke huwelijksboot slingeren, en in het verschiet den afgrond, die haar wacht. Wat, waar zij haren zetel heeft gevestigd? Alle de vruchten van hoop, vertrouwen en liefde.





Verklaring en afbeelding van den, zich thans te Parijs bevindenden, ringvormigen dierenriem van Denderah; benevens eene vergelijking van dat gedenkstuk met alle de bekende dierenriemen.

Door L.D. Ferlus, Lid van verscheidene geleerde Genootschappen.

(Uit het Fransch, naar den vierden Druk.)

Over de Egyptische Dierenriemen.

De ringvormige Dierenriem van Denderah is een hemelsplein van acht vierkante voeten oppervlakte bij één' voet dikte, vervaardigd van zandsteen uit de bergen in Opper-Egypte. De Generaal desaix ontdekte het eerst dit gedenkstuk; en de Geleerden, die hem op dezen togt vergezelden, maakten er eene afteekening van. Deze Dierenriem was uitgehouwen aan de zoldering van eene der zalen van den grooten tempel van Denderah. Deze zaal, welker muren met verheven beeldschrift (hieroglyphen) bezet zijn, schijnt tot offeranden bestemd geweest zijn. Aan het wijs beleid en de zorg van den Heer lelorrain is Frankrijk het bezit van dit gedenkstuk verschuldigd. Er bestaat in denzelfden tempel van Denderah nog een andere Dierenriem; deze is regthoe-
{==665==} {>>pagina-aanduiding<<}
kig; de teekens zijn in dezelfde orde als in dezen; over dezen laatsten heeft de Heer dupuis eene verhandeling in het licht gegeven.
In de stad Esnea bevinden zich, behalve deze, nog twee regthoekige Dierenriemen, de eene in den grooten en de andere in den kleinen tempel; de laatste is echter bijna geheel door den tijd vernield.
Deze gedenkstukken blijken uit een veel vroeger tijdperk te zijn, dan de Dierenriemen van Denderah en alle de sterrekundige bas-reliefs van Theben, omdat de Maagd het eerste teeken op dezelven is.
De ringvormige Dierenriem van Denderah bestaat uit eenen cirkel vol sterrekundige beelden, welke gedragen wordt door acht gedaanten van menschen, hebbende den kop van een' sperwer; deze gedaanten zijn geplaatst op de vier hoofdpunten, in knielende houding. Ook ziet men op de hoeken vier staande vrouwebeelden, die insgelijks den Dierenriem ondersteunen.
De cirkel is omgeven door eenen ring van beeldschrift, welke door genoemde gedaanten is afgebroken. Andere banden met beeldschrift loopen langs de beenen van iedere vrouwelijke figuur nederwaarts.
De eerste rij der figuren van het middelvak ligt geregeld in eenen band, die ringvormig om een middelpunt loopt. Alle deze figuren hebben dezelfde hoogte; en de rigting van ieder derzelven loopt naar het middelpunt van het beeldwerk, waar zich de beeldtenis van eenen Vos bevindt. Onder alle deze beelden onderscheidt men de twaalf teekenen des Dierenriems, op eene soort van spiraallijn geplaatst; deze spiraal loopt slechts eenmaal om. De Leeuw, die het eerste teeken is, staat aan het verst afgelegene einde van het middelpunt; terwijl de Kreeft dat gedeelte bekleedt, dat het naast bij hetzelve gelegen is.

Teekenen van den Dierenriem.

1. De leeuw wordt in de Egyptische Dierenriemen staande afgebeeld; hij treedt op eene Slang, die de wa-
{==666==} {>>pagina-aanduiding<<}
terslang is van onze sterrenbeelden. De waterslang was het beeld van den Nijl, omdat het hoofd van dit sterrenbeeld gezien werd, als het water van dezen vloed begon te wassen. Ook ziet men eene Raaf op den staart van de Slang, wijzende door de zwarte kleur harer veren de kleur aan, die het land van Egypte heeft, wanneer de Nijl weder binnen zijne oevers treedt. In de Dierenriemen van Esnea is geene Raaf, omdat deze gedenkstukken niet van hetzelfde tijdperk zijn als die van Denderah. Tusschen den Leeuw en de Raaf is een vrouwebeeld, wat men op alle Egyptische Dierenriemen vindt, en hetwelk overeenkomt met het gesternte van den beker. Dit sterrenbeeld, bekend onder den naam van den beker van mastusius, ziet op de offerande eener jonge maagd, ten tijde der overstrooming des Nijls. Men ziet tevens, in den ringvormigen Dierenriem van Denderah, onder het beeld van den Leeuw, eene vrouw, welke in iedere hand eene vaas houdt, hetwelk almede de overstrooming van den Nijl aanwijst.
De Leeuw werd toegewijd aan osiris, uit hoofde van de kracht, welke de Zon bezat, ten tijde dat zij zich in dit sterrenbeeld onthield. De Heer visconti denkt, dat de Leeuw het eerste der dalende teekens is, en dat hij het begin des jaars en den zonnestand aanwees.
2. De maagd volgt den Leeuw op; zij draagt eene koornaar, om den tijd des oogsts aan te wijzen, die alsdan plaats had. Dit beeld, hetwelk men ook isis en ceres noemt, is nagenoeg gelijk in de onderscheidene Egyptische Dierenriemen. Men ziet eene gedaante met hoornen de Maagd vergezellen; en dit is het sterrenbeeld van den Wagenmenner, hetwelk men ook nog bestuurder en voedstervader van horus noemt. Onder de Maagd ziet men onder de figuren van dezen cirkelvormigen Dierenriem eene zittende vrouw, dragende een kind, hetwelk isis met horus beduidt. Verder bemerkt men nog eenen man met hoornen, houdende een werktuig, tot den akkerbouw betrekkelijk, zijnde eene zeissen; dit is almede de Wagenmenner, of althans een gedeelte van dit sterrenbeeld.

{==667==} {>>pagina-aanduiding<<}

De Maagd was aan isis toegewijd; de Sphynx, bestaande uit eenen Leeuw en eene Maagd, werd gebezigd om de overstrooming des Nijls aan te duiden. ‘Het is verkeerd,’ zegt de Heer de lalande, ‘dat de Grieken der Maagd eene koornaar in de hand gegeven hebben, ter aanwijzing van den tijd des oogsts.’ Mij schijnt echter zijn gevoelen zeer gewaagd, omdat men op alle Egyptische gedenkstukken de Maagd op gelijke wijze vindt afgebeeld.
3. De weegschaal. Men ziet in de nabijheid der Weegschaal eenen cirkel, in wiens midden eene vrouwelijke gedaante is geplaatst, die, volgens dupuis, venus, of de planeet van dien naam, aanwijst. Men ziet ook nog boven dezen cirkel twee andere kleine figuren. De Weegschaal wordt op alle Egyptische Dierenriemen aangetroffen; zij wordt echter op dien in den kleinen tempel van Esnea niet meer gevonden, dewijl zij met een gedeelte der zoldering afgevallen is. Zij wees de gelijkheid der dagen en nachten aan, welke de nachtevening voortbrengt. Men vindt in den cirkelvormigen Dierenriem eenen rustenden Leeuw, de voorpooten geplaatst hebbende op een vierkant vak, met water gevuld: dit was de Zeeleeuw; welk sterrenbeeld opkomt, als de Weegschaal ondergaat. Men vindt achter dezen Zeeleeuw een cynocephalus, dragende een versiersel op het hoofd, hetwelk een Egyptisch sterrenbeeld is, den Grieken onbekend. Volgens horus apollo was dit het schriftteeken, om het opgaan der maan aan te wijzen.
4. De schorpioen. Deze is geplaatst onmiddellijk tusschen de Weegschaal en den Schutter. In de Egyptische Dierenriemen heeft de Schorpioen zijn hoofd gekeerd naar de Weegschaal, of naar het westen. In den regthoekigen Dierenriem van Denderah, niet in dezen, ziet men bij den Schorpioen, en op den dissel eener soort van Egyptische kar, eenen Vos; het is die, van welken firmicus gewaagt. Theon zegt ons, dat de Vos een gedeelte uitmaakt van den dissel in het sterrenbeeld van den Wa-
{==668==} {>>pagina-aanduiding<<}
gen; dit gesternte moet bijgevolg nabij de Pool geweest zijn.
De Schorpioen behoorde aan typhon. De ziekten, die gedurende den teruggang der Zon bespeurd werden, duidde men aan door den Schorpioen, die zijnen angel en zijn vergift medevoerde.
5. De schutter wordt in de vier Egyptische Dierenriemen voorgesteld onder het beeld eens Centaurs met twee aangezigten; in die van Denderah heeft hij bovendien nog vleugels. Sommige Schrijvers meenen, dat de Schutter de jagt zou aanduiden, welke de ouden maakten op wilde beesten, bij het vallen der bladeren.
6. De steenbok heeft in de Egyptische gedenkstukken den kop van eene geit met hoornen, maar voeten van een hert, en den staart van een' visch.
Hij was aan pan of mendes toegewijd. Macrobius zegt van de geit, dat hare manier van weiden is om altijd te klimmen en de hoogten in te nemen; even zoo begint de Zon, in den Steenbok gekomen, haar laagste punt te verlaten en telkens te klimmen.
7. De waterman wordt in de Egyptische Dierenriemen voorgesteld door eenen man, dragende twee watervaten, waaruit water loopt. Die in den kleinen tempel van Esnea draagt echter slechts één vat. In den ringvormigen Dierenriem is aan de voeten van den Waterman een visch, om het uitstortend water op te drinken; en dit is de Zuidelijke Visch. Onder den Waterman ziet men acht geknielde figuren, welker handen op den rug gebonden zijn. Boven dezelve is een Offeraar en een slagtoffer zonder hoofd.
Plutarchus verhaalt, dat men in de maand, die met dit teeken overeenkwam, in plegtigen optogt naar de zee ging, om aldaar water te scheppen, en dat men zich aldus verblijdde, osiris te hebben gevonden. Pluche denkt, dat de Waterman blijkbare overeenkomst heeft met de najaarsregens.
8. De visschen zijn in den ringvormigen Dierenriem en in de gedenkstukken van Esnea met elkander verbon-
{==669==} {>>pagina-aanduiding<<}
den. In die van Denderah ziet men echter tusschen de Visschen een parallelogram, in hetwelk water afgebeeld is. Bij deze Visschen is, in den ringvormigen, een man geplaatst, die een varken houdt; hetwelk het sterrenbeeld van den Zwijnenhoeder is. Onder de Visschen is nog eene menschelijke gedaante, die eene kooi draagt, waarboven een vogel. Niet één eenig sterrekundig beeldwerk vertoont iets dergelijks.
Het teeken der Visschen was aan nephtis, Godin der zee, toegewijd. De Visschen, te zamen verbonden of met het snoer gevangen, wezen de vischvangst aan, die bij het naderen der lente het uitstekendst is.
9. De ram vertoont zich in de Egyptische Dierenriemen als liggende en achterwaarts ziende; behalve in den regthoekigen van Denderah, waar hij den kop voorwaarts strekt. Boven den Ram ziet men twee dieren met de ruggen tegen elkander, de Geit en de Hond, en nog nader bij het middelpunt eenen vogel, die de zinnebeeldige Sperwer is, en die, volgens clemens van alexandrië, de nachtevening der lente aanwees.
De Ram was aan jupiter ammon, die het opzigt over deze nachtevening had, gewijd. Plutarchus verhaalt, dat de Egyptenaars de opgaande Zon plagten voor te stellen onder het beeld van een kind, zittende op een lotus; en men ziet inderdaad dit zinnebeeld onder den Ram.
10. De stier vertoont zich in den ringvormigen Dierenriem en op de gedenkstukken van Esnea als hollende en terugziende; in den regthoekigen van Denderah, echter, is hij in eene dreigende houding, en draagt eenen cirkel op den rug. Volgens de fabel, gaf de Stier het bestaan aan orion; waarbij men moet aanmerken, dat orion in het opgaan den Stier volgt, terwijl deze laatste ondergaat, wanneer de Schorpioen opkomt. Sommigen beschouwen hem als den Stier van pasiphaë, eene der Pleïaden (zevengesternte), de moeder van den minotaurus. Men verhaalt ook, dat de Stier europa verraste, en haar uit den tempel van esculapius

{==670==} {>>pagina-aanduiding<<}
ontvoerde. Wanneer de Stier zijne hoornen naar boven gekeerd had, wees deze rigting het begin der maand aan, in welke de Maan, na haren zamenstand, zich voor de eerste maal liet zien. Wanneer, daarentegen, de Stier zijne hoornen naar beneden gekeerd had, dan wees hij daarmede het einde der maand aan. - De Stier vertegenwoordigde den God apis, en wees het akkerwerk aan.
11. De tweelingen worden in de vier bekende Egyptische Dierenriemen voorgesteld door eenen man en eene vrouw, welke de Arabieren de echtgenooten noemen. In de beide van Denderah houden zij elkander bij de hand vast.
De Tweelingen vertegenwoordigden twee Godheden, horus en harpocrates, die men in Egypte nimmer van elkander afzonderde. Het schijnt, of men hierdoor het zinnebeeld der vriendschap aan den hemel heeft willen plaatsen.
12. De kreeft staat in den ringvormigen Dierenriem op denzelfden cirkelstraal als de Leeuw. Hij heeft in alle Egyptische afbeeldsels vele overeenkomst met de krab of zeekreeft. In den ringvormigen staan onder de Kreeft negen Sterren, overeenkomstig het getal der negen Zanggodinnen; hetwelk het sterrenbeeld van den Dolfijn is. Het is bekend, dat de Kreeft ondergaat, wanneer de Dolfijn opkomt. In de nabijheid van den Kreeft en van den Vos bemerkt men eene groote denkbeeldige figuur, houdende in de hand eene soort van kort slagzwaard. Dit beeld van typhon komt overeen met het sterrenbeeld van den Grooten Beer.
De Kreeft was aan anubis toegeheiligd. Dupuis zegt, dat, wanneer de Zon in dit teeken gekomen was, zij alsdan omtrent in het toppunt van Denderah stond. Dezelfde Schrijver merkt aan, dat, in den regthoekigen Dierenriem van Denderah, men hier ter plaatse eene soort van piramide ontdekt, die, volgens hem, de hoogte der Zon zou aanwijzen.
De Kreeft is een dier, hetwelk bij zijnen gang zich

{==671==} {>>pagina-aanduiding<<}
schuins achterwaarts beweegt; even zoo begint ook de Zon, in dit teeken gekomen, te dalen en terug te gaan.

Grieksche os Romeinsche Dierenriemen.

De oudste en geloofwaardigste derzelven is die van Palmyra. De teekens, in eenen cirkel geplaatst, loopen in eene tegenovergestelde rigting met de bekende orde. Dit gedenkstuk telt ten minste 1500 jaren, en is afkomstig uit de regering van diocletianus. De voornaamste bijzonderheden, waarin de Egyptische Dierenriemen van die der Grieken verschillen, bestaan daarin, dat in die der laatsten de Maagd vleugelen, de Schutter slechts één gezigt, en de Waterman slechts één vat heeft; dat de Stier aldaar in eene liggende houding is, en de Kreeft niet, zoo als in de Egyptische, door den Schaalbijter wordt voorgesteld.

Indiaansche Dierenriemen.

Door den Heer john call is in eenen tempel in Indië een Dierenriem gevonden, welks oudheid niet kan bepaald worden. De teekens op denzelven zijn vier aan vier op de zijden van eenen vierhoek geplaatst. Twee kinderen, die elkander omhelzen, verbeelden de Tweelingen. De Stier heeft een' bult op den rug. De Ram is gelijk aan dien der Egyptenaren. De Visschen komen overeen met die der Grieken. De Waterman stort het water uit een groot vat. De Steenbok heeft eenen omgebogen' staart, even als op de Grieksche Dierenriemen. De Schutter, de Schorpioen en de Weegschaal zijn gelijk aan die der Egyptenaren. De Maagd is gelijk aan die der Grieken, en de Leeuw verschilt niet van den Egyptischen.

Arabische Dierenriemen.

De Arabieren hebben lompe, doch zeer merkwaardige, sterrekundige gedenkstukken voortgebragt. De koperen hemelkloot te Dresden bewijst, dat dit volk uitgestrekte sterrekundige kennis bezat. Tot hiertoe is het

{==672==} {>>pagina-aanduiding<<}
onmogelijk geweest, het tijdvak te bepalen, tot hetwelk deze gedenkstukken behooren.

Gottische Dierenriemen.

Men vindt op verscheidene Gottische gedenkstukken Dierenriemen afgebeeld; in de kerk van Notre Dame te Parijs bevinden er zich twee, die zeer opmerkenswaardig zijn. De teekens zijn in de gewone orde geplaatst; maar de Leeuw staat op de plaats van den Kreeft, en een Beeldhouwer bekleedt die der Maagd. Men kan met geene zekerheid beslissen, of de figuren, die de teekens omringen, sterrenbeelden zijn, dan of dezelve werkzaamheden, tot den veldbouw betrekkelijk, voorstellen. De beelden der twaalf Teekens hebben geene de minste overeenkomst met die der Grieksche of Egyptische Dierenriemen; slechts de vrouw, die de weegschaal houdt, herinnert ons aan die op den grooten Dierenriem te Esnea; en de Maagd, het Kind jezus dragende, heeft eenige overeenkomst met de beelden van isis en horus op den ringvormigen Dierenriem.
Er bestaat ook een Dierenriem in de roos op de geschilderde glazen boven het orgel in de kerk van Notre Dame. Deze Dierenriemen zijn uit de twaalfde eeuw afkomstig.
Men ziet in het voorportaal van de kerk van St. Denis ook eenen Dierenriem. De Waterman is in de laagte ter linkerzijde geplaatst; de Steenbok aan de regterzijde; de Visschen boven den Waterman, zoo ook de Ram en de Stier; de Schutter, de Schorpioen, de Weegschaal en de Tweelingen staan boven den Steenbok; de Leeuw, de Kreeft en de Maagd zijn vernietigd geworden.
De hoofdkerken van Chartres en Amiens bevatten insgelijks Dierenriemen. Men vindt die desgelijks te Straatsburg, te Issoire, te Souvigny, en op vele andere godsdienstige gedenkstukken der Gottische bouwkunst meer.


{==673==} {>>pagina-aanduiding<<}

Oudheid van den Dierenriem van Denderah.

Om de oudheid van den Dierenriem van Denderah te onderzoeken, moet men een juist denkbeeld hebben van den teruggang der nachteveningen. Men noemt teruggang der nachteveningen het uitwerksel van de aantrekking, die de Zon en de Maan op de Aarde uitoefenen. Deze dubbele aantrekking veroorzaakt, dat de nachtevening ieder jaar vijftig seconden vroeger plaats heeft dan in het vorige jaar, en dat de Aarde in tweeënzeventig jaren éénen graad voortrukt. Volgens dit natuurverschijnsel is het niet moeijelijk te begrijpen, dat, indien de Dierenriem van Denderah gemaakt was, toen de nachtevening der lente in den eersten graad van den Ram stond, deze hemelkaart slechts tweeduizend eenhonderd-en-zestig jaar oud konde wezen, omdat de nachtevening thans plaats heeft in het teeken der Visschen, dat is te zeggen dertig graden vroeger.
De Heer dupuis beschouwt de Egyptenaars als de uitvinders van den Dierenriem. De verrigtingen van den landbouw, en de tijdperken der overstroomingen, die er op afgebeeld zijn, kunnen alleen aan hunnen grond eigen zijn. Deze figuren, zegt hij, konden hun slechts dàn aantoonen, wat er iedere maand aan den hemel en op de aarde voorviel, wanneer, in den zomer-zonnestand, de Zon in het teeken van den Steenbok was. Volgens dezen Schrijver, zou de zonnestand meer dan zeven teekens achteruit zijn gegaan, namelijk van den Steenbok tot in den Stier; waaruit zou voortvloeijen, dat de oorspronkelijke Dierenriem vijftienduizend eenhonderd-en-twintig jaar oud zoude zijn.
De Heer visconti denkt daarentegen, dat de Dierenriem van Denderah niet het werk der Egyptenaren, maar der Grieken is. Hij beroept zich op de opschriften, die men in den tempel ziet, en die, volgens hem, de namen van augustus of tiberius bevatten; hetgeen hem gelegenheid geeft om te zeggen, dat dit gedenkstuk uit den tijd van augustus is. Het teeken van de Weegschaal schijnt zijn gevoelen te ondersteunen. Men weet toch, dat sommige Geleerden van meening zijn, dat dit teeken uitgedacht zij door de vleijers van augustus. Maar zeker is het, dat hipparchus, vele eeuwen vóór augustus, reeds over de Weegschaal spreekt. Zoroaster beschouwt dezelve als een der teekens van den Dierenriem. Men vindt haar wijders

{==674==} {>>pagina-aanduiding<<}
op alle sterrekundige gedenkstukken in Egypte en Indië afgebeeld.
De Heer biot heeft, den 16den Julij 1822, in de Akademie der Wetenschappen, een verslag voorgelezen over den Dierenriem van Denderah. Hij heeft eerstelijk trachten te ontdekken, op welke wijze de figuren van den Dierenriem op een vlak waren overgebragt. Zoo men zich, namelijk, voorstelt, dat een vlak op een punt van den hemelkloot geplaatst zij, en men uit dat punt, als Pool, middaglijnen trekt, en de beelden daarvan op dit vlak overbrengt, zoo zullen dit regte lijnen worden, uit het middelpunt getrokken, die in hare tusschenruimten de teekens van de spheer zullen bevatten, op dezelfde wijze als die op den hemelkloot geplaatst zijn. De Heer biot, dezelfde bewerking met onzen hemelkloot verrigt hebbende, verkreeg een hemelsplein, gelijk aan dat van Denderah. Het volgt uit de berekeningen van den Heer biot, dat de Dierenriem van Denderah den staat van den hemel vertoont, zoo als hij moet geweest zijn 716 jaren vóór de Christelijke tijdrekening.
De Heer halma, die een uitvoerig werk heeft uitgegeven over de sterrekundige gedenkstukken in Egypte, brengt deszelfs ouderdom tot de 15de eeuw vóór de Christelijke jaartelling.
Volgens den Heer remi raige, begon het zonnejaar, ten tijde der oprigting van den Dierenriem, met den zomerzonnestand, omdat Epifi, of de Steenbok, zeer duidelijk de verschijnselen van dezen zonnestand en het begin van het jaar, en Payni, of de Schutter, het einde van hetzelve aanwijst. Volgens dezen Schrijver stijgt de oudheid van den Dierenriem, en de kunde, die bij deszelfs vervaardiging voorondersteld wordt, tot vijftienduizend jaren, omdat dezelve uitgevonden is eenen tijd, waarin Epifi, of de Steenbok, overeenkwam met het grootste gedeelte der maand Julij, en met den zomer-zonnestand begon; Messori, de Waterman, of wel de maand Augustus, met den grootsten aanwas van den Nijl; Thoth, de Visschen, of September, met de overstrooming van Egypte; Faofi, de Ram, of October, met de nachtevening van den herfst, een tijd, waarin de dagen beginnen te korten, en waarin de kudden weder naar de weide gaan; Athyr, de Stier, of November, met den landbouw; Chyak, de Tweelingen, of December, met de uitspruiting der granen; Tybi, de Kreeft, of Januarij, met den winter-
{==675==} {>>pagina-aanduiding<<}
zonnestand; Mechir, de Leeuw, of Februarij, met den tijd, waarin de aarde met vruchten beladen is; Famenoth, de Maagd, of Maart, met den oogst; Farmouthi, de Weegschaal, of April, met de nachtevening der lente; Pachon, de Schorpioen, of Mei, met de vergiftige dieren en de ziekten, Payni, de Schutter, of Junij, met het einde des jaars. Volgens denzelsden Schrijver, kenden de Egyptenaars den teruggang der nachteveningen reeds vóór zesduizend jaar, wijl de voornoemde Dierenriem ons den zomer-zonnestand in den Steenbok vertoont, die van Esnea in de Maagd, en die van
Denderah in den Leeuw. Men moet hieruit besluiten, dat de Egyptenaren door verschillende teekens den voortgang der zonnestanden hebben aangewezen: want, zoo hun de teruggang der nachteveningen onbekend ware geweest, zouden zij het begin des jaars altijd in hetzelfde teeken hebben gesteld.
Men ziet, dat het gevoelen van den Heer remi raige overeenkomt met dat van den Heer dupuis over den te voren genoemden oorspronkelijken Dierenriem. Met betrekking tot den Dierenriem van Denderah, kent de Heer dupuis hem geene hoogere oudheid dan 3400 jaren toe.
De Heer st. martin, lid van het Instituut, tracht, in zijn berigt over den Dierenriem van Denderah, te bewijzen, dat dit gedenkstuk niet ouder dan 2700 jaar, en niet jonger dan 2400 jaar kan zijn.
Het verschil der gevoelens bewijst, dat men niets met zekerheid weet. Het is moeijelijk, ja misschien onmogelijk, het juiste tijdperk te bepalen, waarin dezelve vervaardigd werd. Wij kennen bijna niets van het beeldschrift, en men kan alzoo de oudheid van dit gedenkstuk slechts op onzekere daadzaken gronden. Ééne zaak, echter, is er, waarin bijkans alle Geleerden overeenstemmen; namelijk, dat de Dierenriem van Denderah door de Egyptenaren vóór de Christelijke jaartelling vervaardigd werd.
Men weet, dat de Egyptenaren zeer uitgebreide sterrekundige kennis bezaten; zij hadden, volgens den Heer de lalande, het eerste denkbeeld van de beweging der Aarde, of van het stelsel van copernicus, hetwelk aristarchus vervolgens in Griekenland bekend maakte, als ook van de veelheid der Werelden. Proclus heeft ons verzen bewaard, waarin men bespeurt, dat de Schrijver der Orphische zangen menschen en steden in de Maan plaatste. De Pytha-
{==676==} {>>pagina-aanduiding<<}
goristen onderwezen hetzelfde; want men weet, dat pythagoras zijne geheele kunde aan Egypte verschuldigd was.
De Egyptenaren waren niet onbekend met het op- en ondergaan der sterren in verschillende tijden des jaars; zij hadden ook tafelen ontworpen, hetgeen schijnt te blijken uit eene plaats bij diodorus van sicilië, waar hij spreekt over het graf van osimandias, Koning van Heliopolis. Men zag er eenen gouden cirkel, ter lengte van 365 ellebogen; op ieder derzelven zag men eenen dag van het jaar, met het op- en ondergaan van iedere ster. Deze cirkel werd bij de verovering van Egypte onder de regering van cambyses, Koning der Perzen, weggevoerd. Merkwaardig is ook de gesteldheid der Piramiden. De Heer chazelles, in 1694 door de Akademie der Wetenschappen naar de Levant gezonden, om aldaar sterrekundige waarnemingen te doen, berigtte, dat de Piramiden, die nog bestaan, zoodanig geplaatst waren, dat de vier zijden derzelven juist naar de vier streken der Wereld gekeerd waren.
De Egyptenaren voorzeiden de Eclipsen; en het is volgens hen, dat thales diegene voorzeide, die de legers der Lydiërs en Meders scheidde, 585 jaren vóór christus geboorte.
Egypte is de bakermat der kunsten en wetenschappen, en alle volken zijn, volgens plato, aan hetzelve het letterschrift verschuldigd.
Naardien het bewezen is, dat de Egyptenaren eene uitgebreide kennis der sterrekunde bezaten, dat hunne kronijken, volgens herodotus, zich in de duisterheid der eeuwen als verliezen, en dat bijna alle Grieksche wijsgeeren aan het vernuft van dit vermaarde volk hulde hebben toegebragt, mogen wij besluiten, dat de Dierenriem van Denderah het werk der Egyptenaren kan geweest zijn, even als de andere gedenkstukken, welke men in die gewesten bewondert, en dat, naar den teruggang der nachteveningen te oordeelen, dezelve van lang vóór de Christelijke jaartelling moet afkomstig zijn.

{==t.o. 676==} {>>pagina-aanduiding<<}



{== afbeelding 
	
Dierenriem van Denderah.==} {>>afbeelding<<}
    






{==677==} {>>pagina-aanduiding<<}

Levensschets van Patrick Henry, den Virginischen redenaar.

Een der uitstekendste, en in Europa wel het minste bekende mannen, die in Amerika gedurende haren strijd om de vrijheid hebben gebloeid, is de vermaarde patrick henry. Omwentelingen zijn meestal vruchtbaar in genies; maar henry was ook in zulk eenen tijd een buitengewoon verschijnsel. Terwijl washington, door inspanning, ontbering en nederlagen, der onsterfelijkheid tegenworstelde, terwijl franklin zich door aanhoudende vlijt ten wijsgeer en staatsman vormde, zag Amerika met verbazing een' harer ruwste zonen, in het kleed eens jagers en met de zeden van eenen boer, uit hare bosschen ten voorschijn treden. Een vondeling der vrijheid, een kweekeling der natuur, zonder vriend of beschermer, en bijna zelfs bekenden, leidde hij hare wijzen, joeg haren aanzienlijken schrik aan, werd de eerste harer zaakbepleiters, betooverde (door zijne welsprekendheid) den senaat, en sleepte het verbaasde volk mede tot eene spoedige en onverwachte verlossing. Zulk een man was patrick henry.
Hij werd in het graafschap Hanover, in de kolonie Virginië, geboren, op den 29sten Mei 1736. Zijne nabestaanden waren arm, maar geacht. Van zijnen vader, een schoolmeester, leerde hij de beginselen van het Latijn, hetgeen, met een weinig rekenkunde, den geheelen voorraad zijner kennis uitmaakte. In zijne jeugd, ja in zekeren zin gedurende zijn gansche leven, was hij de traagheid zelve. Zijne bestendige bezigheid was de jagt of de visscherij. Zucht tot eenzaamheid was zijne hoofdneiging, en maar zelden nam hij deel aan de spelen zijner schoolmakkers. Altijd vol gedachten, altijd verstrooid, was hij echter een werkzaam opmerker van alles, wat rondom hem voorviel; en, als de menigte, op welke hij geheel geen acht scheen te geven, zich verwijderd had, was niemand een belangrijk woord ontvallen, dat hij niet herhaalde, en had zich geen merkwaardig karakter doen kennen, dat hij niet wist te beschrijven. Deze waarneming

{==678==} {>>pagina-aanduiding<<}
van personen, welke met zijne traagheid zeer wel was overeen te brengen, onderscheidde hem in zijne kindsche jaren; doch van elke andere inspanning had hij eenen onoverwinnelijken afkeer; en lag hij niet over den grond uitgestrekt in de zon, zoo zwierf hij door de bosschen, en was dan, zijne hebbelijke traagheid verzakende, niet min wild of behendig, dan het gedierte, door hem vervolgd. Niets aan hem liet zijne volgende grootheid vermoeden. Zijn omgang was zwaarmoedig, zijne kleeding slordig, en zijn geheele bestaan dusdanig, dat het zelfs zijnen vader alle hoop benam.
Deze had negen kinderen; en patrick werd in zijn vijftiende jaar bij een' winkelier op het land als leerling besteld. Na verloop van een jaar meende hij reeds de zaak te kennen, en begon met zijnen broeder, even traag en onbehulpzaam als hij, het bedrijf op eigene hand. Wat wonder, dat met een paar maanden de geheele handel te niete ging, en meer schulden achterliet, dan zoo vele jaren konden afdoen? Gedurende den korten tijd van zijn koopmansleven zou hij zich bij uitsluiting hebben bezig gehouden, om het gemoedsbestaan en de neigingen zijner kalanten gade te slaan. Deze nasporingen behandelde hij met eene behendigheid, die zijne jaren verre te boven ging. Vond hij de lieden geneigd om zich openhartig uit te laten, dan was hij geheel oor; geen woord ontsnapte hem; met ademlooze stilte luisterde hij toe. Doch vond hij ze, daarentegen, achterhoudend, dan deed hij al wat mogelijk was om hen tot spreken te brengen, en vond er vermaak in, hen door ingebeelde of werkelijk bestaande gevallen aan het redetwisten te brengen, en aldus te ontdekken, hoe onderscheidene menschen in een of ander voorondersteld geval zouden gehandeld hebben. Op deze wijze verwierf hij die menschenkennis, waardoor hij naderhand zulk een' onweêrstaanbaren invloed op de harten verkreeg.
Het ongeluk leert groote en zeldzame vernuften meestal geene voorzigtigheid. Op zijn achttiende jaar huwde hij, in weerwil van den ongunstigen toestand, waarin hem zijn mislukte handel had gebragt, met de dochter eens onbemiddelden pachters in de nabuurschap, shelten genaamd. Met behulp van wederzijdsche ouders, geraakten zij nogtans in eene kleine boerderij; en hier arbeidde thans de toekomstige cincinnatus van zijn land, onder schulden gebukt en met een huisgezin belast, om een armelijk bestaan, zonder

{==679==} {>>pagina-aanduiding<<}
te kunnen droomen, welk eene rol hij binnen kort op het tooneel der wereld zou te spelen hebben, bij dezelve nog geheel onbekend zijnde. Hoe wonderbaar en verborgen zijn de wegen der Voorzienigheid! Deze arme boer werd kort daarna geroepen, om der onzekerheid van zijn beangstigd vaderland eene wending te geven, krachten op te wekken, welke het zelf niet kende, en een' magtig' vorst door de kracht zijner welsprekendheid op deszelfs troon te doen beven.
De akkerbouw gelukte henry nog minder, dan de koophandel, en na verloop van twee jaren moest hij denzelven geheel opgeven. Wederom beproefde hij den handel, en ging nogmaals te gronde. Destijds was hij nog geene vierentwintig jaren oud. Met vrouw en kinderen, door schulden gedrukt, den herhaalden bijstand der zijnen hebbende uitgeput, en zonder een' duit om den naderenden hongersnood te bestrijden; ziedaar, zonder eenige overdrijving, zijn toestand! Nogtans hield hem zijn inwendig gevoel onder alle deze ellende staande; en, volgens jefferson, die hem toenmaals leerde kennen, was noch op zijn gelaat, noch in zijn gansche gedrag een enkel spoor van zijn onvoorspoedig lot te ontdekken. Het is zeker opmerkelijk, dat niemand tot hiertoe iets vermoedde van het buitengewoon talent, dat in hem berustte. Zelfs het ongeluk was niet in staat, eene vonk van het genie uit hem te halen; men hield hem voor nog minder dan een dagelijksch mensch, voor een' man, gelijk het spreekwoord zegt, van twaalf ambachten en dertien ongelnkken. Thans viel hij op een middel van bestaan, dat aan uitzinnigheid grensde. Tot koopman en boer onbekwaam, gaf hij zich als kandidaat aan - tot advocaat! Terugstuitend naar het uitwendige, gemeen in zijn gedrag, zonder de minste regtsgeleerde kunde, en in het algemeen zeer weinig belezen, stelde hij zich, na eene voorbereiding van zes weken, voor de drie Examinateurs, wier onderteekeningen tot het opnemen onder de regtsgeleerden in Amerika vereischt worden. Twee van dezelven schenen, uit bloot medelijden met hem, hunne namen prijs gegeven te hebben; bij den derden ontmoette hij groote zwarigheid. Deze, john randolph, een zeer bekwaam regtsgeleerde en ten uiterste beschaafd man, die naderhand tot koninklijk fiskaal voor de kolonie benoemd werd, gevoelde, op het bloote aanzien van den kandidaat, zulk eenen tegenzin, dat hij hem zelfs niet beproeven wilde. Toen hij
echter vernomen had, dat

{==680==} {>>pagina-aanduiding<<}
hij de beide andere onderteekeningen reeds meester was, veranderde hij van besluit, en vond spoedig reden, om over zijne vroegere voorbarigheid berouw te hebben. Henry, dien hij in de dadelijk bestaande wetten onkundig vond, deed hem versteld staan over zijne kracht van geest, het fijne zijner gronden en de schitterende voordragt der bewijsredenen. ‘Gij verdedigt uwe meening wèl, mijnheer!’ zeide de heer randolph: ‘doch nu tot de wetten en getuigenissen;’ en, nadat hij de wetboeken nageslagen had, riep hij uit: ‘Ziedaar de kracht van het natuurlijk oordeel! Gij hebt voorzeker noch deze boeken noch deze regtsgeleerde grondstellingen ooit onder de oogen gehad, en echter hebt gij regt en ik onregt; en na de les, die gij mij gegeven hebt, zal ik - verschoon mij, dat ik het zegge, - nooit weêr afgaan op den uitwendigen schijn. Mijnheer henry! staat uwe vlijt maar half gelijk met uw genie, dan twijfel ik niet, of het zal u gelukken, eenmaal het sieraad en de eere van uwen stand te worden.’ Op deze wijze werd hij advocaat in Virginië.
Gedurende de eerste drie jaren bleef hij volkomen onbekend. Zijn huisgezin leed ondertusschen de bitterste armoede. Hij was genoodzaakt bij zijnen schoonvader in te wonen, die een herbergje hield naast het geregtshof; en hier paste hij somtijds de gasten op. Doch om dezen tijd ontstond een twist tusschen de Amerikaansche geestelijkheid en hare gemeenten, omtrent de wijze der bezoldiging van gene. Der geestelijkheid was de regtshandel reeds in zoo verre gelukt, dat het nog slechts de hoegrootheid der schavergoeding gold, op welke zij aanspraak maakte; en de advocaat, door het kerspel (de gemeenten?) aangenomen, gaf ten laatste, ontmoedigd zijnde en verdriet in de zaak gekregen hebbende, dezelve geheel op. In dezen toestand keerden zich de inwoners, door den nood gedrongen, tot henry. Toen het belangrijke proces ter bane kwam, scheen zich het gansche graafschap Hanover verzameld te hebben; want het was eene zaak, die iedereen betrof. De eerste, dien de nieuwe advocaat voor het regthuis ontmoette, was zijn eigen oom, een lid der geestelijkheid, die, als klager in de behandelde zaak, zijnen neef tegen moest zijn. Henry beklaagde zich bij hem over deze omstandigheid. ‘Waarom?’ vroeg de oom. ‘Omdat ik,’ hernam henry, ‘zoo als gij weet, nog nooit in het openbaar gesproken heb, en uwe tegenwoordigheid

{==681==} {>>pagina-aanduiding<<}
mij zoodanigen schrik zou aanjagen, dat ik niet in staat zou zijn, mijnen cliënten te voldoen; bovendien zal ik mij ook van tamelijk harde uitdrukkingen tegen de geestelijkheid moeten bedienen, en ik zou u niet gaarne ergeren.’ - ‘Nu, patrick,’ hernam de oom, ‘wat die harde uitdrukkingen betreft, van welke gij u tegen de geestelijkheid zoudt kunnen bedienen, zoo zou ik u raden, die maar achterwege te laten; en mijne tegenwoordigheid, jongelief, zal u in eene zaak als deze, denk ik, noch baten noch schaden: daar het u echter van zoo veel belang voorkomt, zal ik aan uwen wensch voldoen.’ Met deze woorden stapte hij weêr in zijn rijtuig en ging heen.
Het proces der geestelijkheid met de gemeenten werd bij het geregtshof spoedig ter hand genomen. Op de bank zaten over de twintig geestelijken, de bekwaamste en geleerdste mannen in de kolonie; ook zat er, in eene of andere ambtsbetrekking, patrick's eigen vader. Elke hoek der zaal was tot stikkens toe vol van het angstig wachtende en opgewondene volk. De advocaat der kerkelijken opende de zaal met eene ineengedrongene en onwederlegbare pleitrede. Het begin van henry's aanspraak, daarentegen, vervulde zijne cliënten met schrik - het was bijna belagchelijk - de geestelijken begonnen tegen elkander te meesmuilen - de ongelukkige vader liet het hoofd in vertwijfeling hangen; en de gemeene boer wekte enkel verbazing over zijne vermetelheid, die naauwelijks door het medelijden met zijn onvermogen was in te toomen. Maar niet lange, daar veranderde het tooneel! Zoodra henry in vuur geraakte, scheen hij zijne geheele natuur van zich te werpen - de boersche schaal verbrak - zijn persoon scheen eene geheimzinnige herschepping te ondergaan - zijn gelaat ontving majesteit - zijne oogen fonkelden - de toonen zijner stem grepen het hart aan, en hij stond voor zijne verstomde, eerbiedige toehoorders als een hooger wezen. De uitwerking was ongeloofelijk. Ontzet door de kracht van eene zijner sterkste uitdrukkingen, vlogen de geestelijken beangst van hunne zitplaatsen op; en de jury, gehoorzaam aan zijne bevelen, gaf hun... eenen penning schavergoeding. - Wanneer nog heden een Virginische boer eenen redenaar den hoogsten lof wil toezwaaijen, zegt hij: ‘Hij gelijkt bijna naar patrick, toen hij tegen de papen sprak.’
Henry's roem verspreidde zich spoedig over Virginië,

{==682==} {>>pagina-aanduiding<<}
en hij had welhaast zijn volle aandeel aan de magere praktijk, welke de geregtshoven aldaar konden opleveren. Het volk, dat hem als eenen uit hun midden beschouwde, bad hem schier aan; en hij, die de voordeelen inzag, hem door deze aanhankelijkheid verschaft, voedde dezelve op allerlei wijze. Hij at als het gemeene volk, volgde deszelfs zeden, gebruikte deszelfs taal, stond naar deszelfs vertrouwelijkheid, en tot aan zijn einde toe boog hij zich voor de majesteit des volks. Buiten twijfel gevoelde hij, dat de staatkundige bewegingen, welke thans begonnen opgemerkt te worden, hem welhaast tot de oefening zijner vermogens zouden roepen. Daarbij zag hij in, dat de zelfzoekende en trotsche aristocratie natuurlijk eenen boer zou afwijzen, en huldigde alzoo de menigte, van welke hij alleen ondersteuning en gelegenheid om uit te munten kon verwachten. Tot zijne eer moeten wij zeggen, dat hij in zijn geheel volgend leven, toen hem de roem verheven had en hij zat in den schoot des geluks, nooit de beschermers van zijnen vroegeren tijd heeft vergeten, maar gestorven is, gelijk hij geleefd had, als een uit het volk.
Kort na zijne zegepraal in het kerkelijk regtsgeding vertrok hij naar het Louize-graafschap (Louisiana?), bij welks geregtshof hij zijn beroep verder oefende. Doch zijne oude gewoonten kleefden hem nog altijd aan: hij ging voor verscheidene dagen op de jagt, waarbij hij zijne levensmiddelen medevoerde, en de nachten onder den blooten hemel doorbragt. Als de jagt over was, (zeggen zijne levensbeschrijvers) trad hij dikwijls uit het woud in het geregtshof, in een' groven linnen kiel gekleed, met allerlei zegeteekenen van de jagt bevlekt, eene smerige lederen broek, op dezelfde wijze uitgemonsterd, lederen slopkousen in plaats van laarzen, en eene weitasch over den schouder. Aldus uitgerust, trad hij in de geregtszaal, vatte de eerste zaak de beste, die voorkwam, aan, en deed er zich gelegenheid toe voor, dan verbaasde hij elk door de uitstorting zijner natuurlijke welsprekendheid. Hij schijnt een zeker wondervermogen te hebben bezeten, dat op alle zwarigheden zegepraalde, en allen, die hem hoorden, onwederstaanbaar boeide. Een der regters van het graafschap zeide eenmaal: ‘Ik kon een' brief, eene aanklagte of verklaring met even veel gemaks in de geregtszaal schrijven als op mijne kamer, uitgenomen als patrick sprak; zoo dikwijls deze opstond, al ware het ook maar

{==683==} {>>pagina-aanduiding<<}
over eene kleinigheid van twintig schellingen, moest ik de pen nederleggen, en kon geen letter schrijven vóór hij uitgesproken had.’ Zoo luiden alle tot ons gekomene berigten omtrent dezen buitengewonen man. Zijne heerschappij over de toehoorders was bijna despotiek, en in zijnen toon moet iets gelegen hebben, dat, zoo als men zich uitdrukt, ‘op oor en hart viel, op eene wijze, die zich met geene woorden laat beschrijven.’
De ruimte laat ons intusschen niet toe, hem op deze zijne vroegere loopbaan te volgen. De dag was nu gekomen, die den Virginischen boer in het boek der onsterfelijkheid zou aanschrijven - waarop hij zijne plaats onder de mannen zou innemen, wier gedachtenis den toekomstigen bewoneren van Amerika, als stichters hunner volksgrootheid, eeuwig dierbaar moet zijn. Doch, om zijnen arbeid wêl te beoordeelen, moeten wij eenen rugwaartschen blik werpen op den toestand zijns vaderlands, toen het hem tot zijnen senaat riep. In Maart des jaars 1764 nam het Britsche parlement de voorbereidende besluiten tot de beruchte en ongelukkige wet op het zegelregt. Deze besluiten werden aan het huis der burgers van Virginië door deszelfs kolonie-agent voorgelegd, en het gevolg was een smeekschrift aan den koning, eene memorie aan het hooger-, en eene teregtwijzing aan het lagerhuis. De toon in deze geschriften is ondertusschen tamelijk onderworpen. Zij spreken de taal van lieden, wien het meer te doen was om een onheil af te wenden, dan dat zij zich in staat zouden gevoelen daartegen te worstelen. Doch alle gesmeek was om niet - ingebeelde magt scheen bij de toenmalige Engelsche staatslieden voor regt te gelden; in Januarij 1765 verkreeg de wet op het zegel de koninklijke bekrachtiging, en zou den volgenden November in werking komen. De verkondiging van dit nieuws scheen Amerika in den beginne als te verlammen. De vreesachtigen gaven zich der vertwijfelinge over, en zelfs de onverschrokkensten schenen tegenstand als iets te beschouwen, waaraan niet te denken viel. De geringe bevolking der koloniën was reeds een onoverkomelijke hinderpaal; en dat dit de meening zelfs der wijsste en stoutste republikeinen was, blijkt uit franklin's boodschap, die hij omstreeks dezen tijd aan ingersoll, bij zijne terugkeering naar
Amerika, medegaf: ‘Ga naar huis, en zeg uwen landslieden, dat zij zoo spoedig mogelijk

{==684==} {>>pagina-aanduiding<<}
kinderen telen.’ Ja zelfs den koenstberadenen scheen er geene keus te zijn, dan tusschen den dood en de slavernij.
In dezen hagchelijken stand der zaken werd henry tot medelid der Virginische koloniale wetgeving, voor het graafschap Louize, geroepen. Dit geschiedde in Mei 1765. Het eerste onderwerp, waarover hij sprak, was de invoering eens onnoodigen arbeids ter gunste van zekere personen, welke hij, in weerwil der zaamgespannene aristocratie, verijdelde. Dit bragt hem natuurlijk bij alle diegenen, welke gewoon waren zichzelven als onbepaalde heerschers in de kolonie te beschouwen, in algemeenen haat, en bezorgde hem eene menigte schimpnamen van volksleider, schreeuwer en onruststoker. Doch van de andere zijde prees hem het volk als zijnen verdediger, en gevoelde in de zegepraal eens mans, uit hun midden ontsprongen, zichzelve verheven. Men had echter bij zijne keuze ten oogmerk gehad, dat hij zich tegen de zegelwet zou verzetten; maar hieromtrent bewaarde hij verscheidene dagen lang het zwijgen, waarschijnlijk in de hoop, dat een of ander man van gewigt en ondervinding hem zou voorgaan. Dan, toen hij tot binnen drie dagen vóór het sluiten der zitting te vergeefs gewacht had, trad hij eindelijk met zijne wereldberoemde besluiten op. Het waren er vijf. In dezelve werden de koning van Grootbrittanje en de beide huizen van het parlement beschnldigd van tirannij en despotismus. In het laatste inzonderheid, waarop de volgende kampstrijd eigenlijk werd gegrond, verklaarde hij, dat niemand, behalve de wetgevende vergadering der kolonie, het regt had, derzelve belastingen op te leggen. De volgende korte, maar belangrijke beschrijving der stoute poging is van den heer jefferson: ‘De heer henry stelde deze besluiten na elkander voor, en de heer johnson ondersteunde ze. Tegen hen verzetteden zich alle de oude leden des huizes, wier invloed tot hiertoe altijd beslist had. Maar stroomen der heerlijke welsprekendheid van
henry, door johnson's grondige redenen ondersteund, kregen de overhand. Het laatste en stoutste besluit, echter, ging slechts met ééne stem door. De debatten daarover waren ten uiterste hevig. Ik was destijds nog student, en stond, den geheelen tijd door, aan de deur tusschen de kamer en het voorvertrek; en ik herinner mij nog zeer wel, dat, nadat het getal der stemmen door den president bekend gemaakt was, peyton randolph, de koninklijke fiskaal, bij mij

{==685==} {>>pagina-aanduiding<<}
voorbijging, en zeide: “Bij God! ik had voor eene eenige stem 500 guinjes willen geven; want ééne stem had het huis verdeeld, en de president zou de besluiten verworpen hebben.” De heer henry verliet de stad dien eigen avond.’
Het is opmerkenswaardig. dat hij deze besluiten te voren slechts aan twee menschen vertoond had. Zij werden terstond door alle de vergaderingen der overige koloniën aangenomen, en verbreidden de vrijheidsvlam over het geheele vaste land. Bij zijnen dood vond men, onder zijne papieren, een verzegeld afschrift van deze besluiten, op welks rugzijde hij met eenvoudige, bescheidene woorden de geschiedenis van derzelver ontstaan en aanneming verhaalt, en de eindelijke bevrijding des lands als derzelver gevolg erkent. ‘Of dit,’ dus eindigt hij, ‘tot zegen of vloek gedijen zal, zal van het gebruik afhangen, dat ons volk van de gaven maakt, welke God ons geschonken heeft. Is het wijs, zoo zal het groot en gelukkig; doch is het het tegendeel, dan zal het ongelukkig zijn. Regtschapenheid alleen kan het als natie verheffen. Lezer, wie gij ook zijt, bedenk dit, en, in uwen kring, beoefen de deugd en bevorder die bij anderen! - P. henry.’ Van de merkwaardige debatten is ons, helaas! niets overgebleven, dan wat het gerucht bewaarde. Doch de volgende anekdote, door een lid der vergadering verteld, mag als bewijs verstrekken der zonderlinge tegenwoordigheid van geest, welke men in henry heeft geroemd. Midden in de woede en den storm zijner beschuldigingen tegen Grootbrittanje viel hij uit: ‘Cesar had zijnen brutus - karel I zijnen cromwell - en george III -’ (‘Verraad!’ riep de president. ‘Verraad, verraad!’ weêrkaatste het uit alle deelen der zaal.) ‘Ja,’ zeide henry, zonder een oogenblik te aarzelen of te verbleeken, en terwijl hij een' gloeijenden blik op den president wierp, ‘en george III - mag er een voorbeeld aan nemen. Indien dit hoogverraad is, doe dan wat gij wilt.’ Zulk een
voorval overtuigt op ééns; doch, om hem regt te schatten, moet men zich in henry's omstandigheden verplaatsen: alleen in eene vergadering, van welke een derde gedeelte zijne gezworene vijanden waren, en op eenen tijd, toen de evenaar tusschen slavernij en vrijheid zweefde. De uitwerking was elektriek - ieder oogenblik won zij in kracht, en eindelijk, toen November naderde, wanneer het zegelregt in werking zou ko-
{==686==} {>>pagina-aanduiding<<}
men, had Engeland even zoo wel mogen beproeven, den Niagara-stroom met eene kinderhand terug te dringen!

(Het vervolg hierna.)

Thomas.

(Vervolg en slot van bl. 599.)

‘Had mijne liefde voor marianne immer eenige kracht bezeten, thans steeg zij tot eene onvergelijkelijke hoogte, daar ik zag, in welke zware beproeving zij mij was getrouw gebleven. Maar juist daarom kon ik het denkbeeld niet verdragen, dat ik deze voorbeeldelooze trouw tot haar eigen nadeel, zoo als het mij toescheen, zou misbruiken, haar van haar waar geluk afhouden, en haar in mijne ellende mede betrekken. Nadat ik den geheelen nacht in folterende overpeinzingen had doorgebragt, vatte ik eindelijk een moedig besluit. Ik verkocht het weinigje goed, dat ik nog had, en schreef aan marianne eenen brief, waarin ik haar bezwoer, mij toch te vergeten, en den wenk der Voorzienigheid te volgen, die blijkbaar langs eenen anderen weg haar geluk scheen te willen bewerken. Tevens nam ik daarin voor altijd van haar afscheid; en, nadat ik den brief aan een' mijner grootste scholieren ter bezorging had gegeven, greep ik mijne kruk, en ging, met oogmerk om naar mijne geboorteplaats terug te keeren, de poort uit. Nooit viel wel eenige reis iemand zuurder dan deze mij, noch kan het hem moeijelijker geweest zijn, zichzelven te bestrijden en de overwinning te behalen! Misschien was deze hevige gemoedsaandoening de oorzaak, dat ik in het eerste nachtverblijf, dat slechts weinige uren verwijderd was, en dat ik echter alleen met de grootste inspanning van mijne krachten had kunnen bereiken, ziek werd, zoodat ik des anderen daags mijnen togt niet verder kon voortzetten. Eene hevige koorts overviel mij. Ik hoopte, dat deze een einde aan mijn leven zou maken. Inderdaad verklaarden ook allen, die mij zagen, mij voor hopeloos. Mijne goede natuur behield echter de overhand; en, toen ik voor de eerste maal weder tot bewustzijn kwam, zat de engel der getrouwheid en liefde, mijne marianne, voor mijn bed, en vaagde het matte zweet van mijn aangezigt.

{==687==} {>>pagina-aanduiding<<}

Bij het eerste aanschouwen verbeeldde ik mij, dat dit een droombeeld, of het gevolg van ijlhoofdigheid ware; toen ik haar dus met strakke en twijfelachtige blikken aanstaarde, zeide zij met ongeloofelijke lieftaligheid tegen mij: “Ik vind u toch, hoe ver gij mij ook zoudt willen ontvlugten!” - “Hebt gij dan geen' brief van mij ontvangen?” vroeg ik verbaasd. “Voorzeker,” antwoordde zij; “maar ik las daarin niets anders, dan de onbepaalde grootheid uwer liefde; en alwat gij verder schrijft, merkte ik zeer duidelijk, dat niet uit het hart, maar alleen uit overleg gekomen was; en daarom besloot ik, niet uwen raad, maar mijn hart te volgen.” En nu verhaalde zij mij, hoe vele moeite het haar gekost had, uit te vorschen, welken weg ik gegaan was, en hoe zij toevallig iets van mijne ziekte had vernomen, en daarop herwaarts was gevlogen. Deze hare verschijning had het weldadigst gevolg. Het geweld der koorts brak terstond; ik keerde tot het leven terug; en, daar ik nu zag, dat hare getrouwheid tegen alle beproevingen bestand was, nam ik, onder opzien tot God, het vaste besluit, om, zoodra ik van mijne ziekte weder hersteld zou zijn, zonder verwijl haar tot deelgenoote mijner rampen te maken, voor wie ik, en die voor mij, dierbaarder was dan het leven.
Wij keerden nu beiden weder herwaarts. Ik hervatte mijn onderwijs met goed gevolg; mijne vrouw hielp mij zoo veel zij kon, en werkte dag en nacht met onvermoeide vlijt. Wij leefden zoo gelukkig als Engelen in den Hemel; wij waren één hart en ééne ziel; beiden hadden wij slechts eenerlei bedoeling, en, daar wij met weinig tevreden waren, hadden wij ook genoeg. Weldra vergunde de Hemel ons ook eene aanmerkelijke vermeerdering onzes geluks, door de geboorte van een kind. Op deze wijze hadden wij negen jaren doorgebragt, zonder dat onze tevredenheid door iets was gestoord geworden; toen echter bragt eene schijnbare verbetering van ons lot ons in eindeloos verdriet, waaruit wij alleen door u, naar Gods onbegrijpelijke beschikking, als door een wonderwerk, gered zijn. Het was hiermede aldus gelegen. Het grootste gedeelte der verdiensten van mijne vrouw ontsprong uit het borduren voor de hier aanwezige fabrijk, wier eigenaar een man van grooten invloed is. Daar zij haar werk wekelijks aan dezelve moest asleveren, zag de meester haar ook. Misschien beviel haar voorkomen hem; althans hij trachtte door vriendelijkheid en

{==688==} {>>pagina-aanduiding<<}
door een ruim loon zich in hare gunst te vestigen. Van de afschuwelijke bedoelingen, welke hij hierbij had, liet hij echter niets merken; veeleer wist hij aan alles het voorkomen van opregte welwillendheid te geven; zoodat, toen hij mij, door mijne vrouw, onder de gunstigste voorwaarden, den post van huisopziener in de fabrijk liet aanbieden, wij dit aanbod met blijdschap aannamen. In den beginne hadden wij ook alle reden, hierover ons te verblijden, daar deze verandering onzen toestand aanmerkelijk verbeterde; en wij werkten steeds met te meer ijvers, hoe meer wij ons overtuigd hielden, dat het voor een' edelmoedigen en goedhartigen meester geschiedde. Deze waan duurde echter niet lang; zijne gehelme bedoelingen kwamen weldra te voorschijn, en vertoonden zich eerst in schertsende plagerijen, maar ten laatste in aanzoeken, die geen' den minsten twijfel aangaande zijne oogmerken toelieten. Mijne vrouw hield niets voor mij verborgen; zij was zelfs de eerste, die mij raadde, liever dezen post, met alle daaraan verknochte voordeelen, te laten varen, dan langer in eene betrekking te blijven, die toch eenmaal op openbare vijandschap moest uitloopen. Deze raad kwam met mijne bedoelingen volmaakt overeen, en ik schortte de uitvoering daarvan slechts zoo lang op, tot ik een voegzaam voorwendsel, om mij te verwijderen, zou gevonden hebben.
In den tusschentijd, echter, dat wij met dit ontwerp bezig waren, en middelen voor de donkere toekomst beraamden, bragt ons de Voorzienigheid in eene zware beproeving. Tot het huisgezin van onzen patroon behoorde eene vrouw, die gedurende eene reeks van jaren in eene onvoegzame betrekking met hem geleefd had, en wel hare bekoorlijkheden miste, maar daarom nog geenszins hare eischen liet varen. Mijne aanstelling tot opziener was dus reeds geenszins naar haren zin; maar, zoodra zij de genegenheid van haren heer voor mijne vrouw bespeurde, kende hare woede geene palen, en zij besloot dus terstond ons verderf. Aan veinzerij gewoon, verborg zij hare oogmerken onder een minzaam gedrag, vleijende woorden en overdrevene vriendschapsverzekeringen; zoodat zij juist hierdoor, bij menschen van meer ondervinding, argwaan had moeten doen ontstaan. Zij maakte, dat zij altijd het een of ander bij ons te doen had, noodigde mijne vrouw bij haar, deed haar van tijd tot tijd kleine geschenken, en toonde haar dan bij zoodanige gelegenheden de

{==689==} {>>pagina-aanduiding<<}
kleinooden van haren meester, welke zij in bewaring had. Wij vermoedden niets van het helsche oogmerk, waartoe dit alles dienen moest, en kwamen dus ook niet op de gedachte, om de noodige maatregelen van voorzigtigheid hiertegen te gebruiken. Op St. Jans-dag was ik, met mijne vrouw en ons kind, naar buiten gegaan; wij hadden, gelijk meestal, over ons geval gesproken, en waren tot het besluit gekomen, om de uitvoering niet langer uit te stellen, maar nog in die zelfde week de fabrijk te verlaten. Oordeel dus over onze ontzetting, toen wij, bij onze terugkomst, het huis geopend, en eenen geregtsbode daarin vonden, die ons aankondigde, dat wij zijne gevangenen waren! Op mijne vraag, wat hiervan de oorzaak ware, kreeg ik ten antwoord: dat onze heer, terstond nadat wij hier in huis gekomen waren, het een en ander had gemist, aanvankelijk wel slechts kleinigheden, maar naderhand zaken van belang, en eindelijk eene kostbare speld en eenen ring. Het vermoeden van dien diefstal kon op niemand anders dan op ons vallen; en dit vermoeden had zich dan ook bij onderzoek bevestigd gevonden, daar men al de vermiste goederen in onze woning, en dat wel overal verstopt, had aangetroffen. Het baatte niets, dat ik plegtig mijne onschuld verklaarde, en mij over eene handelwijze beklaagde, die tegen alle orde inliep. De bode haalde de schouders op, beriep zich op hoog bevel, en deed ons opsluiten. Tot verzwaring van het geval kwam nog, dat er sedert eenigen tijd belangrijke diefstallen in de stad gepleegd waren, van welke men, in weerwil aller navorschingen, de daders nog niet had kunnen ontdekken. Men hoopte dus thans den draad gevonden te hebben, die het kluwen wel verder ontwikkelen zou. Dit maakte, dat men ons op het strengst behandelde, zoodat het ons niets baatte, dat zelfs onze voormalige heer voor het geregt verklaarde, volkomen tevreden te zijn met het terugbekomen zijner goederen, en het verzoek daarbij voegde, dat men met ons niet op de strengste wijze zou te werk
gaan. Na acht maanden van jammer, gedurende welke wij met tallooze verhooren geplaagd, en nu eens door bedreigingen verschrikt, dan weder door toezeggingen uitgelokt werden, gelukte het mij eindelijk, den regter van mijne onschuld te overtuigen, en hem den heimelijken zamenhang der omstandigheden zoo duidelijk te maken, als die mij van den beginne af aan geweest was; en reeds was men er op uit, haar, die ons al dat ongeluk

{==690==} {>>pagina-aanduiding<<}
gebrouwd had, gevangen te nemen, toen zij plotselijk kwam te sterven. Nu liep onze zaak spoedig ten einde; wij werden weder op vrije voeten gesteld, maar waren zonder brood, en, wat ons nog meer griefde, bij velen nog altijd in verdenking, welke gewoonlijk blijft bestaan, al heeft ook de regter de onschuld plegtig erkend. De gevolgen daarvan werden ook weldra zigtbaar. Niemand begunstigde ons, want men wantrouwde ons; hierdoor verdroogde dus de éénige bron van ons vroeger sober bestaan, en het vermoeden van dat wantrouwen maakte ons wederkeerig schuw en vol menschenvrees. Op die wijze zagen wij ons weldra genoodzaakt, ons van 't geen wij ontberen konden te ontdoen, om ons jammerlijk leven te onderhouden; weldra kwam het echter ook aan het onontbeerlijkste. En nu wierp het verdriet hierover mij op het ziekbed; ook mijne vrouw verloor hare gezondheid, en slechts hare zorg voor mij, en de éénige lichtstraal der hope, dat God toch den onschuldigen niet geheel verlaten zal, hielden haar nog staande. Wat zij in dien tijd voor mij gedaan heeft, gaat schier boven het menschelijke; en het haar op eenigerlei wijze te vergelden, kan slechts Hij, die daar boven is. Hoe jammerlijk ook onze toestand zijn mogt, (en gij, Mijnheer! kunt daarover oordeelen, want gij hebt dien gezien) kwam er nogtans niet eene enkele klagt over hare lippen; veelmeer troostte zij mij nog altijd, sprak mij moed in, en wees mij op God, als den wijzen beschikker van het menschelijk lot. Toen er nu eindelijk niets meer over was, waarmede wij ons leven konden rekken, gaf zij zich met gelatenheid aan den dood over, vermaande mij hetzelfde te doen, en verbeidde al biddende zijne komst. Zoo zouden wij ook voorzeker bezweken zijn, wanneer niet de smart over ons kind deze doodelijke kalmte had gestoord. Het gezigt van dit verlaten wicht brak ons het ouderlijk hart. De moeder zond het dus uit, om het medelijden der voorbijgangers in te roepen. Ach! zij had het bedelen niet
geleerd, en ware zeker zonder hulp teruggekeerd en met ons omgekomen, zoo de Hemel niet juist op dat oogenblik zijne barmhartigheid door u ons geopenbaard had.’
Dit was de geschiedenis van den braven thomas en zijne voortreffelijke vrouw. Hoe moeijelijk en donker zijn menigwerf de wegen der Voorzienigheid; maar hoe verkwikkend is dan toch ook weder het gezigt van opregte en zui-
{==691==} {>>pagina-aanduiding<<}
vere liefde, te midden van de jammeren eener zoo groote ellende! In zulke gevallen schittert de onverwinnelijke kracht der liefde op het luisterrijkst; en zou de ondervinding dier kracht niet wel het verduren zelfs van bittere rampen waardig zijn? Waarlijk, alle zinnelijke geneugten en de herinnering der prachtigste feesten vallen weg bij het veelbeteekenende der spreuk, welke het graf van een paar minnende echtelingen siert: Wij hebben te zamen onuitsprekelijk veel celeden, maar elkander ook onuitsprekelijk lief gehad; en deze liefde heeft zelfs het lijden overwonnen.




Paris, als regter.


Nog schaterde, om Peleus en Thetis te loven, 
De beurtzang der Goden op 't Huwlijksbanket; 
Nog werd er het geurigst uit bosschen en hoven 
Gestrooid en geslingerd om disch en om bed; 
Nog schuimde, door Hebe in 't ronde geschonken, 
De nektar in schalen van 't edelst metaal; 
Nog stoeide er de vreugde met lippen en lonken, 
En voerde de dansrijen rond door de zaal: 
Eenstemmig en zalig van wil en van zinnen, 
Ontvloog hun de tijd steeds, maar liet in zijn vlugt 
De Tweedragt, op 't schouwspel gebeten, naar binnen, 
Eer iemand haar gâslaat, eer iemand haar ducht. 
 
Zij voert geen fakkel, rood en naar, 
Die alles doet verbleeken; 
En heeft haar kronklend slangenhaar, 
Arglistig, gladgestreken. 
Een lach omzweeft haar' valschen mond, 
Om aller hart te winnen; 
Zij werpt een' Appel op den grond, 
En kaatst hem langs de voeten rond 
Van Goden en Godinnen. 
Weldra is ieders blik, met drift, 
Aan 't goud kleinood geklonken. 
Men leest er op in kunstig schrift: 

{==692==} {>>pagina-aanduiding<<}

‘Aan de Allerschoonste wordt dees gift 
Ten glorieprijs geschonken.’ 
 
Nu stuiven de dansende rijen uiteen; 
Schalmeijen en luiten verstommen; 
Men dringt en men schaart om den Appel zich heen, 
Op disch en op zetels geklommen. 
Een trits van Godinnen betwist aan elkaâr 
Den prijs, dien zij allen begeeren. 
Wie zal in een' kampstrijd, zoo neetlig en zwaar, 
Het ratelend onweêr bezweren? 
Hier vonnist geen wijsheid; hier geldt geen gezag, 
Dat aller verlangen bevredigt. 
En niemand ook kiest, in 't geding, hier een vlag, 
Wier kleur hij manhaftig verdedigt. 
Maar laat men voorzigtig 't geschil onbeslist, 
Men weet toch de driften te smoren; 
En Paris, de Herder, wordt nu in den twist 
Tot regter en scheidsman verkoren. 
 
De vleugelbode van Jupijn, 
Nog duislig van den godenwijn 
En 't zweven op den klank der snaren, 
Vliegt juichend uit de feestzaal op, 
En zet den koers naar Idaas top, 
Om aan de bloem der herderscharen 
Den wil der Goden te openbaren. 
 
Daar rijst, verbaasd, de jongeling 
Uit de eerste zoete sluimering, 
Die naauwlijks 't oog hem had bevangen. 
Hij buigt, en luistert met ontzag, 
En 't eergevoel tooit met een' lach 
Het schamig blozen van zijn wangen. 
 
Wat eer gelijkt ook aan zijne eer? 
Jupijn ziet op een' Herder neêr, 
Voor heel het menschdom schier verborgen! - 
Nu glipt hem 't overkostlijk pand, 
De gouden Appel, in de hand, 
Met al 't gewigt van duizend zorgen. 

{==693==} {>>pagina-aanduiding<<}

Met vreugd vertoont nu Priams zoon 
't Betwist geschenk aan zijne Enoon', 
En drukt, betooverd, haar aan 't harte; 
Maar ach! een pijnlijk voorgevoel 
Maakt de arme Nimf bedrukt en koel, 
En perst haar tranen af van smarte. 
 
Ja, teedre Enone! kerm en zucht! 
't Verwoestend onweêr, dat gij ducht, 
Staat Paris u van 't hart te scheuren. 
Welhaast hebt gij geen' halsvriend meer: 
Te duur bekoopt uw liefde de eer, 
Die uwen Herder mag gebeuren! 
 
Breekt uwe omarming af, gelieven, beurt om beurt 
Door lust, en vreugd, en smart geslingerd en bewogen! 
De kar van Luna duikt, en ruimt de hemelbogen 
Der dagbodinne, die reeds kim en wolkzoom kleurt. 
 
't Bescheiden uur genaakt, o Paris! Schud, schud los 
Die mollige armen, die u om de lenden prangen! 
De leeuwrik schiet omhoog, en roept door zijn gezangen 
De min van uwe spond' naar 't reeds ontwaakte bosch. 
 
Nu langer niet gemard, en 't opgeklommen licht 
In hooger' blos gejaagd! De aanminnigste Godinnen 
Wedijvren reeds in tooi, om de eerekroon te winnen, 
Waarvan uwe uitspraak schikt. 't Is tijd, volvoer uw' pligt! 
 
Terug, gij kudden! weidt nu verder! 
Betwist het pad niet aan uw' Herder, 
Door dartel hupplen rond hem heen! 
Gij zult dit uur zijn hoede missen: 
Hij komt! hij gaat een' strijd beslissen, 
Die Goden onbeslisbaar scheen. 
 
Eerbiedig buigt zich tak en loover, 
In 't woud, den jongen regter over; 
Geen koeltje zuist, geen vogel fluit; 
Maar fierder heft zich bloem en stengel, 
En blindt het oog door kleurgemengel, 
En wasemt hemelgeuren uit. 

{==694==} {>>pagina-aanduiding<<}

Hij komt, de schoonste der Trojanen, 
Bepareld met Enones tranen, 
Op 't sierlijkgolvend haar geschreid! 
Hem toeft het plekjen, uitgekozen 
Ten zetel, digt omplant met rozen, 
En door een mosbed overspreid. 
 
Nog naauw ten regterstoel, in schaâuw van eikenblaadren, 
Gestapt, ziet hij 't gespan van Junoos vooglen naadren, 
In 't zijden borstgareel geslagen, en getooid 
In duizend kleuren, op den vederdos gestrooid, 
Die om de gouden kar in zachte deining wiegelt, 
Waarin de jonge dag het oog wellustig spiegelt. 
Zij naakt, de Koningin! De vorstelijke band 
Omvangt de onsterfelijke slapen, hare hand 
Den staf der heerschappij, uit smijdig goud gedreven. 
Bevallig stapt zij af, met majesteit omgeven 
En hemelheerlijkheid omschitterd. Waar zij gaat, 
Omruischt haar' fieren tred het zijden troongewaad. 
Zij naakt! - De Herder trilt, en waant reeds 't pleit gewonnen, 
Den prijs verdiend, eer nog de wedstrijd is begonnen! 
Maar, eer hem 't oog verlokt door zoo veel glansrijk schoon, 
Genaakt, in plegtgewaad, Minerv' zijn' regtertroon. 
 
Zijn blik herkent aan de afgemeten stappen 
De Koningin van 't rijk der wetenschappen. 
Wat schittrend oog, dat, sneller dan het licht, 
Zijn' bliksemstraal tot in de ziel doet zinken! 
Zij spreekt! - geen harp mag liefelijker klinken; - 
De regter hoort, bewondert, wankelt, zwicht! 
 
Hij zwicht, vermeesterd door dien blik, die toonen! 
Hij rijst, gereed Minerva 't hoofd te kroonen, 
Die, deftig, reeds zich kittelt met deze eer. 
Hij heft den prijs, om haar dien toe te strekken; 
Maar de eeuwige ernst, die zetelt in haar trekken, 
Bevriest hem 't bloed, en, aarzlend, keert hij weêr. 
 
Aarzlend keert de regter weder, 
En zijne opgeheven hand 
Zinkt hem, plotselijk vermand, 
Koud als ijs, met d' eerprijs neder. 

{==695==} {>>pagina-aanduiding<<}

Geemlijk, met zich-zelv' in strijd, 
Kleurt een hooger blos zijn wangen, 
En een heimlijk zielverwijt 
Schijnt zijn bange borst te prangen. 
 
En daar hij, bedeesd, naauw het oog meer verheft, 
Zweeft Venus hem nader, wier aanblik hem treft. 
Zij nadert niet fier of niet deftig van tred: 
Zij merkt naauw, waar 't huppelziek voetje zich zet; 
Als Zefir, zoo ligt en zoo zacht zweeft zij voort, 
En staat daar, en lonkt daar, eer iemand haar hoort. 
Niet zorgzaam is 't haar in versiersels gehuld, 
Dat, achtloos, in lokken de schouders omkrult, 
En fladdert en heenzweeft langs boezem en hals, 
Als lelies zoo blank, en als rozen zoo malsch. 
Geen piooitje in 't gewaad is angstvallig gelegd; 
Onachtzaam, is naauw haar de gordel gehecht. 
Niets achtbaars of stemmigs, dat toeleg verraadt, 
Verkunstelt de trekken van 't minlijk gelaat. 
En de oogen! - een wondere kracht vonkt er uit, 
Die alles doortintelt, die alles vrijbuit; 
Een kracht, waar geen wijsheid, beleid of gezag, - 
Waartegen geen eelt van de grijsheid vermag; 
Een kracht, die den weêrstand ontwricht of verplet, 
Metalen doet smelten en rotsen verzet. 
Daar naakt zij, daar zweeft zij den regter in 't oog, 
En kleurt door haar' lonk hem de wangen zoo hoog, 
En stookt door haar lachjes het hart hem in brand, 
Maar merkt naauw den eerprijs, die trilt in zijn hand. 
Wat zou hij, de zwakke, de sterflijke, hier? 
Wat kan hij, doorstroomd van vermeesterend vier? 
Wat glans heeft hem Wijsheid? wat prijs heeft hem Magt? 
Hij ziet slechts de Liefde, hij voelt slechts haar kracht! 
En faalde ook het oordeel, zijn hart is voldaan: - 
De regter biedt, knielend, den Appel haar aan. 
 
j. immerzeel, junior. 






{==696==} {>>pagina-aanduiding<<}

Mijn geluk.


Hoor de vogels in het bosch, 
Zie de runders in de weiden, 
Zie de schapen op de heiden; 
Zie, op blad, en gras, en mos, 
Zich het bloedloos dier vermaken; 
Zie het vischjen in den vloed, 
Door de morgenzon begroet, 
Spelen, dartlen, bij 't ontwaken: 
Niets, wat ergens leeft en zweeft, 
Dat geen vreugd in 't aanzijn heeft! 
 
Vlied en beek, en wond, en beemd; 
Vest uwe oogen op de menschen, 
Op hun pogen, op hun wenschen; 
Hoor, wat stem ge in u verneemt! 
Alles zoekt genot in 't leven; 
Maar - genot naar zijnen smaak: 
Alles heeft eene eigen taak; 
Eigen doel, om naar te streven; 
Eigen heil, waarop het hoopt, 
't Geen het voor zijn zwoegen koopt. 
 
Op het glibbrig pad van eer 
Plukt de krijgsman zijn laurieren, 
Die hem borst en schedel sieren, 
En haakt eindeloos naar meer. 
Om den lauwertak, veroverd 
In den strijd voor 't vaderland, 
Laat hij van eene andre hand, 
Door een ander schoon betooverd, 
Grijpen naar 't olijvenblad 
Op geleerdheids kronkelpad. 
 
Zie den wijsgeer in het rond 
Met die scherpe blikken staren, 
Met den geest naar boven varen, 
Straks weêr dalen op den grond, 
Ja in 't peilloos diep bedolven; 
Hoor hem, vol van godlijk vuur, 

{==697==} {>>pagina-aanduiding<<}

Luid verkonden, wat natuur 
Wondren baart in 't hart der golven, 
Langs des aardrijks oppervlak, 
En aan 't rijkgestarnde dak. 
 
O! hoe weet hij hare wet, 
Die orakelrol, te ontvouwen! 
Ja, hij leert den mensch beschouwen, 
Wat te zien hem was belet. 
Orde en schoonheid blinkt hem tegen, 
Waar 't verward en aaklig scheen: 
Zon en regen niet alleen, 
Storm en donder wordt ook zegen. 
't Morrend onverstand verstomt. 
‘God is goed!’ roept aller mond. 
 
Zie den schilder ginds natuur, 
Doch verhoogd, veredeld, malen. 
Zie de zon volvrolijk pralen 
Aan der hemelen azuur, 
't Geen zijn stout penseel doet glimmen 
Op het doek, door hem bezield, 
Waar het al van leven krielt. 
Velden, vloeden, bosschen klimmen 
Uit het niet, op zijn gebod. 
Hij gebiedt, gelijk een God! 
 
Hoor dien kunstenaar... o neen! 
Hoor dien seraf, niet in woorden, 
Maar in goddelijke akkoorden, 
Maar in hemelval alleen, 
Tot de ziel met almagt spreken; 
Naar de golving van zijn lied, 
Ons doen weenen van verdriet, 
Om ontferming ons doen smeeken, 
Of doen juichen in de smart. 
Hij beheerscht, verrukt ons hart! 
 
En ziedaar dien hemelzoon 
Alle kracht in zich vereenen, 
Aller lof en luister leenen; 
Zie hem zitten op den troon! 

{==698==} {>>pagina-aanduiding<<}

Zie hem daar den schepter voeren 
Over geest, en zin, en hart, 
Over blijdschap, over smart. 
Hoor hem zijne snaren roeren. 
Wederstreef hem, zoo gij kunt, 
Zoo ge een' God weêrstreven kunt! 
 
Zie zijn vuist, zoo gloeijend rood, 
Als Jupijn den bliksem slingren. 
Zie! daar sneven werelddwingren 
Door de stralen, die hij schoot. 
Spade en hamer werpt men neder; 
Vreeslijk zwaait men 't heldenstaal: 
Want des dichters stoute taal 
Schenkt den moed de volken weder; 
En de vijand van het land 
Beeft, en sneeft, en lekt het zand. 
 
Zie dien dichter, als een bij, 
In den hof der wetenschappen, 
Om een keur van honigsappen, 
Om der bloemen lekkernij, 
In de kelken nederstrijken; 
Zich verheffen in de lucht, 
Met een welbestierde vlugt; 
En zijn vaderland verrijken 
Met de kennis, die hij mild 
In een' stroom van zangen spilt. 
 
Zie de wijsheid, als een dauw, 
Van zijn gladde lippen vloeijen; 
Zie hem harten streelen, boeijen. 
Is het kleed der neevlen graauw, 
Waarin vaak de reine waarheid 
Zich verschuilt, bij 't koud betoog; 
Fonkelt slechts zijn helder oog, 
Smook en damp wordt licht en klaarheid: 
Want zijn denkbeeld geeft hij leest, 
En hij blaast in 't stof den geest. 
 
O! hoe daalt een zuivre gloed 
Op zijn rijke tafereelen, 

{==699==} {>>pagina-aanduiding<<}

Waarin kracht en leven spelen, 
Wen hij ons aanschouwen doet, 
Wat geen schilder heeft geteekend, 
Maar hetgeen hij zag en dacht, 
En, met kiesche woordenpracht, 
Weet te scheppen juist en sprekend, 
Als hij, naar zijn hart gebiedt, 
Toovert door zijn godlijk lied; 
 
Toovert door zijn' toon, zoo zacht, 
En zoo smeltend, en zoo roerend; 
Of zoo hemelhoog vervoerend, 
En zoo heerlijk, zoo vol kracht; 
Of zoo dartel, en zoo luchtig, 
En zoo vrolijk, en zoo blij, 
En zoo losjes, en zoo vrij, 
En zoo hupplend, en zoo vlugtig; 
Rollende als een holle zee, 
Sleurende als een rukwind meê. 
 
Ja! de dichter, meer dan vorst, 
Kneedt, als was, de stugste zielen. 
Leert voor hem den trotschaard knielen, 
Straft, wie hem bespotten dorst. 
Lacht hij, 't is de lach des wijzen. 
Hekelt hij, hij is geducht; 
En ontzaglijk, als hij zucht. 
Hij, wiens deugd zijn liedren prijzen, 
Ziet zijn naam en faam gebragt 
Tot het laatste nageslacht. 
 
Zalig mij! ik voel een sprank 
Van dat vuur mijn borst doorgloeijen, 
Dichterbloed me in de aadren vloeijen. 
Vader der Natuur, heb dank! 
Fier verachtte ik rang en schatten, 
Elke zegening van 't lot, 
Miste ik daarvoor, goede God! 
't Heerlijk voorregt, niet te vatten 
Door een brein, voor de inspraak koel 
Van het dlchterlijk gevoel. 

{==700==} {>>pagina-aanduiding<<}

Ruw en kunstloos zij mijn lied, 
Onwelluidend nog mijn toonen: 
O! voor kroonen, en voor troonen, 
Ruilde ik mijn geluk toch niet. 
Laat, wien 't lust, dan schatten garen, 
Daaglijks klimmen in gezag: 
Zoo mijn hand maar spelen mag 
Met mijn teêrgeliefde snaren; 
Weg met goud, en rang, en eer! 
'k Streef naar eindloos hooger spheer. 
 
a.f. sifflé. 
Middelburg, 1822. 


Menschelijke trots en ijdelheid.

Bijaldien den mensch iets aankleeft, wat hem bij wezens van hoogere soort belagchelijk maakt, zoo is het voorzeker zijn trots. Wezens uit het Geestenrijk moeten toch wel die ingebeelde voorregten en volkomenheden, welke de eene mensch bij den anderen vóór heeft, als daar is Geboorte, Rijkdom of Eertitels, in derzelver gansche nietigheid doorzien; en, zoo deernis met menschelijke dwaasheden bij hoogere wezens niet eigenaardiger te onderstellen ware dan bespotting, onmogelijk zou het zijn, dat de aanblik eens opgeblazen stervelings, die zich, in het bewustzijn des bezits van een der genoemde voorregten, trotsch en laatdunkend den voorrang boven zijne broederen aanmatigt, hen niet vermaakte; terwijl hij toch, even als zij, aan alle moeiten en wisselvalligheden van zijn geslacht onderhevig, in 't kort - ook slechts een mensch is.
Om deze gedachte in het ware licht te plaatsen, willen wij ons voorstellen, dat de mieren van gindschen aardhoop redelijke schepselen zijn, en elk derzelven, behoudens zijne eigene gedaante en levenswijze, met menschelijke gewaarwordingen en hartstogten is voorzien. Hoe zouden wij het uitschateren van lagchen, wanneer een van hen zich voordeed, en ons van geslachtregisters en titels verhaalde, bij hunnen staat in zwang! - Ziet eens, hoe zich thans de gansche zwerm verdeelt, om voor eene enkele mier, omgeven van eenige pluimstrijkers en kruipende hovelingen, zoo klein als deze in hunne oorspronkelijke menschengedaante waarlijk zijn, plaats te maken, die zijnen weg, met in het oog loopenden trots,

{==701==} {>>pagina-aanduiding<<}
midden door het bezige gewoel der andere mieren neemt! Gij moet weten, dat dit geene gemeene mier is. Let eens, hoe veel hij zich daarop laat voorstaan; hoe deftig en langzaam hij voorwaarts treedt, en hoe het gansche mierenvolk hem op eerbiedigen afstand aangaapt! Ziet gij, hoe zelfs zij, die hem vergezellen, in ontleenden glans, op de anderen met trotschen blik nederzien, terwijl zij zich evenwel demoedig en kruipend om de enkele geëerbiedigde mier scharen? - Hier ziet gij er een, die zich op eene kleine hoogte heeft nedergezet, om eene lange reeks van eigendommen te overzien. Hij is het rijkste insekt aan deze zijde des henvels, en bezit eene vlakte, wel een half voet lang en ettelijke duimen breed, houdt een' zwerm van bedienden, en heeft ten minste dertig graankorrels in zijne schuren verzameld. Hij staat juist gereed, om de mier, die het digtst bij hem staat, uit te schelden en te tuchtigen, welke echter, zoo veel wij zien kunnen, even zoo goed eene mier is, als hijzelf. - Bemerkt gij dat kleine diertje dáár, dat een' stroohalm in den bek draagt? Dezen stroohalm zou hij voor geene halve mierenwereld willen geven. Hadt gij eens gezien, wat hij zich niet al getroost heeft, om dien magtig te worden! En het is en blijft toch slechts - een stroohalm. Ziet gij, hoe eene menigte mieren hem omringen? Zoo hem deze stroohalm ontviel, zoudt gij terstond deze talrijke schaar van valsche vrienden en vleijers de mier zien volgen, die denzelven had opgeraapt; en het arme insekt, aan 't welk hij ontzonk, werd niet alleen verlaten, maar veelligt jammerlijk om hals gebragt, dewijl geen van hen zou aarzelen, zijnen weg over diens rug te nemen, als den kortsten om tot deszelfs opvolger in het stroohalmdragen te geraken. Gijzelf moogt, zoo gij kunt, beslissen, of genoemde stroohalm eenen schepter of veldheersstaf aanduide. - Hebt gij lust het schoon geslacht van dezen aardhoop te bewonderen, beschouwt dan vooreerst deze mier, die in ootmoedige
houding ter linkerzijde eener andere staat, die, naar 't schijnt, voorbedachtelijk het kopje van hem afwendt. Weet, dat dit eene amourette is tusschen een' jongen heer en eene jonge dame. Hij zegt haar, dat zij eene Godin is; dat hare oogen den glans der zonne doen tanen; dat zijn leven of dood van hare uitspraak afhangt, en wat dies meer zij. Zij gelooft zulks, en toont door duizend grimassen en gebaren, hoe aangenaam haar deze verklaring zij. - Let alverder op den trots dezer

{==702==} {>>pagina-aanduiding<<}
mier aan de regterhand. Ofschoon reeds vrij bejaard, heeft hare ingebeeldheid op rang en schoonheid haar niet begeven; en zij schijnt geneigd, om elk, die haar te na komt, verachtelijk van zich te stooten. - Ziet voorts deze ijdelzinnige gunstelinge van eene groote mier. Het gansche mierenvolkje schijnt haar te bespotten; maar des te trotscher treedt zij voort, zich niet weinig latende voorstaan op het rampzalig voorregt van de maitres te zijn eener zoo hooge personaadje. - Dat klein, onrustig schepseltje, eindelijk, dat zich ginder her- en derwaarts beweegt, is eene kokette van den eersten rang, die den naam heeft van zeer schoon en geestig te zijn. Ziet eens dat gedrang van petits-maitres, die haar, waar zij gaat, nahuppelen!
Wij willen hier onze verbeelding bedwingen, en onderstellen, dat de Dood, in de gedaante van een' spreeuw, op den aardhoop nederstrijkt, en met zijnen snavel, zonder onderscheid van rang of stand, rijken en armen, stroohalmdragers en vleijers, Goden en Godinnen dezer wereld aangrijpt en opslokt..... Is het wel zoo onwaarschijnlijk, dat wezens van hoogere natuur en volkomenheden de bespottelijke uitwerkselen van trots en ijdelheid onzes eigenen geslachts uit hetzelfde oogpunt zouden beschouwen, als wij die van dezen mierenhoop?

Wenk voor bloemenkunstenaressen.

In Engeland wordt, als eene bijzonder geschikte zelfstandigheid ter vervaardiging van kunstrozen, geroemd, het vlies, dat den eidojer van de schaal gescheiden houdt. De teederheid en zachte oppervlakte van dit vlies schijnen tot zoodanig gebruik zich ook bijzonder aan te bevelen. Alleen verbeelden wij ons, dat de Scheikunst een middel zou dienen uit te vinden, om hetzelve de noodige buigzaamheid te doen behouden.




Fransch bijgeloof in 1821.

In het Fransche Departement Ardèche vielen den 15 Junij 1821 luchtsteenen. In het door den Maire (!) daarvan opgemaakt procesverbaal leest men onder anderen: ‘Uit het verschrikkelijk geraas te oordeelen, meenden wij, dat ergens een buitengewoon verschijnsel eene geheele omkee-
{==703==} {>>pagina-aanduiding<<}
ring in de Natuur scheen voor te bereiden.’ Verder: ‘De oude delmas verhaalde ons, dat hij in de lucht verwarde stemmen had vernomen, welke hij voor die van ten minste 500 Duivels hield, die zonder twijfel tot het overvoeren des luchtverschijnsels gebruikt waren geweest.’ Verder: ‘Niet vóór den 25sten nam men het besluit, zich naar de plaats, waar de luchtsteenen waren nedergevallen, te begeven. Men overleide lang, of men zich niet welgewapend ter plaatse zou vervoegen, waar eene onderneming, die zoo gevaarlijk scheen, te verrigten viel. Maar de koster, claude seroc, merkte te regt aan, dat, zoo het de Duivel zelf was, men met kruid noch kogels iets tegen hem zou vermogen; dat het derhalve veel verstandiger was, hem met wijwater tegen te gaan, dewijl de Duivel, gelijk bekend is, daarvoor moet wijken. Deze meening behield eindelijk de overhand. De gansche gemeente, den koster met het wijwater aan het hoofd, trok, als in processie, op. Gelukkig en onverzeerd kwam men ter bedoelde plaatse, begon te graven, en vond, ter diepte van 13 decimeters, eenen luchtsteen, die 92 kilogrammen (220 pond) woog.’

Treffelijk woord van Juliaan.

Men beschuldigde zekeren thalapius voor den onsterfelijken juliaan, zoo belagchelijk bijgenaamd de Afvallige; en, naardien deze treffelijke heerscher de bewijzen van het vergrijp, dat men voor zijne regtbank bragt, en hetwelk thalapius ontkende, niet voldoende vond, sprak zijn beschuldiger: ‘Indien het genoeg zij te ontkennen, wie zal dan schuldig zijn?’ - ‘Indien het genoeg zij te beschuldigen,’ hernam juliaan, ‘wie zal dan onschuldig zijn?’ - Het karakter van dien wijsgeerigen Vorst ligt geheel in dit antwoord.





Oordeel van Napoleon over den oedipus van Voltaire.

Mad. bertrand op zekeren avond bij den Gevangene van St. Helena gekomen zijnde, om hem een Treurspel voor te lezen, zeide hij in vrolijke luim: ‘Wij zullen heden naar het Theatre Français gaan.’ Het was de oedipus, die gelezen werd; en bij de bekende verzen:
Les prêtres ne sont pas ce qu'un vain peuple pense;

Notre crédulité fait toute leur science.

{==704==} {>>pagina-aanduiding<<}


merkte buonaparte op, dat voltaire, zonderling genoeg, deze regels in een stuk had gebragt, waarin de ligtgeloovigheid des volks ten aanzien der Priesters schering en inslag was, en deze ligtgeloovigheid bovendien geregtvaardigd scheen, naardien al de uitspraken der laatsten letterlijk vervuld werden. ‘Den Dichter,’ voegde hij er nevens, ‘is men geneigd alle onbestaanbaarheden te vergeven; den Staatsman, daarentegen, worden dezelve als onvergeeflijk toegerekend.’

Geestige regtschapenheid.

Boileau vleide nooit. Lodewijk XIV leide hem, op zekeren tijd, verzen, waaraan hijzelf, met veel inspanning en heimelijke voldoening over het welgelukken, zijne krachten beproefd had, ter beoordeeling voor. ‘Sire!’ was het merkwaardig antwoord van den moedigen boileau, ‘niets is uwer Majesteit onmogelijk. Gij wildet slechte verzen maken, en het is u gelukt!’

De klisteerspuit een geslachtwapen.

Een voornaam Abbé had een kanonikaat in de kerk van Maçon verkregen, en moest nu het bewijs wegens zijne voorouders overleggen. Het kapittel weigerde hem toe te laten, wijl eene zijner grootmoeders de vrouw eens apothekers geweest was. Deze uitspraak, echter, wist hij door een koninklijk bevelschrift te vernietigen, en werd vervolgens aangenomen. Een spotvogel dacht voor hem een geslachtwapen uit, verbeeldende eene klisteerspuit, met het omschrift: j'entre dans tout les corps.

Gesprek tusschen twee matrozen.

Is de reis voorspoedig geweest? - Zeer voorspoedig. - De equipage bestendig gezond gebleven? - Ja: onze Dokter viel overboord, twee dagen na ons vertrek.

Aan een' makelaar a carricle.


Hoe sloofde, als bô, Mercuur, met vleugels aan de voeten, 
Ja ook aan 't hoedje vast, om elk beleefd te groeten! 
Gij zet u rustig slechts in uw karrikel neêr, 
En zwaait den slangenstaf als oppermagtig heer. 






{==705==} {>>pagina-aanduiding<<}

Mengelwerk.

Verhandeling, ten betooge, dat ware beschaving de grondslag is van menschelijk geluk, en tevens den weldadigsten invloed heeft op de welvaart van elk bijzonder volk.

Door Pieter Barnouw, Onderwijzer te Zaandijk. (*)

Wanneer wij slechts een' vlugtigen blik werpen op al de schepselen, welke de oneindige Wijsheid op deze aarde heeft geplaatst, dan valt ons dadelijk als van zelve onder de aandacht, dat de mensch, bij al wat leeft en geniet, een ten uiterste behoeftig schepsel is. Naakt en krachteloos komt hij ter wereld, en blijft jaren lang in zulk eenen hulpbehoevenden toestand, dat hij zijn voortdurend bestaan grootendeels alleen aan de liefde en zorg van anderen te danken heeft. De dieren, daarentegen, van de grootste tot de kleinste, van den olifant tot de mier, van den walvisch tot den glimworm, van den arend tot de mug, van het vlugge rendier der noordpoollanden tot de hoornslek, welke zich aan de takken onzer vruchtboomen vastklemt, - alle komen zij te voorschijn, voorzien van het noodige te hunner dekking, en toegerust met de vereischte werktuigen, waardoor zij zich tegen hunne vijanden verdedigen, en zich tevens al die genoegens kunnen bezorgen, voor welker genot zij vatbaar zijn. Boomen en planten bevinden zich juist op die plaats, waar hun alles tot het leven, tot hunnen groei en de voortplanting van hun geslacht wordt toegevoerd; de die-
{==706==} {>>pagina-aanduiding<<}
ren zien alles, wat hun het leven doet beminnen, door de liefderijke hand der Voorzienigheid, in den kring gebragt, waarin zij zich bewegen; hun maaltijd vinden zij dagelijks, zelfs reeds op de plaats hunner geboorte, voor hen toebereid, of zij zijn door de natuur met kunstdriften en fijnere zintuigen beschonken, welke zelden hun doel missen; de natuur, of liever de wijze Schepper, heeft hun geleerd, langs zekere wegen dat alles te vinden, wat tot vervulling hunner behoeften noodig is, het goede van het kwade te onderscheiden, het eerste te kiezen, en aldus, zonder vreemde hulp, het toppunt van genot te bereiken. Maar de mensch, de mensch alleen staat daar, ontbloot van al die middelen. Eene langdurige ondervinding moet hem leeren kennen, wat hem goed en nuttig,
schadelijk of nadeelig is; door overleg, vlijt en gedurigen arbeid moet hij zich het noodige levensonderhoud verschaffen; en de som zijner bekwaamheden is geen bloot geschenk der natuur, maar wordt langs eenen moeijelijken, langdurigen weg verkregen. Geen schild dekt hem tegen de aanvallen zijner vijanden; geene vacht of vederen beschutten hem tegen de onguurheid der jaargetijden; en hij mist daarbij de noodige werktuigen en kunstdriften, om zich een veilig verblijf te bereiden, waarin hij eene verkwikkende rust genieten, of, bij eenen langen winterslaap, het gebrek ontvlieden kan. En echter is de mensch, hoe schijnbaar stiefmoederlijk door de natuur uitgezet, aan het hoofd van het dierenrijk geplaatst, en gebiedt, als de heer der schepping, over de werken van Gods hand. De os op onze weiden moge zich gelukkig gevoelen, wanneer hij, met welig gras en klaver verzadigd, zich op het mollige groen ter ruste nedervlijt, - de mensch toch is, zonder tegenspraak, van een' veel verhevener aanleg, en dus moet dan ook het geluk, waarnaar hij zoo reikhalzend streeft, van grooter en edeler oorsprong wezen. Aan de plant worden groei en levenskracht door de natuur als van zelve toegevoerd; het dier zoekt en vindt langs zekere wegen de voldoening zijner begeerten, - de mensch alleen kan door

{==707==} {>>pagina-aanduiding<<}
eigene kracht zichzelven zijnen gelukstaat bereiden: dit is het onderscheid, dit is de opklimming, welke Gods liefderijke wijsheid onder zijne schepselen op deze aarde heeft gelieven daar te stellen; eene schikking, waardoor de menschelijke geest zich boven de zigtbare natuur verheft, derzelver grondstoffen aan hem dienstbaar maakt, van al wat leeft en groeit den tol ontvangt, en zelfs van de ingewanden der aarde zijne schatkamers maakt. - Het is dan niet zoo zeer het uitwendig voorkomen van den mensch, hetwelk reeds den adeldom van zijnen stand doet kennen; maar het is de ontwikkeling van den inwendigen mensch, het zijn zijne redelijke vermogens, het zijn zijne zielskrachten, welke hem boven plant en dier zoo veel vooruit doen hebben; het is eindelijk, in den volsten zin des woords, zijne beschaving, welke hem doet zijn, wat hij zijn kan en worden moet, zal hij voor zichzelven gelukkig en voor anderen nuttig wezen.
Het was deze waarheid, Mijne Heeren! welke mij voor den geest zweefde, toen ik mij gereed maakte, om eene op mij genomene spreekbeurt in deze vergadering te vervullen. Vereert mij, bij de nadere ontwikkeling derzelve, met uwe aandacht, daar ik wenschte te betoogen: dat ware beschaving de grondslag is van menschelijk geluk, en tevens den weldadigsten invloed heeft op de welvaart van elk bijzonder volk. Zien wij dan, in de eerste plaats, wat wij door ware beschaving te verstaan hebben; ten tweede, hoe deze de grondslag is van het geluk van elken mensch in het bijzonder; en ten derde, dat ware beschaving ook den weldadigsten invloed hebben moet op de welvaart van iedere maatschappij en elk bijzonder volk.
1. Mag ik het dan als voldongen houden, en zal uw aller gevoel zekerlijk met mij daarin wel overeenstemmen, dat de mensch, hoe behoeftig ook geboren, van eenen veel hooger' en edeler' aanleg is dan de dieren, met welke hij de vruchten der aarde deelt, dan moeten bij den mensch, in het wijze plan der Voorzienigheid, uiterlijke omstandigheden, de plaats zijner geboorte, zijne langzame ontwikkeling, zijne menigvuldige behoeften, zijne na-
{==708==} {>>pagina-aanduiding<<}
tuurlijke gezelligheid, en de stand en kring, waarin hij leeft en werken moet, als zoo vele middelen dienen, om zijnen verhevenen geest te doen kennen, en hem tot zijne hoogere bestemming op te leiden; dan moet hij ook als redelijk schepsel zijne zedelijke krachten oefenen, en dezelve invloed doen hebben op zijnen wil en de neigingen van zijn hart; met één woord, hij moet in beschaving toenemen.
Door ware beschaving verstaan wij dan eene juiste en doelmatige ontwikkeling der zielskrachten van den mensch, waardoor hij in staat gesteld wordt, om zich van zijne gewaarwordingen regt duidelijke denkbeelden te vormen, over dezelve wèl te kunnen oordeelen en te besluiten, benevens eene grondige ervarenheid in die kundigheden en wetenschappen, welke tot zijnen kring behooren, en eindelijk in de vorming en leiding van zijn hart, van zijn gevoel en van zijnen wil. Zij bestaat dus in de ontwikkeling van den geheelen mensch met al zijne krachten en vermogens, en in de vorming van deszelfs zedelijk karakter.
Ware beschaving onderscheidt zich derhalve van hetgeen men wel eens daarvoor poogt uit te venten, door meer te willen schijnen dan wel te zijn, of van de neiging van sommigen, welke de beschaving der verstandelijke vermogens aan de vorming van het hart, of wederkeerig de veredeling van hart en gevoel aan de ontwikkeling des verstands opofferen; welke beide, op zichzelven genomen, het vermogen missen, om den mensch tot zijne oorspronkelijke bestemming op te leiden. Zij vertoont zich, ja, in hare uiterlijke bevalligheid, in houding, taal, gebaren, enz.; maar zij wraakt die gedwongene manieren en uiterlijkheden, welke zoo menigmaal de plaats van wezenlijke hoedanigheden moeten vervullen, benevens de zucht der zoodanigen, die, bij den roem van hoogere beschaving, de verderfelijke kunst geleerd hebben, om, bij het hunkeren naar eer of aanzien, zich naar den toon der groote wereld te schikken, of wel, alleen om

{==709==} {>>pagina-aanduiding<<}
te behagen, hunne anders goede beginselen aan lage vleijerij, aan ijdelheid en ligtzinnigheid prijs geven.
Alzoo behoort tot de ware beschaving niet zoo zeer, dat de mensch veel wete of eigenlijk geleerd zij, dat hij in vele wetenschappelijke kundigheden boven anderen uitmunte, of wel in alle menschelijke bekwaamheden den hoogsten trap bereikt hebbe; hiertoe schieten niet alleen zijne vermogens, maar zelfs zijn leven te kort. Het is waar, de man, die in het eene of andere vak van geleerdheid of kunst zijne bijzondere verdiensten heeft, en de wereld met zijne verworvene kundigheden en nasporingen voorlicht, heeft eene billijke aanspraak op onze hoogachting en erkentenis; maar zullen wij ook dengenen niet beminnen, of wel den verdienden lof weigeren, die met geringere kundigheden in hetzelfde vak geplaatst is, en daarin naar zijne vermogens en zijnen aanleg arbeidt, ofschoon hij in eenen meer engen kring werkt en nuttig is? En, kunnen dan juist geene uitstekende bekwaamheden, hoe weldadig anders voor het maatschappelijk leven, de waarde van den mensch bepalen, dan zullen wij ook den man niet miskennen of onze achting weigeren, die geene wetenschappelijke of geleerde kundigheden bezit, die van jongs af tot zwaren arbeid verpligt is, onze velden bebouwt of in onze fabrijken arbeidt, wanneer deze over zaken, welke tot zijnen kring behooren, juist oordeelt, in zijnen arbeid vaak geen minder overleg, kunst en vlijt ontwikkelt dan de eersten, en daarbij eene wijze levenskeuze weet te doen, welke hem zijne ervaring heeft aangeprezen, en die dikwijls zoo zeer bij schoolsche geleerdheid afsteekt.
Trouwens, wat baat het ook den mensch, wanneer al zijn verstand de hoogstmogelijke beschaving bereikt, indien hij daarbij tevens niet in zedelijke goedheid is toegenomen? Hij moge als geleerde de wereld aan zich verpligten, als koopman, bij het veelomvattende zijner bemoeijingen, en bij de naauwkeurigste berekeningen van al wat voordeel aanbrengt, voor de maatschappij van groot belang wezen, of als een strenge zedeleeraar aan

{==710==} {>>pagina-aanduiding<<}
anderen het nut en de noodzakelijkheid van elke pligtsbetrachting onwedersprekelijk bewijzen, hij zal toch, bij al zijne kundigheden, voor zichzelven geene schrede nader aan zijne oorspronkelijke bestemming als zedelijk wezen gekomen zijn, wanneer zijne bekwaamheden geenen invloed hebben op zijn hart en gevoel, omdat hij de noodige krachten mist om zijne hartstogten en neigingen te beteugelen, welke bij hem de drijfveren tot zoo veel wezenlijk groots en edels hadden kunnen zijn. Even zoo min zal hij der volmaking nader komen, die zich alleen door zijn hart en gevoel laat leiden, en de beschaving zijner verstandelijke vermogens verwaarloost; hij zal, bij zijne zucht tot werkeloosheid, over vele teleurstellingen klagen, en, door den uitwendigen schijn als overmeesterd, ten speelbal verstrekken aan de menigvuldige aandoeningen, welke beurtelings zijne ziel bestormen; door gebrek aan doorzigt zal hij dikwerf aan vermomming en bedrog ten doel verstrekken, en, door list verschalkt, tot een geschikt werktuig van snoodheid gebruikt, of, door de zinnelijkheid ingewikkeld, aan den afgrond van zedeloosheid gebragt worden. Hij is dan gelijk aan een roerloos schip op eene onstuimige zee, op hetwelk de schepelingen als om strijd hunne magtelooze pogingen in het werk stellen, om aan het slingerende vaartuig nog eene behoorlijke rigting te geven, tot dat hetzelve eindelijk tegen de klippen geworpen en eene prooi der golven wordt.
Wij besluiten uit dit een en ander, dat geene wetenschappelijke kundigheden, welke sommige standen vereischen, op zichzelven genomen, den mensch beschaven, indien niet die verkregene kundigheden tot verhooging van 's menschen verhevenen aanleg worden toegepast, wanneer niet zijn hart veredeld, zijn zedelijk gevoel behoorlijk ontwikkeld, en zijn wil door vaste grondbeginselen geleid wordt. Ware beschaving moet dan den mensch opleiden tot levenswijsheid, voor elken mensch in elken stand verkrijgbaar: zij vormt, door leiding en aankweeking zijner natuurlijke, verstandelijke en zedelijke hoeda-
{==711==} {>>pagina-aanduiding<<}
nigheden, datgene in hem, wat men het zedelijk karakter noemt; zij brengt hem, als het volkomenste der zigtbare schepselen, het liesderijke doel der Godheid nader, en schenkt hem, boven zinnelijk genot, hier die gelukzaligheid, welke uit eene doelmatige aanwending zijner redelijke en zedelijke krachten voortvloeit, en eenen weldadigen invloed op zijne medebroeders hebben moet. Dit nu in eenige bijzonderheden nader te ontwikkelen, zal het volgende meer belangrijke gedeelte mijner verhandeling uitmaken.
2. Het is dan geene gewaagde stelling, - de gansche levende en bezielde natuur zoo wel, als de rede en onze eigene overtuiging, prediken ons luid: de mensch is tot geluk geboren. Hierin staat hij dus met de dieren gelijk, dat hij, even als deze, eenen sterken afkeer heeft van alles, wat hem eene onaangename aandoening verwekt, en tevens eene onweêrstaanbare begeerte koestert tot alles, wat de som zijner genoegens kan vergrooten. Deze neiging is door den wijzen Schepper zigtbaar in al zijne schepselen ingedrukt; eene neiging, der hoogste Liefde waardig, welke wilde, dat elk schepsel, naar den aard zijner vatbaarheid, deel zoude hebben aan al de weldaden, welke Zij door de gansche schepping zegenend heest uitgebreid. Aan het redelooze dier moesten deszelfs natuurdriften hierin tot geleidsters dienen, welke driften voor hetzelve als eene wet zijn, die het blindelings moet volgen, aan welke het zich niet kan onttrekken, en waardoor het dan ook is, wat het wezen moet en immer zijn kan; maar den mensch, dat zoo zeer bevoorregte wezen, werd een onschatbare rijkdom van zielsvermogens geschonken, opdat deze hem het zoo gewenschte goed, dat kostbaar kleinood, het geluk des levens, zouden deelachtig maken, en hem over alle schijnbare hindernissen doen zegepralen. Het dier vindt in den kring, waarin het leven moet, de voldoening zijner begeerten; maar de mensch, eigenaardig geschikt om in alle luchtstreken te leven, vindt niet alleen in elk land, aan elk oord eenen schat van voortbrengselen, welke hij het meeste behoeft,

{==712==} {>>pagina-aanduiding<<}
die voor hem van de eerste noodwendigheid zijn, en van welke hij zonder moeite en toebereiding gebruik kan maken; maar hoe oneindig vermenigvuldigt hij niet het getal dezer voorwerpen door arbeid, kunst en vlijt, daar hij dezelve honderdvoudig weet te verfijnen, te veraangenamen, te verbeteren en te veredelen! Het is waar, ook het dier ontvangt, even als de mensch, indrukselen van de hem omringende voorwerpen door den invloed der uiterlijke zinnen; maar is echter bij het dier het bewustzijn van geluk niet meer ontkennend dan wel stellig? terwijl de mensch, bij eenige beschaving en verhoogde vatbaarheid, in dezelfde voorwerpen oneindig veel meer ziet, en bij derzelver genot veel meer gevoelt; en moet het hem bij dit alles niet voorkomen, alsof al, wat hem omringt, om zijnentwille het aanzijn ontving? Voor hem toch bloeijen boomen en planten, en noodigen hem als 't ware tot genieting van allerlei vruchten uit; voor hem verzamelt de bij zijnen zoeten honig, en legt het schaap jaarlijks zijne vacht af; voor hem spint de zijdeworm zijn kunstig weefsel; hem leent het paard zijne vlugheid en kracht; voor hem buigt zich de kemel gewillig onder zijnen last, om hem met have en goed, langs ongebaande wegen, naar de afgelegenste oorden te dragen; voor hem vallen de honderdjarige eiken, en dwingen zich naar zijnen wil tot groote schepen, om hem, van over den wijden oceaan, den ganschen rijkdom der aarde toe te voeren. En zou dan de mensch, bij zoo vele voorregten, nog niet gelukkig kunnen zijn; zou hij zelfs niet meer dan eenig ander schepsel daarvoor vatbaar wezen? Ja, mijne Hoorders! ik herhaal het, de mensch is tot geluk geboren; dit was onbetwistbaar het doel van God met al zijne schepselen, en, bij de algemeenheid van dat doel, opende Hij dan ook wel inzonderheid voor den redelijken mensch duizende bronnen van genot en levensvreugde, opdat vooral in hem het allesomvattende Zijner liefde zoude uitblinken. Maar, helaas! de ervaring leert het ons
dagelijks, de mensch vindt veelal het geluk niet; hij blijft aanhoudend verlangen, zoekt en tast in het duis-
{==713==} {>>pagina-aanduiding<<}
tere rond, en grijpt naar schimmen, welke dadelijk weder zijne handen ontsnappen; hij weent en klaagt over zijn rampspoedig lot, en eene verkropte smart vervult menigmaal bij hem de plaats van die levensvreugde, welke het redelooze vee bezielt, waarbij het vischje in het water spartelt, en die hij in zijnen eigen' boezem niet vinden kan; zijne onvoldane begeerte pijnigt hem, en wordt, in plaats van eene aanprikkeling tot genot, een knagende worm aan zijn hart; zijn leven vliet kwijnend heen, en, aan den eindpaal zijner kommervolle dagen gekomen, heeft hij naauwelijks bewustheid van het geluk, waarnaar hij streefde; van de zeventig doorgeleefde jaren hebben naauwelijks zeventig uren eenen blijvenden indruk bij hem achtergelaten, ofschoon een volle stroom van zegen aan zijne voeten vloeide.
Zoodanig leeft en handelt de mensch bij eene karige, verkeerd gewijzigde of geheel verwaarloosde ontwikkeling zijner verstandelijke vermogens; of, zoo hij die al oefende, dan zeker werd er bij hem weinig of niets ter ontwikkeling zijner zedelijke krachten verrigt, zonder welke bezwaarlijk aan eenige opoffering, aan eenige deugd en zelfvoldoening te denken is. Zoodanig is doorgaans het lot van den nietigen ledigganger, die den schat zijner vermogens ongebruikt laat. Hij moge rijk zijn aan toevallige goederen der fortuin, hij deelt echter in de verachting zijner medemenschen; door zijne vadzigheid verkracht hij zijne eigene natuur, welke hem even zoo zeer tot werkzaamheid als tot genieting aandrijft, en hij kan alzoo ook nimmer met zichzelven tevreden zijn; alle moeite en inspanning van krachten zijn hem vreemd; elke hindernis beschouwt hij als eene onoverkomelijke ramp, en, daar hij van geene zelfbeheersching weet, weegt hem elke ontbering als lood op het hart; terwijl intusschen de werkzame man, die zoo menige moeite en hindernissen in zijn werk ontmoette en overwon, wiens ligchaam door den arbeid gehard, en wiens ziel door gedurige inspanning geoefend is, naauwelijks de onaangenaamheden gevoelt, welke hem van buiten aankomen. - Uit eene doelmatige

{==714==} {>>pagina-aanduiding<<}
ontwikkeling van al de krachten en vermogens, welke in den mensch sluimeren, vloeit dan als van zelve voort, dat hij leere, van zijne uitstekende voorregten, overeenkomstig met zijnen stand en betrekking, gebruik te maken. Hij gevoelt zich aldus aangespoord tot eene bestendige werkzaamheid van ligchaam en geest, dewijl deze op zijne physieke krachten, op zijne gezondheid, (zonder welke alle genot vervalt) op zijne opgeruimdheid, op zijne huisselijke genoegens en op de stevigheid van zijn karakter eenen weldadigen invloed hebben moet. Zijne zelfkennis wijst hem even zeer een arbeidzaam leven als een der vermogendste middelen aan, om woelende driften, hartstogten en neigingen te beteugelen en te leiden, tegen welker storm de gewaande godsdienstige afzondering binnen enge kloostermuren hem niet kan beveiligen.
Ook hoort men misschien wel de meeste weeklagten over ongeluk en rampen van hen, die het geluk des levens zoeken, waar het nimmer te vinden is; van hen, die doel en middel met elkander verwarren, en hunne wezenlijke bestemming voorbijzien. Het zijn de zoodanigen, en derzelver getal is niet gering, die hun grootst genoegen meenen te zullen vinden in die goederen, welke de grillige Godin Fortuin nu eens aan dezen, dan weder aan genen harer gunstelingen schenkt, - die het toppunt van geluk in eer en aanzien en schattenstellen. Dan, ach! hoe zeer vinden zij zich bedrogen! Want, hoe zal immer de voorspoed, die in uitwendige, toevallige en veelal buiten ons bereik liggende goederen bestaat, de ziel kunnen bevredigen, en haar die gelukzaligheid aanbrengen, welke alleen de vrucht zijner zedelijke vrijheid is; - die in zedelijke, onwankelbare goederen bestaat, welke van zijn verstand en wil afhangen, en zich zelfs tot over de grenzen van dit tijdelijk leven uitstrekken? Is het ook niet eene bekende waarheid, dat, hoe beperkter de kring is, waarin de mensch leeft, hoe minder behoeften hij heeft, en hoe vrolijker zijn hart zijn kan? en dat daarentegen de zorgen des levens vergrooten, daar, waar de mensch steeds den uitwendigen voorspoed najaagt, wan-
{==715==} {>>pagina-aanduiding<<}
neer hij eene al te groote gehechtheid heeft aan tijdelijke goederen, en naarmate hij meer in betrekking en aanraking komt met de wereld? Hij toch, die, door overdrevene eerzucht bezield, te veel prijs stelt op de hoogschatting van anderen, zal voor de mogelijkheid beven, dat hij zijne eer en aanzien, benevens den hoogen dunk, dien anderen van hem koesteren, in een noodlottig oogenblik zoude kunnen verliezen; en die te veel op rijkdom en vermogen gesteld is, zal voor het minste gevaar schrikken, welk hem dezelve zoude kunnen ontrooven. - Komt, bevestigt gij dit voor mij, gij, die de wereld en de menschen kent! Hebt gij niet wel eens zulke dwaze lieden in hunne woningen bezocht, en vondt gij hen daar, van allen
uitwendigen schijn ontmaskerd, niet menigwerf in eenen toestand, welke u met eigene oogen overtuigde, dat bij hen, voor welke de voorspoed zijne gaven spilt, het geluk zeldzaam gevonden wordt? Vondt gij vaak zelfs niet prachtige paleizen bewoond door rampzaligen, en leemen hutten door benijdenswaardige gelukkigen? Hoordet gij niet dikwijls de rijken bij hunne schatten zuchten; terwijl de landman, verheugd over eenen welbesteden dag, omringd van gade en talrijk kroost, een vrolijk lied zong? Trouwens, alhoewel wij het bezit der tijdelijke goederen, bij de berekening van menschelijke gelukzaligheid, geenszins ondankbaar willen versmaden, maar zelfs erkennen, dat dezelve, wèl besteed, daartoe soms middel zijn kunnen, zal niemand onzer toch wel in twijfel trekken, dat onder de schitterende vertooningen van grootheid, eer en rijkdom diepe sporen van ellende verborgen liggen, en dat de verhevene standplaatsen in het menschelijk leven gelijk zijn aan die verhevenheden der aarde, waarop al de stormen met verdubbelde kracht aanvallen, en tegen welke het geweld des donders woedt, terwijl intusschen de bewoner van het beneden liggende dal in zijne nederige stulp onbeschadigd blijft.
Willen wij dan de genoegens des levens smaken, welke ware beschaving ons aanbiedt, dan moeten wij ons, zoo veel mogelijk, van kwellende zorgen ontdoen; dan moe-
{==716==} {>>pagina-aanduiding<<}
ten wij onszelven leeren beheerschen, onze neigingen wèl besturen, en het geweld onzer hartstogten beteugelen; dan moeten wij de waarde der dingen uit het regte oogpunt beschouwen, en nimmer op iets, wat ieder toeval ons kan ontrooven, op gedaanten zonder zelfstandigheid den grondslag onzer gelukzaligheid bouwen. En, noemen wij de kinderen gaarne gelukkige schepselen, omdat hun hart nog niet vast aan bepaalde dingen verkleefd is, omdat zij spoedig de oorzaak vergeten, welke hun soms wel eens tranen uit de oogen perst, om weder nieuwe genoegens te kunnen smaken, omdat hun de veranderlijkheid der dingen een spel schijnt, hetwelk hen voor eenige oogenblikken vermaakt, en weldra weder door een ander vervangen wordt; mogten wij dan die levenswijsheid bezitten, om uit beginsel te wezen, wat de kinderen van nature zijn!

(Het vervolg en slot hierna.)




Het leven en de wandelingen van meester Maarten Vroeg.

XI.

De Hypochondrie.

Al de boeren zamengenomen verschaffen mij niet zoo veel hoofdbrekens en moeite, als onze Dominé alleen. Had de man nog maar de roos, of koortsen, of het zuur, of maagpijnen, of eene andere ziekte, waaraan ik een' naam konde geven! Dan konde ik ten minste mijne boeken eens opslaan, en naar een geneesmiddel zoeken. Maar nu weet ik er niets van te maken. Hij beziet elk oogenblik zijne tong in den spiegel, vraagt aan zijne vrouw, aan de meid, aan den schoolmeester, aan elken boer, die er inkomt, hoe hij er toch uitziet, en wordt boos, als zij ‘goed’ zeggen. Hij wandelt onrustig de kamer op en neêr, loost diepe zuchten, en kneedt zijn' buik, als

{==717==} {>>pagina-aanduiding<<}
de bakker zijn deeg. Van al die toevallen vind ik niets in mijne boeken; en, daar de man voorts goed eet en drinkt, goed slaapt, en zijne zaken behoorlijk verrigten kan, heb ik begrepen, dat hij zoo wat hiep, en al dat ziek-zijn gekheid was. Tegen eene ingebeelde ziekte, dus redeneerde ik, is niets beter, dan ingebeelde medicijnen; en, daar ik mijne Apotheek reeds meer dan eens was rondgewandeld, wanneer ik slechts het minste in tong of pols bespeurde, hetwelk mij tot een of ander middel regt gaf, nam ik ten laatste het wanhopig besluit, om Dominé pillen uit roggebrood te laten slikken. Ik wil wel bekennen, dat mij dit besluit veel kostte, en ik hem, met meer gerustheid en genoegen voor mijzelven, rattenkruid of loodsuiker had gegeven. Het is mij bekend, dat beide als geneesmiddelen gebruikt worden; maar van het roggebrood heb ik nog nooit ééne waarneming gelezen, en hoe ik oude en nieuwe Schrijvers, die ik verstaan kon, (en dat is juist niet veel) doorbladerde, ik vond er niets van. Intusschen, het moest. Om dan mijn' afkeer van dit onmedicinaal middel te overwinnen, liet ik een klein roggebroodje tot dit gebruik expresselijk bakken, en, het behoorlijk van zijne korst gezuiverd hebbende, leide ik het een paar dagen in een' ledigen extractpot. Ik kon niet nalaten, het in een vijzeltje fijn te wrijven en te kneden, en de pillenmassa op mijn pillenplankje met zoo veel naauwkeurigheids te verdeelen, alsof er voor 't minst extract van dolle kervel in was.
Na verloop van eenige dagen klaagde Dominé zeer over spanningen op de borst, welke hem zelfs de nachtrust benamen, en die hij aan de sterke middelen, door mij voorgeschreven, weet: want hij had duidelijk gemerkt, dat het na de pillen erger werd, ze daarom opzettelijk eens een' geheelen dag laten staan, en toen veel minder hinder van zijne kramp gehad. Dit berigt ontstelde mij meer, dan of ik mij overtuigd had, dat de kanker in de ingewanden, of eene beklemde breuk, hem folterde. Ik wist er nu geene mouwen meer aan te hechten, en besloot mijn' vriend wakker om raad te vragen.

{==718==} {>>pagina-aanduiding<<}

Onderweg rezen er allerlei overleggingen in mijnen geest op. Ik vond er iets bespottelijks in, een' Geneesheer te gaan raadplegen, waar geene ziekte voorhanden was, en kon het met mijzelven niet eens worden, wat ik toch den Doctor zeggen zou. Ik bedacht allerlei verontschuldigingen, zonder dat ééne mij voldeed; zoodat ik reeds voor den man stond, eer ik wist, wat te zeggen. Naderhand heb ik dikwijls gedacht, dat de Beschermëngel van Dominé mij toen den mond sloot: want nadat ik, bij gebrek van inleiding, mijnen vriend wakker een kort verhaal gedaan had van hetgene mijn, in mijne oogen gezonde, patiënt ondervond, en nu dacht, dat hij, met mij, eens hartelijk over der menschen dwaasheid zoude lagchen, zeide hij mij, met een zeer ernstig gelaat, dat hij den ongelukkigen man den volgenden dag een bezoek wilde geven, en dan eens met mij overleggen, wat tot zijne redding te doen stond.
Ik stond als voor het hoofd geslagen, en meende waarlijk, dat mijn schrandere vriend door het algemeene euvel van ons gild, de kwakzalverziekte, besmet was geraakt. Hiervan werd ik bijna geheel overtuigd, toen hij des anderen daags den lijder met zoo veel oplettendheids onderzocht en zoo ernstig ondervroeg, alsof hij een' patiënt met een' lintworm, of met een' steen in de blaas, onderhanden had. - Toen het gesprek met Dominé was afgeloopen, en wij naar mijn huis gingen, vroeg eindelijk de Doctor mij, waarvoor ik de kwaal had aangezien? Zonder te aarzelen, en uit volle overtuiging, zeide ik: ‘Voor gekheid en inbeelding.’ - ‘En geneest gij die ziekte met roggebrood?’ was het antwoord. Ik keek hem daarop aan, en vroeg, of hij dan den Dominé in vollen ernst voor ziek hield. ‘In vollen ernst,’ zeide hij: ‘of meent gij, dat tot eene kwaal altijd zulke duidelijke veranderingen in het ligchaam noodig zijn, dat wij ze met onze lompe vingers moeten kunnen voelen en tasten? Het is een groot gebrek bij de meeste Geneesheeren, dat zij, bij een' lijder geroepen, altijd verwachten eene ziekte te zullen zien, zoo als die in hunne boeken

{==719==} {>>pagina-aanduiding<<}
beschreven staat. Hierop is al hunne opmerkzaamheid gerigt; en, terwijl zij de slagen van den pols tellen en weêr overtellen, of er een te veel of te weinig is, op het minste vlekje op de tong hunne oogen uitkijken, en den lijder duizend vragen doen, vergeten zij den mensch, terwijl zij naar de ziekte zoeken. Men zou toch denken, dat, daar alle menschen zichzelven bewust zijn, dat er iets in hen is, onderscheiden van hunne maag, en armen en beenen, en oogen, en alle overige deelen van hun ligchaam, de Geneeskundigen dat iets niet zoo geheel zouden voorbijzien. Wat zouden wij toch van een' horlogiemaker denken, die altijd de veer over 't hoofd zag, alsof dit een deel ware van weinig belang, of waaraan niets te doen is? Zoo omtrent moet ik den Arts aanmerken, die in de menschelijke kwalen altijd ontsteking, of kramp, of koorts, of wat het dan ook wezen moge, ziet; die in een ziek mensch niets dan ingewanden, en vaten, en zenuwen, en spieren bemerkt; die op den geest zoo weinig acht slaat, alsof van tienduizend menschen naauwelijks één zulk een ding omdroeg. Ik beken, in menig mensch is de geest als een droppel wijn in een bierglas water. Maar, al zie ik niets van dien droppel, de scheikundigen beweren toch, dat hij er in is. En zoo simon paap, wat het ligchaam betreft, zoo goed een mensch is als wijlen de reus cajanus, zal een zieltje, dat niet dan met groote inspanning tot tien kan tellen, zoo goed den naam van menschenziel verdienen, als die van newton of boerhaave.
Dit zoo zijnde, moet het, zoo mij voorkomt, voor den Geneesheer geene onverschillige zaak zijn, zich wèl van die waarheid te overtuigen, dat in elk mensch eene ziel zit. En, gelijk een spinneweb niet alleen door vliegjes en uitwendige voorwerpen, maar ook door de spin zelve wordt in beweging gebragt, moeten wij het daarvoor houden, dat ons ligchaam, als een zielewebbe, niet alleen door de dingen van buiten, maar ook door de ziel wordt aangedaan. Gelijk voorts de spin onrustig wordt, als hare webbe door een of ander voorwerp,

{==720==} {>>pagina-aanduiding<<}
door de vochtigheid der lucht en dergelijke wordt aangedaan, voelen wij onze ziel door het gansche ligchaam rijden, als deszelfs gelijkmatige werking gestoord wordt. Elk beseft, dat dit eer moet gebeuren, en heviger stoornis verwekken, naarmate het weefsel, waarin zij zit, en zijzelve, gevoeliger is.
Zoodra die gevoeligheid zoo overmatig is, dat de minste beweging in het ligchaam den geest mede in beweging brengt, is dit eene ziekte, en die ziekte heet hypochondrie. Gij kunt ligt nagaan, dat dezelve zoo vele gedaanten moet hebben, als er ingewanden, ja als er vezeltjes, vaatjes, kliertjes en zenuwen in ons ligchaam zijn. Ieder deeltje, van welks werking een gezond mensch niets bemerkt, kan zulk eene gevoelige spinneziel hevig aandoen en geheel in onrust brengen. En nu die ziel zelve. Wij weten er zoo bitter weinig van, dat het bijna schande is, er van te spreken. Doch als het kleinste zieltje boos wordt, of door eene andere drift ontstoken, hoe hevig zien wij hare webbe bewogen! En droogt zij niet uit van nijd, haren spinnenäard regt ontdekkende? In één woord, kunt gij u eene aandoening herinneren, bij welke uw geheele gestel niet in beweging kwam? Ik ten minste niet; en ik zou durven wedden, dat, welken boer wij ondervragen, hij hetzelfde zal bekennen. In de stad moeten wij het niet vragen: want daar hebben de menschen doorgaans, in plaats van ziel, verstand, of genie, of zenuwen, of wat anders.
Ieder is het bekend, dat, terwijl in ons ligchaam alles in beweging is, om ons aardsche aanzijn te bewaren, de ziel zich niet alleen daarmede niet behoeft te bemoeijen, maar zelfs geene kennis draagt van hetgene in hare woning omgaat. Zij gelijkt daarin naar de Dames van onzen tijd, die, onbewust van hetgene in kelder of keuken is, of daar omgaat, geheel daar buiten leven. Ook onze ziel heeft hare huishoudster. In overoude tijden heette die Dame ingeschapene warmte, naderhand zenuwgeest, welke dezer dagen onder dien van zenuw-ether, of zenuw-dampkring, wederom voor den dag is gekomen,

{==721==} {>>pagina-aanduiding<<}
nadat de levenskracht eenige eeuwen dien post had waargenomen, doch nu, wegens ouderdom op stal gezet, zelfs al hare achting kwijt is, dewijl men haar niet berekenen kan, noch onder de gedaante van hoeken en cirkels op het bord teekenen. - Maar, als nu iemand ongelukkig zulk eene spinnenziel ten deele viel, waarin ik gezegd heb, dat de grond van de hypochondrie gelegen is, helpen al die voorzorgen niet. Is nu de maag bezig het onschadelijkst voedsel te verteren, het al te gedienstig zenuwgestel brengt die bewegingen naar de ziel over, die er onrustig door wordt aangedaan. Eene kleine belemmering in de ademhaling is in staat, zulk een' mensch een' verschrikkelijken angst aan te jagen, en al zijn genoegen te vergallen. - Met een vrolijk gelaat en luchtige houding treedt *** de danszaal binnen. Maar naauwelijks slaat hem de warme lucht op de borst, of zijn gelaat verandert, zijne beenen worden zwaar als lood, de vriendelijkste woorden stuiten op hem af als een stuiter op een' marmersteen, en hij schijnt er alleen te zijn, om de algemeene vreugd door norsche somberheid te temperen. Dergelijke tooneelen levert het leven van den hypochondrist ieder oogenblik op. Eene kleine opzetting van winden, eene belette uitwaseming, eene geringe vermoeijenis der ledematen, eene korte inspanning van den geest is in staat, hem uren, dagen, ja weken het leven tot eene hel te maken; terwijl allerlei schrikbeelden hem vervolgen, en het kijken van de tong en van andere dingen, van erger natuur, hem tot éénige uitspanning doen wezen.
Is zulk een mensch nu niet ziek? Is hij geen drankje waard? Is hij niet dubbel waard, dat de Geneesheer zich ernstig met zijnen toestand bemoeije? En echter, hoe menig Arts rekent zulke kranken alleen naar hetgene zij hem opbrengen, vermoeit er zijne hersenen niet over, ten zij misschien met het uitdenken van middelen, die schaden noch baten, en schaamt zich bijna, dat hij zulke lijders den pols voelt. Zij zijn hem, wat de figuranten op het tooneel zijn; zij vullen zijn' ledigen tijd en zijne beurs. Is

{==722==} {>>pagina-aanduiding<<}
het dan juist noodig, dat een zieke blind of lamlzij, of in hevige stuipen ligge, om de aandacht van een' Geneesheer te vestigen? Ik wil gaarne bekennen, die beklemming op de borst, die moeijelijke spijsvertering, die verstoppingen en winden bestaan grootendeels alleen in de verbeelding van den zieke. Maar, hoe komen zij er? Voorzeker door eene ziekelijke gevoeligheid van ligchaam of ziel, of van beide. Wij moeten dan niet te velde trekken tegen die ingebeelde kwalen, maar tegen de ziekelijke stemming van het gemoed, of van het zenuwgestel, welke ze veroorzaakt. Te dien einde is het vooral noodzakelijk, dat men zoo veel van de dagelijksche geneeskunst vergete, als men kan. Het is zeker zeer gemakkelijk, de lange rij van resolventia, emollientia en demulcentia door te loopen, en, als men daarmede het ligchaam zoo week en murw gemaakt heeft als nuchter kalfsvleesch, door kracht van stomachica, tonica, roborantia, confortantia, stimulantia, analeptica, en de hemel weet wat al meer, de kunstmatig verslapte vezels even kunstmatig te versterken. Dit mag manoeuvreren heeten naar de echte regelen der geneeskundige taktiek, hier zal men er niet mede vorderen. Menschenkennis, daarentegen, gepaard met liefde en geduld, onder allerlei gedaanten, die van apothekersdrankjes, klisteren, bloedzuigers en koppen niet uitgezonderd, zijn het beste kruid tegen deze kwaal. Jammer, dat men die oude middelen geene nieuwe namen geven, of er geene alkaloïden en zouten uit trekken kan. Dan, lieve vriend, zoudt gij eens zien, hoe veel boekjes vol waarnemingen over dat onderwerp ons overstroomen zouden.’ (*)

{==723==} {>>pagina-aanduiding<<}

Schoon deze lange redevoering maar half tot mijn verstand doordrong, begreep ik er echter uit, dat mijne roggebroodspilletjes eerst dàn konden te pas komen, als het uitgemaakt was, dat Dominé roggebrood noodig had; dat ik mijn' gezonden patiënt ziek moest verklaren, en de oorzaak zijner kwaal uitvorschen, even zoo goed alsof hij de koorts of vallende ziekte had. Tot mijne blijdschap raadde Doctor hem het reizen aan; en dit had zulk eene goede uitwerking, dat Dominé thans ziekten krijgt, waarvan ik in mijne boeken lezen, en die ik op de gewone manier, met drankjes, potjes en pilletjes, genezen kan.




Geschiedkundige grondslag van Shakespeare's treurspel, Hamlet.

(Volgens saxo grammaticus, Ed. Francof. ap. Wechel. 1576. fol.)

In het beroemde treurspel, Hamlet, van shakespeare, sedert door ducis ook voor het Fransche tooneel bewerkt, is de hoofdpersoon geenszins uit de lucht gegrepen. Het geheele beloop is vrij naauwkeurig gevolgd naar den Deenschen Geschiedschrijver saxo grammaticus, eenen monnik, die in de twaalfde Eeuw leefde, en wiens verhalen vóór de Christelijke jaartelling inderdaad zeer fabelachtig en onzeker zijn, maar

{==724==} {>>pagina-aanduiding<<}
nogtans in zijnen tijd algemeen geloofd werden, en waarschijnlijk op den grondslag der overlevering rusten, waarvan men het vermogen, wat het bewaren van heldendaden betreft, in het voorbeeld van ossian ziet, wiens gedichten daardoor veertien Eeuwen lang in stand zijn gebleven. Wij zullen dus eenige der voornaamste trekken van dit merkwaardige, zeker bij uitstek voor het tooneel geschikte, verhaal opgeven.
De vader van shakespeare's hamlet heette horwendil, en was slechts Stedehouder van Koning rorik in Jutland. Horwendil was een volmaakt held in den geest van dat volk, d.i. een zeeschuimer van den eersten rang. Eens ontmoette hij coller, een' beroemden Noorweegschen zeeroover, die lang reeds wenschte zich met hem te meten, op een woest eiland, en sloeg terstond een tweegevecht voor op leven en dood. Gereedelijk werd dit aangenomen; doch van wederzijden beloofde men elkander eene prachtige begrafenis. ‘De schoonheid van het bloeijende eiland,’ zegt de gevoelige monnik, ‘weêrhield het staal in hunne vuist niet.’ Horwendil was overwinnaar, en bezoedelde, na eene statige uitvaart des gesneuvelden, zijne overwinning door den moord van deszelfs zuster. Na drie jaren, rijk aan heldendaden, verwierf hij de hand van geruth (de gertruid van shakespeare), dochter van zijnen Koning rorik, bij welke hij eenen zoon had, met name amleth (hamlet). Zijn broeder fengo, intusschen, (claudius bij den Dichter) leide den gelukkigen held eene hinderlaag, doodde hem met eigene hand, en verwierf daarop de hand der Koningsdochter, zijne schoonzuster. Hij zelf verontschuldigde zijnen moord, door het voorwendsel, dat hij de zachte, goedhartige geruth uit de handen eens dwingelands gered had. (Men ziet, hoe gelukkig shakespeare hier het verhaal van saxo verlaten, en onze huivering, door het geheime plegen van den moord, en deszelfs ontdekking door den geest des vermoorden, heeft weten op te wekken.) Amleth, dit alles ziende, veinsde zich krankzinnig, om zijn leven

{==725==} {>>pagina-aanduiding<<}
te redden. Hij sneed soms houten pennen, en hardde die aan 't vuur. Op de vraag, wat hij deed, was het antwoord: ‘Ik maak scherpe prikkels gereed ter wrake mijns vaders.’ Dit gaf sommigen erg. Men besloot hem dus te polsen door middel eener schoone vrouw, bij welke hij moeijelijk zijne gewaarwordingen zou kunnen verbergen. Doch de jonge amleth ontkwam dit gevaar, door de waarschuwing van een' zoogbroeder, (de horatio des Dichters) die, ‘hunner gemeenschappelijke opvoedinge indachtig, de gemeenzaamheid met den ouden vriend boven de gunst des nieuwen Konings stelde (*).’ (Dus drukt zich, niet onbevallig, de Geschiedschrijver uit.) Intusschen sprak amleth, die de leugens verfoeide, steeds dubbelzinnig en in beelden, welke met de waarheid overeenkwamen, doch door weinigen konden worden doorgrond. (Men zie, hoe bij uitstek gepast shakespeare van dezen trek in het karakter zijns helds gebruik heeft gemaakt, en beoordeele in dien geest sommige uitdrukkingen, die ons of ruw, of onverstaanbaar schijnen.) Een der vrienden van fengo, (de polonius van het stuk) ‘een man van meer verwaandheid dan beleid,’ zeide eindelijk, dat deze doortrapte list des jongelings door geene gewone middelen kon worden blootgelegd: de praatachtigheid en gedurige herhalingen van polonius vinden zich inderdaad reeds in zijne aanspraak aan den Vorst bij saxo, waarbij hij eindelijk den raad voegt, om een' vertrouwd' persoon, ongezien, als toehoorder bij een gesprek tusschen amleth en zijne moeder toe te laten, hetwelk
in 's Vorsten afwezigheid moest worden gehouden. De zoon zou voor de moeder niet veinzen. De raadgever bood zich tevens met ‘overgroote gedienstigheid’ tot bespieder aan. Fengo was hiermede zeer te vreden, en gaf voor, eene lange reis te moeten doen; terwijl de hoveling zich in het bed-
{==726==} {>>pagina-aanduiding<<}
de der Vorstin onder het stroo verborg. Amleth, aldaar toegelaten, veinsde zich volkomen krankzinnig, besteeg het bedde, en wiegde zich op en neder, om eenig verraad, zoo 't er schuilen mogt, te ontdekken. Natuurlijk voelde hij nu een ligchaam, trok zijn zwaard, en doorstak den ongelukkigen luisteraar. Toen nu de moeder, onder groot misbaar, over zijne verstandeloosheid klaagde, ontdekte hij haar, met scherpe verwijtingen over hare ‘beestachtige vergetelheid eens vroegeren en beteren echtgenoots,’ de waarheid, en de redenen zijner geveinsde krankzinnigheid. ‘Beklaag niet,’ zeide hij onder anderen, ‘mijne zinneloosheid, maar veeleer uwe schande (*).’ De moeder gaf den zoon gehoor, die haar vooral stilzwijgendheid had opgelegd, en zij voelde zich teruggeroepen tot de deugd. Te vergeefs, intusschen, werd de vermoorde hoveling gezocht, en hetgeen amleth daarvan, in zijne gewaande krankzinnigheid, ontdekte, werd niet geloofd. Doch fengo merkte nu duidelijk, dat deze verbijstering slechts gemaakt was, en zond dus den jongeling (dien hij zelf, en om zijne echtgenoote, en om haren vader rorik, niet waagde te dooden) naar Britannië, ‘met op hout geprente brieven’ (Runen-staven?), om den Britschen Koning den moord van
zijnen neef aan te bevelen. (Men weet, dat shakespeare van dezen trek mede gebruik heeft gemaakt.) Maar amleth doorzocht de zakken zijner geleiders, las den brief, schrapte zijnen naam uit, en stelde de hunnen daarvoor in de plaats, tevens met een verzoek van fengo om de hand der Britsche Koningsdochter voor zijnen ‘verstandigen’ neef. Dit had de bedoelde uitwerking. Ook in Britannië hield hij zich weder als waanzinnig, doch verborg onder zijne schijnbaar razende uitvallen telkens eenen diepen zin, die den Koning niet ontsnapte, en zijne achting voor den jongeling vermeerderde. Na een jaar toevens keerde hij naar Deenemarken terug,

{==727==} {>>pagina-aanduiding<<}
met goud in houten staven verborgen, zonder meer, en kwam juist toen men zijne uitvaart vierde: want van al het gebeurde was in Deenemarken niets bekend geworden. Men stelle zich den schrik der hovelingen voor! Weldra, echter, ging deze, naar den aard dier tot alles gereede wezens, in gelach over. Men scheen zich te verheugen; en de terugkomst des Prinsen werd met dubbele teugen gevierd, waarbij hij zelf dapper voorging, doch niettemin de hovelingen volkomen wist te bedwelmen, zonder zijn besef te verliezen. Toen liet hij eene soort van netwerk met slingers, te voren reeds op zijnen last door geruth vervaardigd, neêrzakken, waarin de ronkende wachters geheel verward, onmogelijk opstaan of ter hulpe toeschieten konden, terwijl hij het paleis in brand stak, alles in de vlammen deed omkomen, en fengo met deszelfs eigen zwaard ombragt.
Men ziet, dat deze ontknooping zeer verschillende is van die bij shakespeare, en meer heeft van die der Odyssea, of der terugkomst van orestes. Ook komt zij ons (met eenige verzachting) dichterlijker voor, dan de onwaarschijnlijke zwaardruiling bij den Britschen Dichter. Hoe het zij, in eene aanspraak ter verdediging zijner daad, door amleth aan het volk gehouden, (en zekerlijk enkel eene hersenvrucht van saxo grammaticus) zal men verscheidene trekken niet miskennen, welke de groote Bard van Strafford heeft overgenomen. Het zal den Lezer, hoop ik, niet verdrieten, hier ten slotte eenige plaatsen uit deze aanspraak te vinden, die men waarschijnlijk niet van eenen Schrijver der twaalfde Eeuw zou verwachten, en die alleen de getuigenis van den grooten erasmus zou regtvaardigen, (in Dialogo Ciceroniano) waarbij hij saxo eenen ‘levendigen, vurigen geest, met verwonderlijken rijkdom van woorden, talrijke beelden en spreuken,’ noemt, ‘wiens kracht van welsprekendheid, voor eenen Deen uit die eeuw, de hoogste bewondering verdient.’
‘Edele mannen! deze ramp’ (de brand) ‘ontroere u niet, zoo eenigen van u nog de jammerlijke dood

{==728==} {>>pagina-aanduiding<<}
van horwendil aan het hart gaat. U, zeg ik, ontroere hij niet, die nog trouw aan uwen Koning en liefde voor uwen Vader bewaard hebt. Gij ziet de uitvaart van een' broedermoorder, niet van een' Koning. Dat was een treuriger gezigt, toen gij zelve onzen Koning van eenen verfoeijelijken moordenaar (opdat ik niet zegge van eenen broeder) op het jammerlijkst om hals gebragt moest aanschouwen. Gij zelve hebt de verscheurde leden van horwendil, gij zelve zijn ligchaam, door talrijke wonden uiteengereten, met oogen vol deernis aanschouwd. Wie twijfelt, of de vrijheid des Vaderlands werd door dien afgrijselijken beul met dezen slag mede ter neder geveld? Ééne hand gaf hem den dood en u de-slavernij. Wie zou dan zoo dwaas zijn, dat hij de wreedheid van fengo boven de braafheid van horwendil zou stellen? Gedenkt, hoe horwendil u met weldadigheid koesterde, met regtvaardigheid bestuurde, met menschelijkheid op de handen droeg. Vergeet het niet, dat gij den zachtaardigsten Koning, den billijksten Vader verwisseld hebt voor eenen dwingeland en broedermoorder; dat gij, van uwe regten beroofd, alles hebt zien schenden, uw Vaderland door gruwelen bezoedeld, een juk op uwen hals gelegd, den vrijen wil zelv' u ontroofd.... en beschouwt nu het einde van dit alles, terwijl gij den misdadiger onder zijne misdaden begraven, en den broedermoorder voor zijne gruwelen ziet betalen. En van dit feit ben ik de bewerker. Ik erken, dat ik Vader en Vaderland heb gewroken, en een werk volbragt, dat ook u toekwam te doen. Geenen helper, geenen makker heb ik gehad in deze heerlijke daad; schoon ik weet, dat gijlieden u daaraan niet zoudt onttrokken hebben, zoo ik het verzocht had van hen, aan wier trouw voor hunnen Koning en onveranderlijke liefde voor hunnen Vorst ik niet kan twijfelen.
Zal ik mijn lijden ophalen? mijne rampen opsommen? mijne ellenden bijeenvoegen? - ach! gij weet

{==729==} {>>pagina-aanduiding<<}
die zelve schier beter dan ik. Door mijnen stiefvader ten dood gedoemd en opgezocht, door mijne moeder veracht, door mijne vrienden aangespuwd, heb ik mijne jaren in tranen gesleten, mijne dagen in rampen doorgebragt, en een onzeker leven geleid, vol gevaar en vreeze, ja mijn gansche leven met tegenspoeden geworsteld. Dikwerf hebt gij inwendig geklaagd en gezucht, dat mijne zinneloosheid mijnen vader van een' wreker, mijns vaders moord van de verschuldigde straffe beroofde. Dit gaf mij een verborgen blijk uwer genegenheid; ik zag, dat de herinnering mijns vaders nog in uwe harten leefde. Wiens boezem is dan zoo stug, wiens gevoel zoo tot ijzer verhard, dat hem geene deernis met mijn lijden, geen medelijden met mijne ellenden zou treffen? Gij, wier handen rein zijn van horwendil's bloed, ontfermt u over uwen kweekeling, over zijne ongelukken, over mijne bedroefde moeder, weleer uwe Koningin; verheugt u over de uitwissching der eerloosheid van haar, die den broeder en moordenaar van haren echtgenoot moest omhelzen, die dus een' dubbelen last van schande, en dat als vrouw! moest verdragen; en beschouwt dáár de assche van hem, die de vrouw zijns doorstokenen broeders schond en met misdaad bevlekte, zijnen wettigen Heer verried, u de bitterste tirannij in plaatse der ontroofde vrijheid opleide, en bloedschande op broedermoord stapelde!... Ik heb u aan deze dwingelandij ontrukt, u de vrijheid hergeven, uwe zelfstandigheid en roem als Volk hersteld, den tiran uit den weg geruimd, en gezegepraald op den beul. Het loon staat bij u; gij kent mijne verdienste: ik wacht mijne vergelding van uwe deugd.’
Door deze redevoering (vervolgt saxo) bewoog de jongeling aller harten, en deed de deernis van sommigen zelfs in tranen uitbarsten. Na het bedaren der droefheid werd hij met algemeene toejuiching tot Koning verheven.





{==730==} {>>pagina-aanduiding<<}

Levensschets van Patrick Henry, den Virginischen redenaar.

(Vervolg en slot van bl. 686.)

Het behoort niet tot ons plan, den voortgang der omwenteling te schilderen. Henry scheen derzelver begin en einde op eenmaal voorzien te hebben. Nog levende personen, aan wier getuigenis niet te twijfelen valt, verhalen van hem, dat, als hij zich eenmaal, eer nog een droppel bloeds gestort was, met eenen overste overton in gezelschap bevond, en deze hem vroeg, of hij geloofde, dat Grootbrittanje hare koloniën tot het uiterste zou drijven? hij antwoordde: ‘Ja, men zal ons tot het uiterste drijven - er zal geen vergelijk tot stand komen - de vijandelijkheden zullen spoedig beginnen, en het zal een bloedige kampstrijd worden.’ - ‘Maar denkt gij, mijnheer henry,’ hervatte de overste, ‘dat eene jeugdige natie, als de onze, zonder krijgskunde, wapenen, ammunitie, schepen, of geld om die te koopen, in staat zal zijn, zich met goed gevolg tegen de vloten en legers van Engeland te verzetten?’ - ‘Om opregt te zijn,’ zeide henry, ‘ik twijfel, of wij alleen in staat zouden zijn, met zulk eene magtige natie te kampen. Maar (ging hij met veel vuurs voort, terwijl hij van zijn' stoel opstond) waar blijft dan Frankrijk? waar Spanje? waar Holland? de natuurlijke vijanden van Grootbrittanje - waar zullen deze al den tijd blijven? Gelooft gij, dat zij ledige aanschouwers van den strijd zullen zijn? Zal lodewijk XVI dien geheelen tijd slapen? Geloof mij, hij zal niet. Wanneer hij eenmaal, door onzen ernstigen wederstand en onze onafhankelijkverklaring, heeft ingezien, dat alle uitzigt op verzoening voorbij is, dan, en niet eerder, zal hij ons van wapenen, ammunitie en kleeding voorzien; en niet alleen hiervan, maar hij zal ook zijne vloten en legers zenden, om onze gevechten te helpen voeren; hij
zal een verbond van verdediging en bescherming met ons aangaan tegen onze onnatuurlijke moeder; Spanje en Holland zullen zich daarbij voegen; onze

{==731==} {>>pagina-aanduiding<<}
onafhankelijkheid zal gegrondvest worden, en wij zullen eene plaats onder de volken der aarde innemen.’ Bij het woord onafhankelijkheid schrikte het gansche gezelschap - het was de eerste maal, dat iemand deze gedachte uitsprak - maar de wijze, waarop henry haar uitsprak, bezat al de geestdrift van eenen profeet, en de volgende gebeurtenissen deden hem bijna als eenen zoodanigen voorkomen.
Bij het groote vastelands-congres te Boston, in September 1774, hetwelk kort daarop plaats had, was hij tegenwoordig. Bij zijne terugkomst deed men hem vele vragen over de talenten der verschillende medeleden. ‘Spreekt gij van welsprekendheid,’ zeide hij, ‘zoo is de heer rutledge, van Zuid-Carolina, zeer zeker de grootste redenaar; maar spreekt men van grondige kundigheden en gezond oordeel, zoo is de overste washington daar verreweg de grootste man.’ Te dier tijd was, voor den gewonen waarnemer, aan washington niets merkwaardigs, behalve eene natuurlijke bescheidenheid, die bijna aan schuwheid grensde. Hoe spoedig en hoe volkomen zich die meening nogtans heeft geregtvaardigd, is algemeen bekend.
Thans kwam de wetgevende vergadering van Virginië wederom bijeen. Engeland had destijds den oorlog nog niet verklaard; maar, sedert de onlusten in Boston, had het, in stilte, troepen aan de noordkusten van Amerika bijeengetrokken. Dit was voor henry genoeg; zijne bezorgdheid werd daardoor gaande gemaakt, en hij sloeg de gewapende organisatie der kolonie voor. De aanspraak, welke hij bij dezen belangrijken stap als voortdonderde, schijnt op de Amerikanen dezelfde werking voortgebragt te hebben, als de redevoering van demosthenes op de Atheners: ‘Laat ons tegen philippus optrekken; laat ons overwinnen of sterven!’ - ‘Mijne heeren, (zeide hij daarin) het is den mensch natuurlijk, zich aan de misleidingen der hope over te geven. Het is ons eigen, onze oogen voor eene smartelijke waarheid te sluiten, en naar het gezang der sirene te luisteren, tot zij ons in dieren herschept. Doch past dit wijze mannen, die in den kamp voor de vrijheid staan? Ik voor mij ken slechts één licht om mijne schreden te rigten, en dat is het licht der ondervinding. Mij is geen ander middel bewust, om de toekomst te beoordeelen, dan het verledene; en oordeelen wij hiernaar, wat wordt er dan in het gedrag der Britten, sedert tien jaren, aangetroffen, om de verwachtingen te regtvaardi-
{==732==} {>>pagina-aanduiding<<}
gen, aan welke zich sommigen onzer overgeven? Is het dat genadig lachje, waarmede ons laatste verzoekschrift is aangenomen? Vertrouwt het niet! Vraagt uzelven, hoe deze gunstige opname te vereenigen is met de oorlogzuchtige toerustingen, die onze meren bedekken en ons land overschaduwen. Heeft men vloten en legers noodig tot een werk van liefde en verzoening? Misleiden wij onszelven niet! Dit zijn werktuigen van krijg en onderdrukking; de laatste bewijzen, van welke zich koningen
bedienen. Heeft Grootbrittanje ergens eenen vijand in dit gedeelte der wereld, om deze ophooping van legers en vloten noodzakelijk te maken? Neen - geenen enkelen. Zij gelden ons; zij kunnen niemand anders gelden. Men heeft ze overgezonden, om ons de ketenen aan te leggen en aan te smeden, welke het Britsche ministerie reeds lang heeft gereed gemaakt. En wat hebben wij hun tegen te stellen? Zullen wij vertoogen beproeven? Mijne heeren, dat hebben wij sedert tien jaren gedaan. Hebben wij nog iets nieuws te zeggen? Niets! Wij hebben de zaak in elk mogelijk licht geplaatst, en alles vergeefs. Zullen wij tot gebeden en demoedig smeeken onze toevlugt nemen? Welke uitdrukkingen kunnen wij vinden, die niet reeds verbruikt zijn? Ik bid u, misleiden wij ons niet langer! Wij hebben al het mogelijke gedaan, om den naderenden storm af te wenden. Wij hebben verzocht, betoogd - wij hebben gefmeekt - wij hebben ons voor den troon ter neder geworpen en deszelfs hulpe ingeroepen, om de geweldige handen van het ministerie en het parlement tegen te houden. Onze smeekschriften heeft men met verachting behandeld - onze vertoogen hebben nieuwe gewelddadigheden en beschimpingen ten gevolge gehad - ons bidden wordt niet verhoord, en wij zijn met hoon van den troon weggestooten. Te vergeefs dan voeden wij, na dit alles, de hoop op vrede en op verzoening. Er is geene plaats meer voor hoop. Zoo wij wenschen vrij te zijn - zoo wij die onschatbare voorregten, om welke wij zoo lang geworsteld hebben, ongestoord willen bewaren - zoo wij den edelen kamp, dien wij zoo lang volgehouden hebben, niet op eene lage wijze willen opgeven, daar wij elkander gezworen hebben, hem niet op te geven, vóór wij het roemwaardig doel onzes strevens bereikt hadden - dan moeten wij vechten! - Ik herhale het, wij moeten vechten! Onze éénige toevlugt zijn de wapenen en de God der heerscharen. Men zegt, dat wij zwak zijn,
en bui-
{==733==} {>>pagina-aanduiding<<}
ten staat om ons met een' zoo geduchten vijand te meten. Doch, wanneer zullen wij sterker zijn? In de volgende week misschien, of het aanstaande jaar? Dàn welligt, als men ons geheel ontwapend, en voor ieder huis eene Britsche wacht gesteld heeft? Zullen wij door besluiteloosheid en werkeloosheid krachten verzamelen? Mijne heeren, wij zijn niet zwak, indien wij een goed gebruik van de middelen maken, welke de God der natuur ons heeft in handen gegeven. Drie millioenen voor de heilige zaak der vrijheid gewapende menschen, in een land als het onze, zijn onverwinnelijk voor elke magt, die de vijand op ons zou kunnen afzenden. Bovendien zullen wij den strijd ook niet alleen strijden. Er bestaat een regtvaardig God, die over de lotgevallen der volken waakt, en die ons vrienden zal verwekken, welke voor ons zullen strijden. De zege is niet alleen des sterken; hij is des voorzigtigen, des werkzamen, des dapperen. - Maar wij hebben ook geene keus. Waren wij al laaghartig genoeg om zulks te wenschen, het is te laat om ons aan den kamp te onttrekken. Wij kunnen denzelven niet ontwijken, dan door onderwerping en slavernij - onze ketenen zijn gesmeed - wij kunnen ze in de vlakten van Boston hooren rammelen. De oorlog is onvermijdelijk. Wel, zoo kome hij dan! Het is vergeefs, de zaak te bemantelen. Eenige beeren mogen roepen: vrede! vrede! Er bestaat reeds geen vrede meer. De oorlog is werkelijk begonnen. De eerstvolgende wind uit het noorden zal den klank der wapenen tot ons overbrengen. Onze broeders zijn reeds te velde! Waarom staan wij hier ledig? Wat verlangen de heeren? Wat zoudt gij wenschen? Is het leven zóó dierbaar of de vrede zóó zoet, dat men dezelve voor ketenen en slavernij behoort te koopen? Verhoede dit de Almagtige! Ik weet niet, waartoe anderen zullen besluiten; maar, wat mij betreft, (riep hij met opgehevene armen, gefronst voorhoofd, en zijn gansche wezen van het vuur
der hem bezielende geestdrift doordrongen, uit) men geve mij vrijheid of den dood!’ - Dit besliste; zijn voorstel ging, in weerwil van alle tegenspraak, door. Zijne medeleden zaten, eene poos nadat hij geëindigd had, nog in eene soort van opgetogenheid ter neder, waarop eene onwillekeurige herhaling zijner laatste woorden volgde: vrijheid of dood! De vergadering bescheidde zich tegen eenen bepaalden dag, onder de toejuiching der Virginiërs en de onmagtige bedreigingen van lord dunmore, hunnen gouverneur.

{==734==} {>>pagina-aanduiding<<}

Deze redevoering besliste over den aard des kampstrijds, en gaf denzelven op eenmaal een krijgshaftig aanzien. Alle onderhandeling was thans geëindigd, en de gansche bevolking van Virginië verscheen in de wapenen. Kort na de oproeping van de kamer der burgers kwam er eene gelegenheid voor, bij welke patrick henry zijne vaderlandsliefde ook met daden kon bewijzen. Ten gevolge van een ontwerp, waarnaar Engeland, in geval des uitbrekens van werkelijke vijandelijkheden, de Amerikanen, zoo veel mogelijk, van krijgsvoorraad wenschte te ontblooten, landden eenige troepen te Williamsburgh, de hoofdplaats van Virginië, zoo het heette onder bevel van lord dunmore, en ligtten daar twintig vaten buskruid. Dit werd als eene openbare beleediging aangezien; en bij eene volksvergadering, die daarover te Newcastle plaats vond, ontvlamde henry het volk zoo zeer, dat hij zich spoedig aan het hoofd bevond van 5000 man, met besluit, om de teruggave te verkrijgen, of het regt van wedervergelding te oefenen. Zijn plan was op eens gemaakt: hij ging regt op Williamsburgh, den zetel der regering, los, op welken marsch zijn volkshoop gedurig toenam. Doch reeds vóór zijne aankomst bewilligde de gouverneur in alle zijne vorderingen, en de hoofdöntvanger gaf hem een bewijs voor het gansche beloop des weggevoerden buskruids. Aldus was hij, na den eersten stoot tot de omwenteling gegeven te hebben, ook de eerste, die eenen krijgstogt aanvoerde. Hij verkreeg daarna eene bevelhebbersplaats in het leger der omwenteling; doch waarbij hij geene gelegenheid schijnt gevonden te hebben, om zich bijzonder te onderscheiden. Dat hij nogtans zijn karakter getrouw bleef, blijkt daaruit, dat de afdeeling, over welke hij bevel voerde, bij zijn afscheid, dat hij ten
gevolge eener, zoo hij meende, hem aangedane beleediging nam, den rouw aannam. De staat van Virginië verkoos hem ook driemaal tot zijnen gouverneur; en het zou ten vierden male geschied zijn, zoo hij dit niet, als strijdig met de constitutie besloten zijnde, hadde afgewezen. Om dit offer regt te waarderen, moeten wij niet vergeten, dat hij nog altijd arm was en een groot huisgezin had, en dat het inkomen, aldus door hem geweigerd, buiten bijkomende zaken, duizend pond st. beliep.
Men kan aannemen, dat de gevangenneming van lord cornwallis te Klein-York, in het jaar 1781, de Amerikaansche revolutie voleindigde, en den Vereenigden Staten, volgens

{==735==} {>>pagina-aanduiding<<}
henry's voorspelling, ‘eene plaats onder de volken der aarde aanwees.’ De vrede kwam; maar het moeijelijk werk van de wedergeboorte der natie moest nog ter hand genomen worden; en hierbij vertoonde zich henry niet min werkzaam en glansrijk, dan voorheen. Op het oogenblik, dat de overwinning behaald was, schenen zijne vijandelijke gezindheden opgehouden te hebben - hij was de eerste, die den vijand, welken hij overwonnen had, de hand tot vrede en verzoening toereikte; en, zich verre boven haat en wraak verheffende, was hij er slechts op bedacht, om de rampen te verzachten, welke hij niet in staat was af te wenden. Als een bewijs der waarheid geven wij de redevoering, welke hij hield bij het voorstel, om den Britschen uitgewekenen de terugkomst toe te staan. Zij paart den geest eens christens aan de wijsheid eens staatsmans, en is ten aanzien der welsprekendheid eene zijner besten. De maatregel was zeer gehaat: een Britsch uitgewekene - het enkele woord verwekte bijna afschuw, en henry stelde zich aan luide verwijten bloot, daar hij een voorstel ter gunste van denzelven deed. De regter tyler, de voorzitter der vergadering, verzette zich het heftigst tegen hem, en vroeg openlijk: ‘Hoe hij vooral er aan denken kon, een' vijand in zijn gezin te noodigen, van welks beschimpingen en mishandelingen hij zoo veel geleden had?’ Nu antwoordde hij snel met de volgende heerlijke rede:
‘Ik beken gaarne, sir, dat ik mij over vele persoonlijke beleedigingen te beklagen heb; doch wanneer ik deze zaal der wetgeving binnentrede, dan poog ik, zoo verre de menschelijke zwakheid zulks toelaat, alle persoonlijke aandoeningen achter te laten. De tegenwoordige is eene nationale zaak; en, zoo gij wijs zijt, zult gij bij hare beslissing niets dan het belang der natie in aanmerking nemen. Op het altaar des heils van mijn vaderland ben ik gereed allen bijzonderen haat en beleediging ten offer te brengen; en ik ben overtuigd, dat het eene dwaze zelfverheffing zou zijn, zoo ik mij inbeeldde de éénige in dit huis te wezen, die zich tot zulk een offer in staat gevoelt. Wij hebben, sir, een groot land, zonder bevolking. Wat kan staatkundiger zijn, dan het te bevolken? Menschen vormen de kracht en maken den rijkdom eener natie uit. Ik zou zoo gaarne onze uitgestrekte wouden wat vroeger bewoond zien, dan volgens den gewonen loop der natuur geschieden kan. Ik wenschte de staten

{==736==} {>>pagina-aanduiding<<}
spoedig tot dien rang onder de natiën te zien stijgen, op welken derzelver natuurlijke gesteldheid hun regt geeft. Vestig uwe oogen, sir, op dit groote land - let op de gezondheid van deszelfs luchtgestel - de verscheidenheid en vruchtbaarheid van zijnen bodem; en zie dezen bodem, in alle rigtingen, van belangrijke, bevaarbare vloeden doorsneden, vloeijende naar het oosten en naar het westen, alsof de vinger Gods den loop uwer vestigingen aanwees, u tot ondernemingen uitnoodigde, en u den weg tot rijkdommen toonde. Sir, gij (de Amerikanen) zijt bestemd, om den een' of anderen tijd een groot, landbouwend en handeldrijvend volk te worden; de éénige (overblijvende) vraag is, of gij dit punt met langzame schreden, en in een of ander verwijderd tijdsgewricht, en door eene lange ziekelijke minderjarigheid heensmachtende, bereiken - en ondertusschen aan de kunstenarijen, beleedigingen en verdrukkingen van uit- en inwendige vijanden wilt blootgesteld zijn, zonder magt om dezelven te tuchtigen en te tarten, dan of gij liever, om zoo te spreken, op eenmaal het volle genot van dien verheven' stand te gemoet snellen, en in staat wilt zijn, alleen met de stoutste onderdrukkers der oude wereld te kampen. Geeft gij dezen weg de voorkeur - waaraan ik niet twijfele - moedig dan de aankomst van vreemden aan; noodig den boer, den handwerksman, den koopman uit de oude wereld, naar herwaarts over te steken, en zich in dit land der belofte neêr te zetten; maak het ten eigen verblijf voor den bekwamen, den vlijtigen, den rijken en gelukkigen zoo wel, als ten toevlugt des noodlijdenden; doe de mate uwer bevolking, zoo ras gij kunt, als overloopen, door de middelen, welke God u in handen heeft gegeven; en ik wage het, te voorspellen, dat er onder de thans levenden zijn, die dit land als een der magtigsten van den aardbodem zullen aanschouwen, in staat, sir, om zichzelven te
verdedigen, zonder tot die, altijd zoo gevaarlijke, schoon somtijds onvermijdelijke, staatkunde toevlugt te moeten nemen, van vreemden bijstand in te roepen. Ja, sir, gij zult het groot zien, in de kunsten en in de wapenen, wanneer zijne gouden oogsten over onmetelijke velden zullen golven, zijn handel tot de afgelegenste zeeën zal doordringen, en zijne kanonnen de ijdele pralerij dergenen zullen tot zwijgen brengen, die zich thans de heerschappij der baren aanmatigen. Maar, sir, daartoe zijn menschen noodig. Die digte wouden van schatbaar hout, waaronder

{==737==} {>>pagina-aanduiding<<}
uw land zucht, moeten uitgeroeid - die ontzaggelijke rijkdommen, welke de oppervlakte van uwen bodem bedekken, zoo wel als die, welke in deszelfs ingewanden verborgen liggen, kunnen slechts door de bekwaamheid en de vlijt der menschen ontwikkeld en ingezameld worden; uw timmerhout moet tot schepen worden verarbeid, om de voortbrengselen van den bodem te verzenden; gij moet handelaars en kapitalen hebben, om uwe produkten te verkoopen, en de beste markten buitenslands daarvoor op te zoeken. Uw grootste gebrek is gebrek aan menschen; en dezen moet en zult gij spoedig hebben, zoo gij wijs zijt. Vraagt gij, hoe men ze kan verkrijgen? Open uwe poorten, en zij zullen er binnenstroomen - de bevolking der oude wereld is tot overloopens toe vol - en deze bevolking zucht onder den druk harer regeringen. Sir, zij staan reeds op de teenen aan hunne vaderlandsche kusten, en zien met verlangende, smachtends blikken naar uwe oevers uit - zij zien hier, door den zegen van natuurlijke en staatkundige voorregten, met welke geen ander op den aardbodem gelijk staat, een land, waarop de weldadige Voorzienigheid haren vollen horen heeft uitgestort - een land, waarover thans de vrede zijne blanke wieken heeft uitgebreid, en waar tevredenheid en overvloed gezeten zijn voor elke deur. Zij zien iets nog aanlokkelijkers dan dit alles - zij zien een land, waarin de vrijheid hare woonplaats heeft gekozen - die vrijheid, welke zij als eene fabelachtige godin, slechts in de verbeelding der dichters bestaande, gewoon waren aan te zien - hier zien zij ze als eene werkelijke godheid, welker altaren door elks hand in alle deze gelukkige staten oprijzen - welker roem drie millioenen tongen verkondigen - en door welker zegenrijken invloed het gansche land eene lagchende gedaante vertoont. Laat haar slechts hare schoone hand aan de volken der oude wereld toesteken; zeg hun, dat zij komen; heet ze welkom, en gij zult ze van noorden, van zuiden, van oosten en van westen zien
toestroomen; uwe wildernissen zullen gezuiverd worden; uwe woestijnen zullen lagchen; uwe rijen zullen gevuld worden, en spoedig in staat zijn, de magt van elken tegenstander te trotseren. Veel brengt men tegen zulken aanwas uit Grootbrittanje, en bijzonder tegen de wederkeering der Britsche uitgewekenen in. Sir, ik gevoel het gewigt dezer zwarigheden niet. De betrekking, in welke wij tot deze verdwaalden en hun volk stonden, is niet meer de-
{==738==} {>>pagina-aanduiding<<}
zelfde. De koning heeft onze onafhankelijkheid erkend - de strijd is voorbij - de vrede is wedergekeerd, en heeft ons een vrij volk gevonden Laat ons dan de grootmoedigheid bezitten om allen afkeer ter zijde te leggen, en beschouwen wij de zaak uit een staatkundig standpunt: het is een ondernemend en geldrijk volk - het kan ons door de wegvoering des overvloeds onzer voortbrengselen nuttig worden, en ons gedurende den onmondigen toestand onzer fabrijken van de vereischte noodwendigheden voorzien. Ik voed geen vooroordeel tegen hetzelve - ik vrees het niet. Wat! zouden wij, nadat wij den Britschen leeuw aan onze voeten nederleiden, nog deszelfs jongen vreezen? Verwerp zulk eene ongegronde vrees en zulke schandelijke vooroordeelen - ontbind de boeijen van den handel - laat hem vrij zijn als de lucht; verlaat er u op, hij zal de gansche schepping doorvliegen, en op de vleugelen der vier winden terugkeeren, om dit land met rijkdommen te overstorten.’
Het is onmogelijk, de wijsheid dezer denkbeelden te miskennen. Henry's voorstel ging door, en ieder volgend jaar bewijst, dat zijne verwachtingen welgegrond waren. Amerika zag het staatkundige zijner ontwerpen welhaast bewezen, en met elken toevloed van aankomelingen is, op den duur, welvaart en verbetering over hare staten verspreid.
In deze vergadering sloeg henry een' even zoo gewigtigen, als, wegens deszelfs nieuwheid, stouten en merkwaardigen maatregel voor. De Indianen van de grenzen der Vereenigde Staten hadden de blanken altijd als roovers van den grond beschouwd, welken de groote geest hun had toegewezen. Vandaar waren zij ook altijd gereede werktuigen in de handen van elken vijand; en zelfs in tijd van vrede hingen zij, als eene van verderf zwangere wolk, over het land, gereed om zich bij de eerste gunstige gelegenheid verwoestend uit te storten. Geen verdrag was toereikend om hen te beteugelen. Henry, hopende, dat eene naauwere verbindtenis tusschen de blanke en roode menschen, door wederkeerige huwelijken, het kwaad eindelijk zou verhelpen, sloeg om deze reden voor, dat de staat, tot bevordering van zoodanige huwelijken, eenige voordeelen zou uitloven. De voorgedragene wet werd een- en andermaal gelezen; doch ondertusschen werd henry, door zijne verkiezing tot gouverneur van den staat, aan de vergadering onttrokken, en in zijne afwezigheid de bill verworpen.

{==739==} {>>pagina-aanduiding<<}

Spoedig daarop dwongen hem zijne schulden, van welke hij zich gedurende den strijd der omwentelinge niet had kunnen bevrijden, om zich van het openbare leven te verwijderen. Hij vertrok naar het Prins Eduards-graafschap. Hier raadde hem een vriend, den advocatenstand op nieuw te aanvaarden; zoo als hij dan ook, in het vijftigste jaar zijns ouderdoms, werkelijk deed. En reeds in zes jaren had hij zoo veel vermogen gewonnen, dat hij zonder verderen arbeid kon leven.
Intusschen, echter, werd hij nog eenmaal tot de wetgeving geroepen. De conventie van Philadelphia had het bondgenootschappelijk regeringstelsel, ter nadere overweging der staten, laten doorgaan; en dit vervulde den demokratischen geest van henry met vrees. Om den maatregel tegen te werken, nam hij de vertegenwoordiging van het Prins Eduards graafschap, bij de conventie te Richmond, op zich; alwaar hij, op grond der bezorgdheid, dat een eergierig president, aan de spitse des legers, en heer der openbare schatkist, zich met weinig moeite tot onbepaalden heerscher mogt verheffen, het aannemen der staatsregeling met kracht wederstond. Zijne pogingen bleven echter zonder gevolg: eene groote meerderheid stemde voor het aannemen der soederalistische staatsregeling, en onder deze meerderheid - merkwaardig genoeg! - twee latere presidenten, madison en monroe. Toen de slotsom der stemming bekend werd, hield henry eene korte redevoering, in welke hij zijne onderwerping, maar ook tegelijk zijn protest tegen den maatregel aankondigde.
Henry had van nature eene onoverwinnelijke verdenking tegen iedereen, die aan het hoosd van een leger stond. Hieromtrent wordt eene merkwaardige anekdote van hem verhaald. Toen men in het jaar 1798, in zijne tegenwoordigheid, gewag maakte van bonaparte's veroveringen in Italië, schudde hij bedenkelijk het hoofd, en riep: ‘Het gaat alles zoo niet - het tegenwoordige geslacht in Frankrijk is door langdurig despotismus te zeer verlaagd - het bezit zoo weinig van die deugden, welke het leven en de ziel van het republikeinismus uitmaken, dat het geen behoorlijk en juist denkbeeld van redelijke vrijheid weet te maken. Zijne omwenteling zal anders eindigen, dan gij verwacht - op de regeringloosheid zal despotismus volgen, en het zou mij in het geheel niet verwonderen, zoo juist de man, over wiens over-
{==740==} {>>pagina-aanduiding<<}
winningen zij zich verheugen. even als cesar de vrijheid van zijn vaderland omverre stiet. Allen, die mij kennen, (voer hij voort) weten, dat ik een standvastig verdediger van vrijheid en republikeinismus ben: ik meen hiervan eenige proeven te hebben gegeven. Ik wensch dus, dat ik mij moge bedriegen; maar ik vrees, dat de uitkomst mijne profetie regtvaardigen zal.’
Omtrent dezen tijd kwam het vermaarde regtsgeding, betrekkelijk de Britsche schulden, ter bane, waarin henry zich, als advocaat, het meest onderscheidde. In dit pleidooi was de staat van Virginië bijzonder betrokken, en het vermogen van verscheidene zijner rijkste burgers hing van den uitslag af. De vraag was, of de verandering in de Amerikaansche regering de door eenen Amerikaanschen burger omtrent eenen Britschen onderdaan, vóór de omwenteling, aangegane schulden vernietigd had. Henry beweerde, ja! en had zich tot verdediging van dit punt met de ongemeenste vlijt voorbereid. De verwekte belangstelling in de zaak was zoo groot, dat de spreker van het huis der volksvertegenwoordigers met zijnen schrijver alleen bleef zitten, terwijl de overige leden allen naar het geregtshof waren gegaan. Hij sprak eenen geheelen dag; doch het ontbreekt ons aan plaats, om eenig uittreksel van het gesprokene te geven.
De aanneming der staatsregeling, waartegen henry zich in de vergadering van Virginië te vergeefs verzet had, zou nu in het nationale congres beslist worden, en henry besloot, ook hier tegen te werken. Met dit oogmerk bood hij zich, in het jaar 1799, als kandidaat voor het graafschap Charlotte, in het huis der afgevaardigden, aan. Geen wonder, dat, zoodra hij zich vertoonde, het volk hem bijna aanbiddend aankleefde. Het zag hem, zoo als hij zich in vorige tijden, alleen, zonder bijstand, zonder raadgever, in de vergadering van Virginië verhief, om maatregelen voor te slaan, die den grond tot deszelfs onafhankelijkheid leiden, en dezelve, in spijt eener woedende aristokratie, door te zetten; het zag hem, zoo als hij daarna, door de zorg voor zijn huisgezin gedrukt en met schulden beladen, een voordeelig ambt van de hand wees, omdat hij de aanneming als strijdig met de slaatswet beschouwde; het zag hem, op den hoogsten top zijns roems, daar eene halve wereld naar zijne stem luisterde, eenvoudig en zonder trots, zoo vrij en vertrouwelijk met den armsten bekende, als toen hij in zijne jeugd het ree

{==741==} {>>pagina-aanduiding<<}
in het woud vervolgde; - geen wonder derhalve, dat het zich thans, in deszelfs ouderdom, vreugdedronken rondom den patriot en vriend verdrong. Henry schijnt dit ook dankbaar, hoewel met christelijken ootmoed, erkend te hebben. Men verhaalt, dat een ijverig prediker, wien 's volks vereering van een' mensch ergerde, hetzelve overluid zou vermaand en gevraagd hebben, waarom het henry zoo volgde: ‘De heer henry was geen God.’ - ‘Neen, waarlijk niet, mijn vriend!’ hernam henry, die hem hoorde; ‘ik ben een arme aardworm - zoo onbeduidend en nietig als de schaduw eener wolk, die over uwe velden heenstrijkt, en daarna vergeten is.’ Zijn toon en uitdrukking roerden iedereen - deze zijne gevoelens verkondigden, wat maar al te spoedig gebeuren zou. Eer het congres nog bijeenkwam, waartoe hij, zoo als te verwachten was, gekozen werd, was hij als zulk eene schaduw verdwenen - maar gewis niet om vergeten te worden! Den 6den Junij 1799 verloor Amerika haren grooten redenaar.
In zijn bijzonder leven was hij beminnelijk, welwillend en geliefd - een goed echtgenoot, een goed vader, en een opregt christen. Zijn gedrag was zonder eenige aanmatiging, en somtijds veroorloofde hij zich goedhartige scherts. In een gezelschap te Richmond, waar hij zich bevond, liet zich de heer lee, een zeer bespraakt en uitstekend senator, zoo breed uit over het genie van cervantes en de daden van Don Quichot, dat het gezelschap zigtbare blijken van de langheid der rede begon te geven. Henry, die dit bespeurde, hield zich, als stemde hij met hem in, en merkte aan: ‘Mijnheer lee, gij hebt bij uwe lofspraak eene der beste plaatsen in het boek over het hoofd gezien.’ - ‘Waarlijk! wat dan?’ - ‘Die goddelijke uitroeping van Sanche: “Gezegend zij de man, die den slaap heeft uitgevonden! hij bedekt ons gansch en al, gelijk een mantel.”’
Henry's genie had, gelijk wij gezien hebben, weinig van de opvoeding ontleend. Tot in zijnen ouderdom volhardde hij ook in de meening, dat uit het groote, levende boek der menschelijke natuur meer te leeren ware, dan uit alles, wat de wijsgeerige werken te zamen konden opleveren. Eens ontmoette hij een' zijner geburen, een oud blind man, in een' boekwinkel: ‘Hoe, mijnheer wormley! koopt gij nog altijd boeken?’ - ‘Ja,’ was het antwoord; ‘ik heb daar van een nieuw boek gehoord, dat ik hebben

{==742==} {>>pagina-aanduiding<<}
moet.’ - ‘Geloof mij, mijnheer wormley, wij zijn te oud tot het boekenlezen - lees menschen - die zijn het éénige boek, dat wij met voordeel lezen kunnen.’ Dit boek had hij ook inderdaad zorgvuldig bestudeerd, en dat verschafte hem een' zoo beslissenden invloed op de menschen: het menschelijk hart was voor hem een snarenspel, welks toetsen en toonen hij alle kende, en dat hij naar welgevallen bespeelde.






Iets over de verhandeling van den heer Jan Smits, Jz., over de inbraak en overstrooming van den grooten Zuidhollandschen waard in 1421.

Aan den Redacteur der Vaderlandsche Letteroefeningen.

Mijn Heer!

Ued. de bijgaande aankondiging der Verhandeling van den Heer jan smits, jz., over de inbraak en overstrooming van den grooten Zuidhollandschen Waard in 1421, ter plaatsing in de Boekbeschouwing van uw geacht Maandwerk, aanbiedende, voeg ik, met betrekking daartoe, er nog het onderstaande bij, hetgeen in de aankondiging, zoo zij niet onmatig lang zou worden, geene plaats kon vinden, met minzaam verzoek, om het die in het Mengelwerk in te ruimen. Gij zult daardoor verpligten

Uwen d.w. Dienaar,

adr. stolker.
Rotterdam,
14 October 1822.

De Heer smits heeft, in zijne bovengenoemde Verhandeling, te regt beweerd, dat de overstrooming van den grooten Zuidhollandschen Waard, in 1421, veroorzaakt is door eene doorbraak bij Wieldrecht, en dat het water zeewater was. Ziju Ed. heeft dat genoegzaam gestaafd. Anders kan men het verder, met het getuigenis van vele Schrijvers, bewijzen, en wel niet slechts van lateren, die alleen anderen naschreven, en misschien uit dezelfde bron geput hadden, zoo als de Kronijken van le petit, reygersbergen, goudhoeven, scriverius, vossius, emmius enz., maar ook van vroegeren van de 15de en 16de eeuw, die of ten tijde van den vloed zelv', of minder lang daarna, leefden, zoo als n. de clemangis, in Epistt., door scri-
{==743==} {>>pagina-aanduiding<<}
verius en anderen aangehaald, aeg. de roya, in Ann. Belgg., jo. a leidis, in Chron., r. snous, de Rebb. Batt., meyerus, in Ann. Flandr., allen te zamen in één boekdeel in folio uitgegeven in 1580; heda, in Episcc. Ultrajj. et auctores ibidem a buchelio citt. p. 283, nota x.x. &c. Doch men kan zich hier op nog een' anderen Schrijver beroepen, die meer dan alle de overigen afdoet, en deze is de Anonymus auctor chronici tilensis, Ao. 1789, Traj. ad Rhenum, apud wild et altheer, forma octavâ editi, a joh. did. van leeuwen. Deze, die niet alleen, volgens zijn eigen schrijven, in 1425 huwde, en dus onbetwistbaar den Elizabethsvloed
beleefde, maar ook naauwkeuriger dan anderen de overstroomingen van zijnen tijd, en hetgeen het maken of hermaken van dijken betreft, vermeldt, zoodat zijn uitgever, met veel schijn van waarheid, vermoed heeft, dat hij zelf dijköpziener geweest is, of een' of anderen post bij het dijkwezen of den waterstaat van dien tijd heeft bekleed, - deze dan schrijft, op bladz. 488, dat, op den 21 November 1421, een woedende storm, die ook te Tiel vele schade deed, en zeevloed, in geheel Holland, Vlaanderen en Zeeland, zeer groote verwoestingen aangeregt, en inzonderheid den Zuidhollandschen Waard verdronken heeft. Wat zegt nu, tegen het getuigenis van zulk een aantal van alle de bovengemelde Schrijveren van naam, het schrijven van wagenaar, dat hij met één getuigenis schraagt? En wat zegt daartegen de loutere magtspreuk van den Heer Inspecteur-generaal blanken, in de aankondiging der Verhandeling van den Heer smits gemeld? - Wat wagenaar betreft: men behoeft niets meer, om zich te overtuigen, dat hij hier niet met zijne gewone naauwkeurigheid geschreven heeft, dan zijn zeggen, D. III. bl. 454: de Waard brak door, vóór Werkendam, tusschen Dordrecht en Geertruidenberg. Welk eene aanwijzing, waarbij hij al zijne keunis aan de gelegenheid dezer streek verloochende! De Waard zon dan zijn ingebroken, waar geen water was! - Wat den Heer blanken belangt: men mag over den grond van zijne verzekering beslissen uit het volgende, waaruit blijken zal, dat de Heer smits, gelijk wij, in de aankondiging zijner Verhandeling, zeiden, zijn Ed. had mogen betwisten, dat, ten tijde van de doorbraak te Wieldrecht, ook dijkbreuk op de rivier gevallen was. De Schrijver van het aangehaald Chronicon Tilense, die,
gelijk wij

{==744==} {>>pagina-aanduiding<<}
zagen, bij het vermelden van de overstrooming van den grooten Waard, zoo min als anderen, ééne letter spreekt van doorbraak op de rivier, verhaalt, op bladz. 490, dat, ‘in hetzelfde jaar, (1421) daags na St. Lucie, (14 December) het water, zoo in Rijn en Maas, als in Waal, zoo hoog was geklommen, dat het, op vele plaatsen, als onbewegelijk, boven of op de (zeker opgekiste) dijken stond; dat het, door Gods goedheid, zeer stil weder was, en, zoo er eenige aanmerkelijke wind was geweest, het water hooger opgeloopen, en welligt dijkbreuken veroorzaakt, en onnoemelijke schaden te weeg gebragt zou hebben; doch dat het nu, gedurende zes dagen, zonder af of toe te nemen, bleef staan, tot dat er, daags vóór St. Thomas, (20 December) bij Emmerik eene dijkbreuk viel, waardoor het water op den Benedenrijn, de Maas en de Waal een weinig zakte, waarna het wederom op dezelfde hoogte staan bleef, tot den zesden Januarij 1422.’ Zou nu een Schrijver, die zulke bijzonderheden, en alzoo, opteekent, het niet gemeld hebben, toen hij van den Elizabethsvloed gewaagde, zoo er toen op de rivier eene dijkbreuk gevallen was? Zal men zeggen: hij heeft dat vergeten, of de zaak sprak van zelf? Eilieve! was dan, zoo de dijk bij Werkendam op den 21 November bezweken was, dat gat reeds weder digt op den 14 December, en zoo wèl beklonken, dat het toen, bij den hoogen rivierstand, niet weder doorging? Zoo neen, dan had de Benedenwaal, of Merwe, nu gemeen water met den geheelen grooten Waard; en hoe kan dan gezegd worden, en hoe kon het mogelijk zijn, dat zij zoo lang, als boven gemeld is, op dezelfde hoogte bleef?
Waarlijk, hier spreekt de zaak zelve het gevoelen van den Heer blanken tegen.
Nu nog kortelijk iets, uit hetzelfde Chroicon Tilenfe, met betrekking, 1. tot de pogingen, om den doorgebroken dijk van den grooten Waard weder te herstellen, en 2. tot den ouderdom der maan, ten tijde van de doorbraak. ‘In 't jaar 1422 (zegt de Kronijkschrijver) heeft de stad Dordrecht, met andere Hollandsche steden, den, in het voorleden jaar doorgebroken, dijk bijna geheel hersteld; doch, bij vernieuwden wind en storm, is het gemaakte weder gansch vernietigd, en alzoo zijn al de kosten verloren gegaan: want men had een' onmetelijken schat aan dezen nieuwen dijk te koste gelegd.’ De Heer smits

{==745==} {>>pagina-aanduiding<<}
heeft derhalve, op bl. 46, wat al te stellig verzekerd, ‘dat destijds aan het bedijken niet begonnen is.’ - ‘In het jaar des Heeren duizend vierhonderd een - en - twintig, (lezen wij wederom bij onzen ongenoemden Schrijver) op den 15den dag van September, te acht ure na den middag, was er maan-eclips.’ Indien wij dit bepaald op acht ure des avonds aannemen, dan viel de tweede volle maan, (want daarop alleen kan maan-eclips vallen) ua deze, op den 13den November, des avonds omtrent half tien, en dan was het laatste kwartier, als wij daarvoor een vierde van den maans-omloopstijd nemen, op den 21sten November, des morgens te half zeven en omtrent elf minuten. Ook volgens deze berekening, welke de vorige van den Heer smits bevestigt, was dus de maan, te middernacht van den gezegden 21sten, nog 6 dagen, 12 uren en 22 minuten van hare vernieuwing af, en derhalve was er geen springtij.

Het kiesch gevoel.

Zedelijk Verhaal.

De laatstverloopene twintig jaren zijn zoo rijk in merkwaardige gebeurtenissen, dat verhalen van vroegere voorvallen, hoe gewigtig ook op zichzelve, schier geen belang meer wekken. De Revolutie in Frankrijk, met al hare verschrikkelijkheden, en met alle treurtooneelen der uitgewekenen, is reeds eene verouderde geschiedenis, en zal misschien eerst na verloop van eene eeuw weder merkwaardig genoeg zijn om opgedolven te worden, omdat zij alsdan het aantrekkelijke der oudheid paart met het bekoorlijke van ongehoord te zijn. Die tijden van hevig ontstokene driften leveren niettemin, bij eene menigte van gruwelen, ook, als tegenwigt in de vergelijkende weegschaal der menschheid, vele schoone trekken op van de edelste gewaarwordingen, om ons daardoor weder als met de menschheid te verzoenen. De volgende zal hieronder voorzeker geene onbelangrijke plaats bekleeden.
De Graaf van lisban was een der ongelukkigen, welke door de wreedheden dier dagen gedwongen werden, hun vaderland te verlaten, en in vreemde landen om te zwerven, ten einde althans veiligheid des levens te erlangen. Hij kon echter den onuitdoofbaren wensch, om zijnen geboortegrond op nieuw te betreden, niet lang weêrstaan, en keerde naar

{==746==} {>>pagina-aanduiding<<}
Frankrijk terug, in weerwil van het bloeddorstig decreet, dat elken uitgewekene ten dood veroordeelde, zoodra hij Frankrijks grenzen weder betrad. Het eerste berigt, hem bij zijne terugkomst in het langgewenschte vaderland verbeidende, was, dat niet alleen al zijne goederen verbeurd verklaard, zijne vrienden en magen gevangen of om hals gebragt waren, maar dat hij zelf ten dood veroordeeld, en der hebzucht van iederen verachtelijken, die hem zou willen verraden, was prijs gegeven. Dus bevond zich deze ongelukkige nog meer eenzaam en verlaten onder zijne eigene landgenooten, dan hij ooit te voren onder vreemden was geweest. Hij had te Parijs geenen enkelen vriend of bekende, tot wien hij zich kon wenden, en aan wien hij zich kon toevertrouwen. Het gelukte hem evenwel, hier verscheidene weken zich onbekend en schuil te houden; maar eindelijk werd hij ontdekt, en er bleef hem, bij het vooruitzigt op eenen zekeren dood, geene de minste hoop over. In dezen radeloozen toestand nam hij het besluit, zich in een hem geheel onbekend huis, dat hij in de straat Clairy vond openstaan, te redden. Beter dan hier had hem echter zijn goede geleigeest nergens kunnen brengen. Een winkelier in 't klein, met name hubert, was de bewoner van dit huis. Zonder dat deze den Graaf in het minste, zelfs niet bij naam, kende, nam hij hem liefderijk op, betuigende, dat hij de grootste aanspraak op zijnen bijstand had, dewijl hij huspbehoevend was. Dadelijk maakte hij schikkingen, dat hem het donkerste en verborgenste gedeelte van zijn huis ten verblijf werd afgestaan, en deelde, onder het grootste gevaar, gedurende volle zes maanden, zijn spaarzaam brood met hem. Toen verscheen eindelijk de dag der redding, waarop de beide partijen, die Frankrijk met jammer en bloed vervulden, hare wapenen tegen elkander keerden, en, door beider ondergang, het betere gedeelte rust en
veiligheid schonken. De Graaf van lisban genoot in eene ruime mate de vruchten dezer verandering. Hij verkreeg nu niet slechts gelegenheid zijne schuilplaats te verlaten, maar werd ook, voor een groot gedeelte, in het bezit zijner goederen, in de nabijheid van Parijs gelegen, hersteld. Onder het levendigst gevoel van dank scheidde thans de Graaf van zijnen edelen weldoener. Het bezit zijner goederen had voor hem eene des te grootere waarde, omdat zij, door de nabijheid aan Parijs, hem dikwerf in de gelegenheid stelden, zijne vrienden te komen zien. Het waren

{==747==} {>>pagina-aanduiding<<}
dan bestendig dagen van het grootste genot, die hubert met zijne vrouw en beminnelijke dochter louiza bij den Graaf sleet; alle weken kwam er gewoonlijk één zoodanige dag, waarnaar men steeds verlangend uitzag. Daar intusschen het bestaan van vader hubert zich ook wat verbeterd had, zoo begon hij met ernst er aan te denken, om zijne éénige, schoone dochter voegzaam uit te huwelijken. De zoon zijns buurmans, die met een braaf gedrag een bevallig voorkomen verbond, scheen hem alle eigenschappen te bezitten, welke zijne dochter zouden kunnen gelukkig maken; ook de uitwendige omstandigheden kwamen met zijne wenschen overeen. Terwijl deze vereischten door de wederzijdsche ouders naauwkeurig overdacht en onderzocht werden, hielden de jonge lieden zich bezig met elkanders genegenheid te leeren kennen; maar hadden niet half zoo veel tijds daartoe noodig als de eersten, want hunne harten openden zich voor elkander. Er scheen dus niets te zijn, wat zich tegen het geluk der jonge lieden aankantte; toen op eenmaal het lot zijne wispelturigheid aan deze vergenoegde menschen deed gevoelen. Eene treurige ondervinding heeft reeds dikwerf geleerd, dat de welstand der braven gewoonlijk slechts zoo lang duurt, tot dat zij met eenen bedrieger in aanraking komen; en dit ondervond ook hubert. Hij schonk een al te groot vertrouwen aan menschen, die hetzelve misbruikten, hem tot gewaagde ondernemingen bragten, en aldus in het ongeluk stortten. Misschien zou de verbindtenis zijner dochter nog in staat geweest zijn hem te helpen. Charles, haar beminde, was ook een veel te braaf mensch, om de ouders zijner aanstaande echtgenoote tot armoede en jammer te laten vervallen: maar, hij was geen beschikker van zijn lot. Zijn vader verstond de intrestrekening veel beter, dan die der gewaarwordingen van het hart. In de eerste dwaalde hij dus niet; in de laatste
grovelijk. Hij begreep duidelijk, dat het gemiste bruidsgoed een nadeelig saldo zou opleveren, berekende, dat ook de genegenheid der jonge lieden moest ophouden, en nam alzoo de gegevene toestemming weder terug. Wie schetst echter de smart van den jongeling, bij dit onedel gedrag des ongevoeligen vaders? Zijne wijze van rekenen verschilde zoo zeer van die des vaders, dat hij getrouwheid en wederkeerige liefde als hoofdsom, bij eene verbindtenis voor het geheele leven, in aanslag bragt; en hij was met zulk eene onbepaalde liefde aan zijne dierbare louiza ver-
{==748==} {>>pagina-aanduiding<<}
bonden! Vader hubert ijverde te vergeefs, om zich aan het dreigend gevaar te onttrekken. Alle vrienden, tot welke hij zich zou kunnen wenden, waren óf zelve te arm om hem te helpen, óf hadden hem reeds bij het dalen van zijnen voorspoed verlaten. Slechts de Graaf was hem als vriend bijgebleven. Doch het kiesch gevoel van vader hubert veroorloofde hem niet, den man om hulpe aan te spreken, wiens weldoener hijzelf weleer geweest was. De vrouw was reeds vroeger op de gedachte gekomen, om den Graaf met hunnen nood bekend te maken. ‘Want (zeide zij tegen haren man) wij hebben hem immers een' grooten dienst gedaan.’ - ‘Des te meer reden hebben wij, om dien niet door het vragen van belooning te verkleinen,’ antwoordde hubert. - ‘Wij hebben immers zijn leven gered.’ - ‘Des te beter voor ons.’ - ‘Hij is een edel en fijngevoelig mensch.’ - ‘Daarom moeten wij zulks niet minder zijn.’ - ‘Ik ben verzekerd, dat, zoo hij ons ongeluk kende, hij ons spoedig zou helpen.’ - ‘Dat geloof ik ook; maar, zoo wij ons toch eens in hem vergisten, en hij dacht gelijk zoo vele andere menschen, welk eene vernedering zou dit dan voor ons zijn! Ik zou het laatste en éénige goed, dat ik nog bezit, het geloof aan de vriendschap,
verloren hebben. En dus, kort en goed, vrouw! ik verbied u, aan den Graaf te schrijven.’ Daar zij gewoon was haren man onbepaald te gehoorzamen, had hij den ernstigen toon, waarop hij deze laatste woorden sprak, wel kunnen sparen; zij zou toch niet tegen zijnen wil gehandeld hebben. Louiza gaf echter hare hoop op redding, door hulp van den Graaf, niet zoo spoedig op. En, daar zij door geen tegengesteld bevel werd verhinderd, schreef zij, met het vrolijk vertrouwen van een nog nooit teleurgesteld hart, den volgenden brief:

‘Mijnheer de Graaf!

Uwe vrienden bevinden zich in de grootste bekommering en in het uiterste gevaar om tot armoede en schande te komen. Het bankroet van eenige menschen, met welke mijn vader in betrekking stond, heeft hem van alles beroofd, wat eene langdurige vlijt hem had verworven. Mijn goede vader wil zich echter tot u niet vervoegen; even alsof het weinige, dat wij voor u hebben kunnen doen, u van het regt zou moeten berooven, om ons onheil te verzachten! Ik kan zoo onbillijk niet zijn, Mijnheer de Graaf! u een genoegen te onthouden,

{==749==} {>>pagina-aanduiding<<}
dat uw hart zeker regt dierbaar is. Ook verdwijnt bij mij elke andere bedenking, zoodra het daarop aankomt, iets voor mijne dierbare ouders te doen. Ik ben bovendien van uwe edele denkwijze te zeer overtuigd, om te kunnen vreezen, dat gij het gevoel zoudt miskennen, waarmede zich tot u wendt

louiza hubert.’
Louiza deed dezen brief op den post, met het volkomenste vertrouwen op de vriendschap van den Graaf voor hare ouders. Eenige dagen verkeerde zij in de aangename gedachte, dat eerlang de welstand harer ouderen door zijne hulp zou herleven. Hoe ware het ook mogelijk geweest, dat haar onschuldig hart eenig wantrouwen had kunnen voeden, of aan ongevoeligheid denken, in de zalige dagen harer eerste liefde? De bedachtzaam makende kennis van het menschelijk hart is enkel de vrucht eener bittere ondervinding, die zelden bij de jeugd wordt aangetroffen. Doch, er verliepen veertien dagen, en er kwam geen antwoord in! Nu begon ook de moed van louiza te zinken. De schuldeischers van den armen hubert werden intusschen gedurig dringender; en, daar er geene hulp verscheen, was men genoodzaakt tot den verkoop der goederen over te gaan, om daaruit het verschuldigde, zoo ver het strekken kon, te voldoen. Reeds waren de meubelen verkocht, toen hij, die van regtswege den verkoop bestuurde, in de winkelkamer nog een paar schilderijtjes ontdekte. Het waren de portretten van hubert en zijne vrouw in hun bruidsgewaad. Een schaterend gelach verwelkomde de ouderwetsche stijve poppen in den ongevoeligen volkshoop, dien de nieuwsgierigheid derwaarts had gelokt. Zonder acht te slaan op de tranen, welke deze herinnering aan betere tijden aan het oog van dit ongelukkig paar ontwrong, wedijverde men, elkander in bittere spotternijen te boven te streven. Ten laatste bood een uit den kring eene bespottelijk kleine som voor dezelve, nog altijd vreezende, dat hij zijne spotternij, zoo ze hem voor dien prijs werden overgelaten, door de betaling van denzelven zou moeten boeten. Doch op eenmaal dringt een welbekend en geacht schilder met ijver door de menigte heen, beziet de schilderijen, en biedt terstond 10,000 francs; van de andere zijde treedt een ander schilder op, en biedt 20,000; zij worden gedurig
driftiger in tegen elkander op te bieden, tot dat een hunner ten laatste tot 40,000 francs opkomt, voor welke som de beide schilderstukken aan hem worden over-
{==750==} {>>pagina-aanduiding<<}
gelaten. Hubert meende aanvankelijk, dat hem hierdoor een nieuwe, zeer ver gedrevene hoon werd aangedaan; en de verbaasde menigte wachtte, in verstomde nieuwsgierigheid, de oplossing van dit raadselachtig geval. Eindelijk liet zich de verheugde bezitter dezer portretten aldus hooren: ‘Ellendige dwazen! gij bespot, wat gij niet in staat zijt te waarderen. Deze schilderstukken zijn van eenen overleden meester, wiens werken van jaar tot jaar zeldzamer worden.’ Bij deze woorden een' blik van verachting op de menigte werpende, verwijderde hij zich met zijnen duurverworven eigendom. Maar nu verplaatse zich ieder, die beseffen kan, wat het zij, op eenmaal uit de diepste armoede tot de grootste welvaart over te gaan, in den toestand van hubert! Hij was door den verkoop dezer twee schilderijtjes meer dan dubbel zoo rijk geworden als hij te voren was geweest, en kon niet alleen al zijne schuldeischers dadelijk en volkomen voldoen, maar hield nog eene genoegzame som over, om zijne zaken met voordeel te kunnen hervatten. ‘Wie had het kunnen denken,’ zeide vader hubert meermalen tot zijne vrouw, ‘dat wij een' zoo grooten schat in ons huis bewaarden? En die zelfde schilderijen kostten ons, in der tijd, met lijsten en al, niet meer dan twaalf francs! Maar wie kan ook de wonderbare grillen der kunstliefhebbers begrijpen? Dingen, waarin wij niets bijzonders zien, hebben voor hen dikwerf eene onschatbare waarde. En evenwel kan ik niet ontveinzen, dat het mij leed doet, dezelve te moeten missen. Uw portret,’ zeide hij dan, zijne vrouw omhelzende, ‘was mij steeds de aangenaamste herinnering aan den schoonsten dag mijns levens.’ En zij antwoordde dan gewoonlijk met een'
zucht: ‘Ja, lieve man, als wij rijk waren!’... Maar, wie is in staat, de alles overtreffende blijdschap van louiza over deze onverwachte verandering in haar lot te schetsen? Weldra ontlook de schoonste hoop weder in haar hart. Haar minnaar toch had in de trouweloosheid zijns vaders nooit gedeeld; honderde malen had hij, zelfs in die allertreurigste omstandigheden, den eed der onbezwekene standvastigheid vernieuwd. Zijzelve kende immers haren vader te goed, om niet te vertrouwen, dat ook hij de handelwijze zijns buurmans bij de algemeene vreugd gaarne zou vergeten. En, inderdaad, zij bedroog zich niet. Hoezeer des buurmans eerste bezoek koel ontvangen werd, het verlangen, om zijne geliefde dochter gelukkig te zien, overwon weldra zijn misnoegen; want

{==751==} {>>pagina-aanduiding<<}
de minnende ouders van louiza konden de vereenigde aanzoeken dezer beide gelukkige kinderen niet wederstaan; zij namen dus de vergezochte verontschuldigingen van den vader van charles voor goede munt aan, en weldra verbond de priesterlijke hand dit schoone en gelukkige paar voor altijd. - ‘Nu wij al te zamen zoo regt gelukkig zijn,’ sprak vader hubert op zekeren tijd, ‘is het toch billijk, dat wij den goeden Graaf in onze vreugde ook doen deelen. Het is buitendien al een geruime tijd geleden, dat wij hem niet geschreven hebben. Wij moesten hem dus eens verrassen, en hem dit jonge paar voorstellen.’ Zijne vrouw stemde gereedelijk hierin toe; maar louiza niet. Zij herinnerde zich met beschaming den vrijmoedigen brief, dien zij hem in hunnen nood geschreven had, en de blijkbare ondankbaarheid van den Graaf in dezen. Zij beproefde dus alwat in haar vermogen was, om dit voornemen te verijdelen; want zij kon de gedachte niet verdragen, den man, dien zij weleer zoo zeer eerbiedigde, nu wegens zijne verregaande ongevoeligheid te moeten verachten. Dan, alle hare pogingen waren vergeefs; er werd een rijtuig besteld, en men reed naar het kasteel van den Graaf. Op het berigt, dat deze in zijn kabinet alleen was, begaven allen zich, met de oude gemeenzaamheid, derwaarts, en werden vriendelijk, zelfs hartelijk, hoewel niet geheel ongedwongen, ontvangen. Na de eerste pligtplegingen zeide de Graaf: ‘Komt! laat ons in eene andere kamer gaan; het is hier zoo bekrompen.’ - ‘Waarom dat?’ hernam vader hubert; ‘het is hier immers zeer goed; en bovendien, waar ware vrienden bijeen zijn, is het nooit benaauwd.’ De Graas vernam nu naar den welstand zijner oude vrienden, en beklaagde zich, dat hij in zoo langen tijd niets van hen had gezien of gehoord. ‘Hoe valsch!’ dacht louiza bij
haarzelve. Intusschen verhaalde vader hubert breedsprakig, wat hij in dien tusschentijd al geleden had. ‘Maar nu,’ dus sloot hij zijn verhaal, ‘ben ik nog wel eens zoo rijk als te voren, en dat alleen door den verkoop van twee schilderijen, niet grooter dan deze.’ En hierbij het oog slaande op die, welke ter wederzijden van den schoorsteen hingen.... ‘Wat zie ik?’ riep hij uit; ‘het portret van mij en mijne vrouw!’... Thans ontdekte zich op eens de zoo zorgvuldig verheimelijkte weldadigheid van den Graaf. Louiza viel hem te voet, en bedekte zijne handen met hare dankbare tranen. Allen waren diep geroerd. ‘Herstelt

{==752==} {>>pagina-aanduiding<<}
u!’ sprak de Graaf, ten uiterste getroffen. Dooh hij kreeg geen gehoor; maar ieder lid van dit hoogstgelukkig gezin riep als om strijd en met de hoogste aandoening: ‘Welk eene grootmoedigheid! welk een kiesch gevoel!’ Slechts met moeite kon hij deze verrukte menschen tot bedaren brengen. Eindelijk zeide de Graaf: ‘Wat ligt er toch verwonderenswaardigs in de daad, die ik volvoerde? Sedert lang stonden uwe beeldtenissen onuitwischbaar in mijne ziel. Het is immers door uwe weldaden, dat ik zoo gelukkig ben, die nog te kunnen aanschouwen.’ - ‘Maar,’ hervatte vader hubert, ‘40,000 francs voor onze portretten te geven, dat is toch veel te veel!’ - ‘Wat!’ riep de Graaf: ‘toen gijlieden, met gevaar van uw eigen leven, het mijne reddet, hebt gij toen ook te voren uitgerekend, op hoeveel u mijn behoud wel zou te staan komen? En nu wilt gij mij narekenen, daar ik u een' veel geringeren dienst heb mogen bewijzen. Dat is niet edelmoedig, en schijnt alleen daarop aangelegd, om de grootheid mijner overige schuld mij regt levendig te doen gevoelen.’ - De overige dagen, die vader hubert met zijn huisgezin bij den Graaf moest doorbrengen, werden aan een vrolijk feest gewijd, 't welk het voorkomen had, alsof hij de gelukkige vader was van dit jeugdig paar, welks bruiloft hij thans gaf.
Zouden deze trekken van kiesch gevoel en edele denkwijze ook onze lezers hebben bekoord? o, Voorzeker! Doch ik hoop, dat ieder hunner in staat zal zijn, nog eene menigte gelijksoortige zich voor den geest te brengen. Immers de dankbaarheid is tegenwoordig zoo algemeen, dat zij, even als de weldadigheid, tot die dingen behoort, van welke men dagelijks - spreekt!

Nieuw alphabet van en voor den opmerker.

G.


Geschiedenis. Wat in dezelve de ontwikkeling der menschheid aangaat, is alleen de pit: staatkundige lotgevallen zijn niet dan de bolsters. Wèl hem, die alzoo de geschiedenis in de geschiedenis weet te zoeken!

Gevoel. Onze stoffelijke zintuigen zijn aan elkander verwant, en het eene komt het andere te hulp. Zoo ook onze inwendige zintuigen. Ons innerlijk gevoel moet het gezigt

{==753==} {>>pagina-aanduiding<<}
des verstands te baat nemen, om zich voor bijgeloof, dweeperij en mysticisme te wachten.

Geweten. Schijnt bij sommigen enkel te beteekenen iets, dat geweten, namelijk vergeten is.

Gewoonte. Men moet geene oude gewoonten veranderen. Waarom niet? Omdat zij zichzelve veranderen, ziek worden en sterven, als het tijd is. Men moet der natuur haren gewonen loop laten, omdat gewoonte haar leven is.

Gezelschap. Wat heeft men aan gezelschap, als men er elk vindt, behalve zichzelven?

God.



- Zijn wet is in ons hart geschreven,

Zoo duidlijk als Zijn magt zich toont aan 's hemels trans; Maar, waar weldadigheid de vreugde kweekt en 't leven,

Daar licht Zijn wereldkroon met d' allerschoonsten glans.



Godsdienst. Men kan God enkel dienen door de bevordering van ons geineenschappelijk geluk; maar in dit leven te beginnen, en wel, bij voorraad, door tijdelijke middelen, door onszelven aan te wenden, zonder het enkel aan hooger over te laten. In Gods oog toch is dit leven en der menschen tijdelijk wèl niet zoo gering, als men wel eens wil doen gelooven.

Grieken. Akteurs, die, op het tegenwoordig wereldtooneel, te midden van alwat klein is, iets groots vertoonen. Het schijnt, dat de Geschiedenis haren toon, tot het lage proza der diplomaten afgedaald, weder tot de poëzij der halve Goden wil verheffen. Die weten wil, of de Grieken zullen zegepralen, raadplege de geschiedrollen onzer bevrijding van het Spaansche juk, om zulks voor waarschijnlijk te houden. De Voorzienigheid vond altijd behagen in het vernederen van geweldenaren door geringe middelen en verachte menschen, in weerwil van wederstand en tegenloop; en zulks schijnt ook nu het geval te zijn.

Grondwet. Waar deze steen geworpen is, moge hij velen ten aanstoot zijn, niet regthoekig nedergekomen, en voor bekanting, vereffening of polijsting vatbaar wezen; genoeg, hij bakent alle regten en pligten af; hij is het altaar, op welk de onafscheidbaarheid van Vorst en volk bezworen en verzegeld is, en het vereenigingsteeken van een groot huisgezin, dat, onder een vaderlijk bestuur, voor geluk en grootheid bestemd is.

Groot. Hij, die, met geringe middelen, een ellendig volk

{==754==} {>>pagina-aanduiding<<}
van magtige verdrukkers weet te bevrijden, is grooter dan een alleenheerscher, die over tienduizend kwadraatmijlen den schepter uitstrekt, en een geheel werelddeel de wet wil voorgeschreven hebben. Zie Maurocordato, Bolivar, Washington, enz.


H.


Handel. De handel moet een' vrijen loop hebben; die hem leiden wil, stuit hem.

Handvest. Voorheen streden steden en burgten voor, per fas et nefas, verworvene handvesten; en men durfde er niet tegen inleggen, zonder alvorens de reclamanten, door verkettering of dergelijke treken, ontburgerd te hebben. Thans gaat men in sommige rijken veel korter te werk: het voorstaan van de onbetwistbare regten van den burger, bij het maatschappelijk verdrag gestaafd en bezegeld, dat toch wat anders is dan een middeleeuwsch handvest, wordt reeds op zichzelve voor misdaad gehouden; en, zoo voortgaande, (de Hemel verhoede dit!) zal het hier en daar moeite inhebben, een zoogenaamd Liberaal, omdat hij dit is, zonder nog eens Vrijmetselaar of zoo iets te zijn, van den brandstapel te verlossen. Zoo weet de geest des kwaads, onder allerlei gedaanten, zijn rijk in stand te houden.

Hel. Is ten allen tijde het meest aangestookt door lieden, wier beroep men zeggen zou, dat het minst met die bezigheid te maken heeft. Wie denkt hier niet aan Geestelijken?

Hemelval. Men denke bij dit lievelingswoord van sommige dichters niet aan Phaëton of Icarus, maar aan zekere muzijk, voor welke men nog geene ooren heeft.

Hoop. Is alleen daarom bedriegelijk, omdat men niet maar enkel door haar geleid wil wezen, maar in haren schoot insluimeren.

Huwelijk. De romanschrijvers moesten eens beproeven met het huwelijk te beginnen, in plaats van daarmede te eindigen: misschien zou dit het middel opleveren, om iets nieuws te zeggen.


Eene nog ongedrukte anekdote uit het leven van Frederik II, koning van Pruissen.

Bij eene wapenschouw, die frederik de groote eens in Silezië, hield, verzocht hij aan den Generaal von t..., dat deze hem een' zijner Officieren zou geven, die

{==755==} {>>pagina-aanduiding<<}
hem tot overbrenging zijner bevelen gedurende de wapenoefening dienen kon. De Generaal koos hiertoe den Luitenant von l. Deze begaf zich derhalve naar den Koning, onder wiens gevolg hij geplaatst werd. De Koning droeg nem, gedurende de wapenoefening, verscheidene bevelen op, die hij echter zoo verkeerd overbragt, dat daaruit de grootste verwarring ontstond. De Koning, hierover ten hoogste verstoord, wilde met zijne kruk den Luitenant te lijf, hem met eene forsche stem toeroepende, dat hij zou blijven staan. Deze echter, gevoelende dat de gedreigde behandeling hem voor altijd tot den dienst in het leger zou hebben onbekwaam gemaakt, maakte zich uit de voeten.
Na den afloop dezer wapenoefening vroeg de Koning aan den Generaal: ‘Wat hebt gij toch voor een' stommen kerel gezonden! Hij heeft alles, wat ik hem beval, verward en verkeerd overgebragt. Gij hadt mij bezwaarlijk een onbekwamer voorwerp kunnen geven.’ - ‘Ik moet uwe Majesteit wel zeer om verschooning vragen,’ hernam de Generaal: ‘Ik kon geenszins vermoeden, dat die man zich zoo onoplettend gedragen zou; want hij is inderdaad een der beste Officieren van mijn Regement, wien het even min aan oordeel, als aan kundigheden of tegenwoordigheid van geest ontbreekt. Ik kan dus zijne achteloosheid slechts aan ééne oorzaak toeschrijven, waarvan ik echter bij zijne keuze onbewust was: dat hij juist dezen morgen het berigt van het overlijden zijner moeder ontvangen heeft; en, als teederhartige zoon, heeft hem waarschijnlijk dit berigt zoo zeer getroffen, dat hij daardoor tot alle bedaarde overweging is buiten staat geweest.’ - ‘Dat laat zich hooren,’ hernam de Koning, en brak daarop het gesprek af. Den volgenden dag beval de Koning, dat de Luitenant von l., na geëindigde wapenoefening, tot hem zou komen. Deze, ondanks zijn ferm karakter, verscheen met bevenden angst. De Koning vroeg hem, echter, met een opgeruimd gelaat: ‘Zeg eens, Heer Luitenant! hoe kwam het toch, dat gij gisteren mij geheel niet hoordet, toen ik u riep?’ De Luitenant zweeg, en haalde de schouders op. ‘Ik had u niets anders te zeggen, dan dat ik u tot Kapitein wilde benoemen; en, daar gij mij toen niet hoordet, herhaal ik zulks bij dezen.’

Gemoedelijke persoonsbeschrijving eener ten huwelijk gedoodverwde Napelsche prinses.

Koning hendrik VII van Engeland was voornemens, zich met eene Napelsche Prinses in den echt te begeven. Hij vaardigde te dien einde drie zijner vertrouwdste Hovelingen af, om hem van zijne aanstaande de naauwkeurigste narigten te verschaffen. Bij hunne terugkomst deden zij van hunne

{==756==} {>>pagina-aanduiding<<}
zending het navolgend minutieus verslag: ‘Voor zoo verre wij ons op onze broze zintuigen, welke aan dwaling en misleiding onderhevig zijn, mogen verlaten, scheen gezegde Prinses niet geblanket te zijn. Hare gedaante en hare gelaatstrekken zijn ons bemiunelijk voorgekomen. De huid is frisch en bloeijend. Haar voorkomen is de vrolijkheid zelve; het is half ernstig, (welvoegelijkheidshalve) half schertsend, (uit natuurlijken aanleg, die zich in alle hare bewegingen vertoont.) Hare woorden zijn in 't geheel niet van geest ontbloot. Hare houding heeft iets terughoudends, gelijk het der jonkvrouwelijke zedigheid betaamt. Wij gelooven, dat zij, van wege de tegenwoordigheid harer moeder, de Koningin, wat karig in woorden is geweest. Zij scheen van ons in 't geheel geene kennis te nemen, en schertste, met jonkvrouwelijke ongedwongenheid, met hare Dames. Wat hare oogen betreft, hoogstdezelve zijn bruin; de wenkbraauwen zijn zwart. De neus is lang, gebogen, en loopt in een fijn spitsje uit, hetwelk de bovenlip schijnt te willen kussen. Naardien wij de eer gehad hebben, der Prinsesse de hand te kussen, hebben wij opgemerkt, dat hare handen mollig zijn, en haar vel ongemeen zacht is. Wat den boezem van gezegde Prinses betreft, hoogstdezelve schittert in weelderige volheid, en is, naar landsgebruik, door kunst tot aan de kin opgewerkt, waardoor dan ook de hals eenigzins te kort schijnt. Om de lippen, gelijk wij zulks naauwlettend hebben waargenomen, vertoont zich geen enkel haartje; de huid is volmaakt glad. Met betrekking tot den adem van gezegde jonge Prinses, zoo hebben wij haren mond niet nabij genoeg kunnen komen, om wegens dit artikel ons voldoende te onderrigten; intusschen hebben wij toch, zoo veel de welvoegelijkheid zulks maar eenigzins gedoogde, ons in hare nabijheid met haar gemeenzaam onderhouden, en moeten verklaren, dat wij geenen geur, hetzij van specerijen of rozewater, of andere kunstmiddelen, hebben waargenomen. Naar de rooskleur der lippen
en het leliewit der gansche huid, de frischheid van den mond en alle overige aantrekkelijke toebehooren te oordeelen, mogen wij besluiten, dat de Prinses de bloei der gezondheid en de levenslust zelve zij (ten minste is het ons zoo voorgekomen.) Omtrent de lengte van haren persoon kunnen wij geen juist bescheid geven, daar het ons niet heeft mogen gelukken, de zool harer schoenen in het oog te krijgen; de spits harer voeten, intusschen, hebben wij meer dan eens van onder het lange gewaad aanschouwd, en daarnaar schijnt de voet zeer fraai en ongemeen klein te zijn. Eindelijk moeten wij nog zeggen, dat de Prinses een' zeer goeden eetlust bezit; want zij houdt dagelijks twee volledige maaltijden. Haar drank is water met een weinig kaneel; somwijlen, maar zelden, drinkt zij ook hypokras.’


{==757==} {>>pagina-aanduiding<<}

Mengelwerk.

Verhandeling, ten betooge, dat ware beschaving de grondslag is van menschelijk geluk, en tevens den weldadigsten invloed heeft op de welvaart van elk bijzonder volk.

(Vervolg en slot van bl. 716.)

Eene andere, hoogstbelangrijke bron van geluk opent ware beschaving voor den mensch in zijne zedelijkheid. Zedelijkheid toch behoort onder hare eerste bedoelingen, omdat zij de grondslag is van iedere oefening, van elke handeling, van alle levenswijsheid, en omdat zij tevens de hoogere bestemming van den mensch in zich bevat. Is het zedelijk gevoel in den mensch werkzaam, dan kunnen natuurlijke driften zelfs als middelen ter opwekking en ontwikkeling zijner zedelijke krachten en verstandelijke vermogens dienstbaar worden, en hem aansporen, om naar alle menschelijke waarde en grootheid te streven. Want waarin toch zoude de verhevenheid der deugd gelegen zijn, indien de mensch reeds van zijne geboorte af door eene onweêrstaanbare neiging gedreven werd om hare voorschriften te volgen? Wat ware menschelijke waarde, indien zijne hartstogten en driften in hem niet eene krachtige heerschappij voerden, zelfs reeds eer hij nog onderscheid weet te maken tusschen goed en kwaad? Wat is deugd zonder opoffering, en overwinning zonder strijd? Immers ijdele klanken. - Driften en neigingen zijn dus, op zichzelven genomen, noch goed noch kwaad; maar zij worden dit, naarmate de rede werkzaam is, en men dezelve heeft leeren wijzigen. Eene toomelooze involging onzer driften moet dan worden bestreden door de kracht der rede en door den invloed van het zedelijk beginsel, hetwelk ware beschaving in onze ziel opwekt. De driften zijn de doorgaande vijandinnen der rede en van het

{==758==} {>>pagina-aanduiding<<}
zedelijk gevoel; maar de beide laatste moeten tegen de eerste in het strijdperk treden en dezelve overwinnen. Rede en zedelijk gevoel zijn derhalve de wapenen en het tegenwigt onzer neigingen en driften; en kunnen wij met gene over deze zegepralen, dan gevoelen wij ons groot door eigene waarde, - dan bereiden wij inderdaad zelve ons geluk, - dan hebben wij eenen schat gevonden, grooter dan croesus ooit bezat, - dan kunnen wij, door de vereeniging van een opgeklaard verstand en eenen deugdlievenden wil, voldoen aan de gulden les, welke bij het oude Griekenland en Rome als van den Hemel nedergedaald werd aangemerkt: ken uzelven! en, door deze kennis geleid, de gezondheid der ziel verkrijgen, welke eene onledigbare bron van altijd nieuwe genoegens oplevert, voortvloeijende tot in eene betere wereld. Want, volgens cicero, den vader der welsprekendheid, zijn het ‘onze verstandelijke vermogens, die de jeugd voeden, den ouderdom vervrolijken, den voorspoed luister bijzetten, en in wederwaardigheden onze toevlugt en troost uitmaken; die ons te huis verlustigen en elders niet tot last verstrekken, onze slapelooze nachten verkorten, en ons even zeer op reis als op het land vergezellen.’ En is dit zoo, heeft de mensch met een geoefend verstand nooit de plaag der verveling te vreezen, is hij dus nooit alleen, en is de bron van genoegens, welke zijne verstandelijke vermogens voor hem openen, zoo onuitputtelijk als het rijk der waarheid zelve, wie gevoelt dan niet al het zalige, hetwelk uit derzelver vereeniging met een welgeplaatst hart ontstaan moet? Wie betwistte ooit iemand de streelende aandoeniug, welke uit het bewustzijn eener goede en edele daad ontstaat? en wie weêrhield ooit iemand, zich te vergasten aan de vruchten, welke de deugd in zijne ziel als een boom des levens aankweekt?
Maar, is er tot dit alles kracht van geest noodig, verschaft de bloote overtuiging van ons verstand dezelve niet, en vloeit uit de kennis van hetgeen goed en nuttig is niet altijd de ernstige wil voort om hetzelve te volbren-
{==759==} {>>pagina-aanduiding<<}
gen, dan moeten wij erkennen, dat de menschelijke ziel eenen hoogeren bijstand noodig heeft; en waar zal dezelve dien anders vinden, dan in eene der edelste hoedanigheden, voor welke het menschelijk verstand in deszelfs beschaving vatbaar is, - in den Godsdienst? Ja, in het godsdienstig geloof, dat op onze godsdienstige kennis berust, beschouwen wij het leven uit een geheel ander gezigtpunt; immers gaat de hoogste deugd over tot innige godsdienstigheid, en wij beginnen eerst waarlijk te leven op het oogenblik, dat het godsdienstig geloof in onze zielen indringt. Dan eerst krijgt alles voor ons beteekenis, zoo wel de vreugde, die ons wedervaart, als het lijden, dat ons treft, zoo wel de stem, die in ons spreekt, en ons aanspoort om het goede te kiezen en te beoefenen, als de aanleiding tot handelen in de uitwendige wereld; dan verspreidt zich over de aarde een helder licht, over ons aanzijn hoogere vreugde; dan eerst verstaan wij onszelven, de wereld en het leven: want zonder God bestaat er geene wereld, en zonder innig geloof aan dat hoogste Wezen kent men in de wereld geene gelukzaligheid. Christelijke deugd en godsvrucht is dan de hoogste aardsche wijsheid, die den sleutel heeft van al het raadselachtige des levens, en die ons tevens de zekere overtuiging inboezemt, dat er onder den ganschen hemel geen kwaad te vinden is, dan de zonde, de verwaarloozing onzer pligten, en eene al te groote verkleefdheid aan datgene, wat zinnelijk en vergankelijk is, wat onveranderlijke wetten volgen moet, en ons eindelijk zal ontzinken.
Dan, wij kunnen het niet ontveinzen, ofschoon er overal in de wereld voor den mensch zoo veel geluk en levensvreugde verspreid is, er heerscht ook hier en daar veel jammer en verdriet; en er kunnen oogenblikken zijn, waarin het leed verre de vreugde overtreft, buitengewone omstandigheden, waartegen de schoot des huisselijken levens, dat stille heiligdom van aardsch geluk, den mensch niet beschermen kan. Maar dan, en dan eerst, is de Godsdienst in vollen nadruk den bedroefden tot troost, den moeden tot kracht: want, is niet de bron van alle gelukzaligheid

{==760==} {>>pagina-aanduiding<<}
bij God? Is niet de fontein des levens bij Hem? Is niet alle zielevreugd een straal, voortvloeijende uit de heerlijkheid des Almagtigen, en het afschijnsel des eeuwigen lichts? Door het godsdienstig geloof waren en deden de grootste en deugdzaamste menschen der wereld, wat zij waren en wat zij deden, en niets groots is in de wereld geschied zonder dit geloof. Daarom zegt een verlicht Apostel: ‘Door het geloof hebben eenigen koningrijken overwonnen, geregtigheid geoefend, de beloftenis verkregen, de muilen der leeuwen toegestopt, de kracht des vuurs uitgebluscht, zijn zij de scherpte des zwaards ontvloden, hebben zij uit zwakheid krachten gekregen, zijn zij in den krijg sterk geworden, en hebben zij heerlegers der vreemden op de vlugt gebragt.’ In dit godsdienstig geloof, in dit onwankelbaar vertrouwen zochten en vonden, benevens zoo vele andere bloedgetuigen van waarheid en deugd, ook de gezanten van den Vorst des Levens het steunpunt hunner gelukzaligheid, en deden. zelfs in den duisteren nacht, de wanden van hunnen kerker weêrgalmen van hunne lofgezangen.
In God te leven, alle vermaak en alle leed, alle handeling en genieting tot Hem in betrekking te brengen, niets vuriger te wenschen dan zijne liefde, niets inniger en uitsluitender te beminnen dan Hem, ziet daar de verhevene bestemming van den mensch, ziet daar het hoogste doel, dat ware beschaving in de verhooging zijner zedelijke waarde poogt te bereiken!
Erkennen wij dan uit dit aangemerkte, dat 's menschen gelukzaligheid in de doelmatige aanwending zijner redelijke en zedelijke krachten bestaat, en dus binnen in den mensch gevonden wordt, dan zal ik ook geen verder bewijs behoeven, om de waarheid duidelijk te maken, dat de grondslag van geluk voor elken mensch in het bijzonder in zijne ware beschaving ligt.
3. Zien wij nu, ten derde, dat ware beschaving ook den weldadigsten invloed heeft op iedere maatschappij en elk bijzonder volk. Hiertoe zal ik wel geen breedvoerig betoog noodig hebben. Een oude, welbekende regel zegt

{==761==} {>>pagina-aanduiding<<}
ons: ‘Bevorder uw eigen waar geluk, en gij zult het heil der maatschappij volmaken.’ En dat deze regel waarheid behelst, leert ons de ondervinding zoo wel als de geschiedenis der volken. Heeft niet de mensch, bij zijne aangeborene begeerte naar geluk, ook eene overhellende neiging tot gezelligheid; en vindt men dien trek niet zoo wel bij den onbeschaafden Vuurlander, als bij den meer verlichten Europeër? De mensch zoekt het gezelschap zijns gelijken, om aan dezen zijne gewaarwordingen, zijne vreugde en droefheid mede te deelen; dit is behoefte voor zijn hart; dit verhoogt zijn genot; ook wordt hij daarenboven door den noodzakelijken bijstand van anderen in menigerlei omstandigheden des levens, en dus door zijne zelfliefde aangespoord tot verbindtenissen met zijne medemenschen. Hieruit vloeit dan als van zelve de noodzakelijkheid voort, dat hij zijne denkbeelden en waarnemingen aan anderen mededeele; en aldus moet, behalve zijn leerzaam voorbeeld, en behalve dat rede en godsdienst beide hem hiertoe verpligten, langs dezen weg zijne beschaving reeds eenen regtstreekschen invloed op anderen hebben. Hij gevoelt, dat hij alleen lid der maatschappij is, onder voorwaarde, dat hij ook zijne krachten en vermogens, in den kring, welken hem de Voorzienigheid heeft aangewezen, zoude dienstbaar maken, om het geluk zijner medemenschen te vergrooten; dat hij den schakel, welke hem aan zijne natuurgenooten verbindt, moet helpen behouden, en zoo wel trachten de behoeften van anderen te vervullen, als hij gaarne ziet, dat aan de zijne door wederkeerige diensten voldaan worde; en dat hij dus, als lid van één groot hnisgezin, het algemeen belang, ter volmaking van het geheel, met al de krachten van ligchaam en geest moet trachten te bevorderen.
Onder deze voorwaarde dan mag de mensch alleen de voordeelen van het maatschappelijk leven genieten; en, kan hij daarin niet als een franklin, newton en boerhaave werkzaam wezen, is hij slechts een eenvoudig, maar in zijnen beperkten kring nuttig burger,

{==762==} {>>pagina-aanduiding<<}
en moet hij zelfs in het zweet zijns aanschijns met den zwaarsten arbeid zijn brood winnen, hij blijft toch, in de schatting van den wijzen en verlichten man, achtingwaardig en groot. Ja, zoo zeker als het geheel uit vele onderling zamenhangende deelen bestaat, zoo zeker is het ook, dat het geluk eener maatschappij afhangt van dat der huisgezinnen en derzelver bijzondere leden; en, zal immer geluk en welvaart bij een volk algemeen worden, zal verlichting en beschaving der maatschappije wezenlijke diensten bewijzen, dan moet ieder mensch, elk huisgezin, en boven alles de opvoeding der kinderen in dezelve, krachtdadig daartoe medewerken; dan moet uit den boezem van elk gezin, uit den stillen kring des huisselijken levens, ware beschaving hare weldadige stralen over de maatschappij uitbreiden. Waarlijk, maatschappijen en volken zouden dàn eerst regt gelukkig zijn, wanneer de heerschende neiging van elken individuélen mensch uitliep ter vervulling van al wat pligt heet; en vooral dàn, wanneer elke bemoeijing, iedere arbeid en inspanning van krachten, gepaard met afwisselend genot, naar het hooge doel eener redelijke en zedelijke volkomenheid, overeenkomstig met ieders krachten en vermogens, wierd ingerigt.
Aan deze onderlinge mededeeling, aan deze vereenigde krachten, aan deze gezamenlijke pogingen heeft elke beschaafde maatschappij hare kunsten en wetenschappen, hare zeevaart en landbouw, hare handwerken, fabrijken en trafijken, haren koophandel te danken; zonder deze vereenigde pogingen bleven de voornaamste raderen en drijfveren ter verhooging van 's menschen edelen geest en aanleg werkeloos, en de beschaving zijner verstandelijke vermogens zoude alsdan ook niet dan tragelijk voortgaan, hetwelk niet konde nalaten eenen hoogst nadeeligen invloed op zijnen zedelijken toestand te maken. - Zoodanig waren en leefden voorheen de Scythen, een groot en uitgebreid volk, hetwelk zich voornamelijk ten noorden van de Kaspische zee ophield; en zoodanig zijn ook nog de zoogenaamde Nomaden, of herdersvolken, wier uit-
{==763==} {>>pagina-aanduiding<<}
sluitend bedrijf de veeteelt is, en waarvan vele volksstammen in een gedeelte van Arabië, middel-Azië en Afrika leven. Deze volken, welke door uitgestrekte woestijnen gedurig heen en weder trekken, en wier kudden grootendeels in al hunne behoeften voorzien, bezitten geene andere kundigheden, dan hunne eenvoudige levenswijs en hunne geringe behoeften medebrengen; en, schoon deze volken nog weder eene zekere meerderheid hebben boven hen, wier gewoon bedrijf de jagt en visscherij is, en schoon men vermoedelijk aan deze herdersvolken de beginselen der artsenij- en sterrekunde te danken heeft, blijst echter hunne beschaving sedert eeuwen van weinig beduidenis. En, raadplegen wij de geschiedenis van meer gevestigde volken, van oude en latere tijden, dan zal ons deze waarheid als van zelve in het oog vallen: dat, naarmate verstandelijke en zedelijke beschaving onder alle standen en kringen der maatschappij doorbreekt, de voorspoed en het geluk eens volks op duurzamer gronden gevestigd wordt. Levert ons de geschiedenis der beide
aanzienlijkste volken van vroegere eeuwen, de Grieken en Romeinen, daarvan niet de sprekendste bewijzen op? De Grieken, door orpheus en anderen uit den diep onkundigen, ruwen, bijna dierlijken toestand getrokken, en tot eene meer geregelde maatschappelijke vereeniging gebragt, vonden weldra in de kunsten en wetenschappen, welke uit Phenicië en Egypte tot hen overkwamen, niet alleen behagen, maar verleenden aan dezelve gereeden toegang, en voerden ze naderhand, door inspanning van krachten, tot zulk eenen bloei en luister op, als zij nimmer bij eenig volk der bekende wereld bereikten. Daar vonden de Geneeskunde, de Dichtkunde, de Geschiedkunde, de Beeldhouw-, Schilder- en Bouwkunde, de Welsprekendheid, Wiskunde, Sterrekunde en Wijsbegeerte als 't ware een heiligdom. Welke pogingen werden bij hen niet aangewend ter ontwikkeling der ligchaamskrachten en tot de zedelijke vorming hunner kinderen! Hoe groot, hoe verbazend groot waren de uitwerkselen, welke de wetten van solon te Athene en van lycurcus te

{==764==} {>>pagina-aanduiding<<}
Sparta op dit vernuftig en dapper volk maakten; en welk eenen invloed hadden deze weder op deszelfs karakter en lotgevallen! Men herinnere zich hier slechts, hoe miltiades met tienduizend Grieken het groote leger der Perzen, tienmaal sterker dan het zijne, vernielde, en hen zelfs tot op hunne schepen vervolgde; hoe leonidas, slechts met 300 man, bij de Thermopylen een leger van xerxes, achttienmaal sterker dan het zijne, versloeg; en denken wij, bij hunnen uiterlijken voorspoed, aan de denk-, leef- en handelwijze van aristides, socrates, epaminondas en anderen, dan vinden wij de onloochenbaarste bewijzen hunner vergevorderde beschaving. - Uit Griekenland verspreidde zich dit licht over het andere hoogstmerkwaardige volk, de Romeinen, eerst uit een klein hoopje volks ontstaan, door romulus bijeenverzameld, en naderhand door eenige weggeloopene slaven en kwaaddoeners vermeerderd. Dan, schoon hunne kennis over het algemeen minder uitgebreid was dan die der Grieken, en de opvoeding en beschaving hunner jongelingschap meer hoofdzakelijk tot het krijgswezen betrekkelijk was, hoe veel groote mannen en edele karakters hebben dezelve echter niet opgeleverd! Met welgevallen rust het oog in hunne geschiedenis op regulus, curius, fabricius, cicero en anderen, benevens op hunne beide Keizers titus en hadrianus; en wie, die de geschiedenissen dezer beide volken kent, weet niet, dat zij bij hunne trapswijze beschaving ook tevens in eer en luister toenamen, en dat het eerstgenoemde rijk toen eerst ten gronde ging, en voor de magt van philippus, Koning van Macedonië, moest bukken, toen onderlinge twisten en meerdere verwijfdheid onder hen toenamen;
terwijl ook het andere volk, bij deszelfs kolossale uitgestrektheid, in verval geraakte, toen het Romeinsch karakter in den grond bedorven, en het volk door uitlandsche, inzonderheid door Aziatische zeden verlamd en krachteloos werd? - Slaan wij een oog op het overige gedeelte van Europa, hetwelk door de Romeinen tot meerdere beschaafdheid werd

{==765==} {>>pagina-aanduiding<<}
gebragt; vestigen wij een' blik op de volken vóór en na den inval der Barbaren; zien wij hen, ten tijde der duistere middeleeuwen, door geestelijke heerschzucht en dweeperij, als in eenen digten sluijer van onkunde, dwaling en bijgeloof gewikkeld, waaruit noch de pogingen van eenige edeldenkende kloosterlingen, noch de goede wil van konstantijn, noch de magt van karel den grooten hen konden redden, en waarvan het naburig Spanje tot op onze dagen nog de duidelijkste kenmerken draagt; en beschouwen wij dan daarbij den schoonen morgenstond van wetenschappelijke, zedelijke en godsdienstige beschaving, die bij de gezegende kerkhervorming de volken verlichtte, en in wiens vollen middag wij ons thans verheugen, - dan gevoelen wij ons gedwongen te erkennen, dat redelijke en zedelijke vrijheid, dat ware beschaving den weldadigsten invloed heeft op de welvaart der volken.
Maar, wat behoeven wij elders voorbeelden te zoeken ter bevestiging dezer waarheid? Vinden wij in onzen eigen' boezem, in ons geliefd vaderland (indien zulks nog noodig zij) niet daarvan de doorslaandste proeven? Wat behoeven wij de tijden van Czaar peter den grooten in Rusland, van gustaaf adolf van Zweden, van frederik II van Pruissen ons te vertegenwoordigen? Wat was dit land vóór eenige eeuwen, toen jagt en visscherij de éénige bezigheden en middelen van bestaan van deszelfs bewoners waren; toen ellendige hutten hunne woningen en beestenhuiden hunne kleederen waren; toen oorlog en vrijbuiterij hun geliefkoosd werk uitmaakte; terwijl zij zich in vredestijd vergenoegden met geheele dagen op eene beerenhuid te liggen, of met slempmalen en dobbelen den overigen tijd doorbragten? En in welk eenen schoonen stand bezitten wij, hunne naneven, deze gezegende oorden! Vindt gij ergens een land in de wereld, waar de kunsten en wetenschappen op eenen meer weligen en welbereiden grond tierden en rijpere vruchten voortbragten? Kunnen wij niet op meer dan éénen fabricius, regulus en miltiades roemen?

{==766==} {>>pagina-aanduiding<<}
Waar vindt gij ergens zulk eene reeks van doorluchtige mannen, groot in moed en standvastigheid, in nuttige uitvindingen, in uitgebreide en grondige geleerdheid, in voortreffelijke geschriften in alle vakken van menschelijke kennis en wetenschap? Ontmoet gij wel ergens elders zulk eene teedere en naauwlettende zorg en zulke vorderingen in de opvoeding en het onderwijs van het opkomend geslacht? - Neen, mijne Hoorders! De ongedwongene getuigenis van zoo menigen achtingwaardigen buitenlander strekt ons hier ten zekeren waarborg; en wij erkennen met de volkomenste overtuiging, dat ware beschaving de welvaart der volken verzekert.
Veel zoude ik hier nog kunnen bijvoegen; maar ik heb uw geduld reeds te veel gevergd. Ik zoude, zonder mij tot bijzonderheden in te laten, nog eene bedenking kunnen oplossen tegen de toenemende beschaving; eene bedenking, inzonderheid gerigt tegen de hoogte, welke het lager onderwijs in ons vaderland sedert de laatste jaren bereikt heeft. Ik zoude u, uit den aard van dit onderwijs zelve, kunnen betoogen, dat, wel verre dat deze vorderingen gevaarlijk voor den staat zouden zijn, zij integendeel, ware beschaving ten grondslag hebbende, voor ons de zekerste waarborgen zijn van de regtvaardigheid en wijsheid van ons bestuur; en dat derhalve ook dit onderwijs, bij een nauwkeurig onderzoek, als een zeer belangrijk middel moet worden beschouwd voor de rust, de veiligheid en het duurzaam geluk des vaderlands. Maar, ik spreek hier voor eene vergadering, zamengekomen met den besten wil, om zoo veel mogelijk ten algemeenen nutte te werken, en welke ik dus, bij dit edel doel, niet verder mag willen overtuigen, dat het voor allen pligt en belang is, om met milde hand overal die zaden van kennis, deugd en menschelijke gelukzaligheid uit te strooijen, waarbij wij onszelven zoo wèl bevinden, waarbij de maatschappij het grootste belang heeft, en die ééns, wanneer de tijd des oogsts zal gekomen zijn, ons rijkelijk zullen doen maaijen in de gewesten der onsterfelijkheid.





{==767==} {>>pagina-aanduiding<<}

Over wondercuren.

(Overgenomen uit: Magazin für die gesammte Heilkunde, von Dr. j.n. rust, Professor zu Berlin, cet. X Band, 3 Heft, S. 493-505, door h.j. logger, Med. et Chir. Doctor, Lid van het Genootschap ter bevordering der Heelkunde te Amsterdam.)

In de oudste tijden hebben de Priesters, welke de Geneeskunde uitoefenden, in de nieuwste tijden de Vorst von hohenlohe, de Homöopath hahnemann, de gepromoveerde en geapprobeerde knoeijer von ruf, even als het gansche heer van derzelver niet geapprobeerde, maar vermaarde Collegas, die, hun eerlijk bedrijf, als herder, scherpregter en derg. opgevende, zich, als kwakzalvers, op het meer voordeels aanbrengende van het Doctorschap toegelegd hebben, en door de menigvuldigste kunstgrepen bestaan, vele en dikwijls moeijelijke ziekten gelukkig en snel genezen, en wel ziekten, waarop de zoogenaamde rationele geneesplannen schipbreuk lijden, en welke zonder de tusschenkomst dezer schijnärtsen veelligt in het geheel niet, ten minste niet zoo snel zouden zijn weggenomen geworden. Deze daadzaak staat vast: zij wordt bekrachtigd bij den rijksten en meest beschaafden, als bij den armsten en ruwsten mensch. Geneesmiddelen bewerken hier de genezing niet. De Egyptische Priesters oefenden de Geneeskunde wel zeer geheimzinnig uit, hadden hunne eigene, heilige spraak, de Hieroglyphen, maar lieten ook de ziekten deels aan de natuur over, deels waren hunne geneesmiddelen, volgens isocrates, eenvoudige en slechts tot de voeding betrekking hebbende. De Vorst von hohenlohe geest in het geheel geene geneesmiddelen. Hahnemann geeft één droppel van een mengsel, uit één droppel artsenij, met honderd oceanen vochts verdund, bestaande. Onze hoogvermaarde knoeijers en kwakzalvers geven geneesmiddelen, even als de zijnen heer (een Doctor) ontloopene bediende dezelve gaf, met dat onderscheid, dat

{==768==} {>>pagina-aanduiding<<}
deze de gestolene recepten, naar de rij af, uit eene tasch, gene uit hun geheugen trekken; zij hebben geen begrip van natuur en leven, en zouden door hunne slenterrecepten stellig meer kwaad dan goed voortbrengen, wanneer hier niet een ander heilaanbrengend vermogen, dan het geneesmiddel, werkzaam was, en hun te hulp kwam.
Leven van iedere soort is een wederzijdsch werkzaam zijn van twee elkander tegengestelde beginselen. Slechts in terugwerking is leven. Terugwerking kan echter niet plaats hebben in iets, dat eenerlei is. Er behooren dus tot het leven twee dingen. Zoo leeft het geheelal, zoo ieder individueel organismus, zoo ieder orgaan, zoo ieder zonnestofje. De verscheidenheden des levens zijn afhankelijk van de substraten: anders leven zonnen en aarden, anders de hersenen, anders de loogzouten en zuren. De levensbetrekking der beide levensbeginselen tot elkander noemt men spanning. Gespannen zijn in het levende organismus de kleinste vezelen van een orgaan, de organen onder elkander, en, op een gemeen middelpunt, het geheele organismus weder met de dingen der buitenwereld en het geheelal. Deze spanning der organen in het organismus is op eene tweevoudige wijze veranderlijk:
a. De hoedanigheid der spanning (qualitative): een orgaan of stelsel, aan hetwelk, in den natuurlijken staat van spanning, de terugwerkende kracht a toegewezen was, kan deze met de andere terugwerkende kracht b verwisselen.
b. De hoeveelheid der spanning (quantitative): de terugwerkende krachten kunnen levendig of zwak op elkander werken; de spanning kan verhoogd of verminderd zijn.
Verhoogde spanning van het lijdende organismus, een verhoogd leven van alle stelsels en organen, zoo voor zichzelven, als met betrekking tot elkander, is dat heilrijk vermogen, hetwelk den geneesheer, bij het uitoefenen zijner kunst, te hulp moet komen, zal hij zich over eenen gelukkigen uitslag zijner curen verheugen. Het is dat, hetwelk de Wonderdoctor, hetzij dan met, hetzij

{==769==} {>>pagina-aanduiding<<}
zonder geneesmiddelen, gelukkig, onbegrijpelijk gelukkig in zijne curen doet zijn, en den bescheiden', verstandigen arts, zich alleen op de werking zijner welgekozene middelen verlatende, en op hetzelve in het geheel niet lettende, dikwijls zonder het gewenscht gevolg laat werken. - Voorloopig slechts eenige aphoristische aanwijzingen omtrent dit gewigtig onderwerp:
1. De beide uitersten der quantitative spanning openbaren zich door een krachtvol leven (turgor vitalis) aan de eene, en door kwijning, Hippocratisch uitzigt (collapsus, habitus Hippocraticus) aan de andere zijde; het geheel ophouden derzelve door den dood.
2. De quantitative levensspanning geeft het tempo aan; het sterke of zachte (forte, piano), de qualitative, of de stemming der organen met elkander, geeft de harmonie of disharmonie van het leven.
3. Het vertrouwen op den geneesheer, of op de geneesmiddelen, verhoogt de quantitative, de geneesmiddelen veranderen de qualitative spanning; gene bewerkt een verhoogd werkzaam zijn der levensbeginselen, deze bewerken eene verandering van dezelve. De terugwerkende kracht a wordt weder tot b natuurlijk, en de harmonie des levens herstelt zich.
4. Beide spanningen werken somwijlen bijzonder op elkander. De verhoogde spanning in een stelsel of orgaan veroorzaakt te gelijker tijd eene qualitative verandering van hetzelve. In den slaap, b.v., hetzij nu een kunstige of natuurlijke, vindt eene eenvoudige verhoogde spanning in de mede-lijdende zenuw plaats; te gelijker tijd echter ook eene qualitative verandering van dezelve: want in den staat van waken zijn de hersenen het bepalende, en de mede-lijdende zenuw het bepaalde. In den slaap ontstaat eene omgekeerde betrekking.
5. De spanning kan in alle stelsels en organen gelijkmatig of ongelijkmatig verhoogd en verminderd zijn.
6. Is zij in een stelsel of orgaan in eenen hoogen graad vermeerderd, dan bevinden zich alle overige organen op dien tijd in eenen ongevoeligen, bijna levenloozen toe-
{==770==} {>>pagina-aanduiding<<}
stand. Eene bijzonder sterke bepaling, b.v., der aandacht op één onderwerp verhoogt het leven der hersenen in die mate, dat alle overige organen op dien tijd slechts zwak leven: een kort te voren ingenomen braakmiddel ligt zoo lang werkeloos in de maag, tot dat de spanning zich weder verdeele. Ten tijde van de verlossing trekt zich al het leven in de baarmoeder zamen; alle de overige organen, zelfs de hersenen, de zintuigen, bevinden zich in eenen toestand van verminderd leven. Is zoodanig eene zamentrekking der quantitative spanning voortdurend, dan verandert zich de qualitative spanning, en er ontstaat ziekte.
7. Op den dag bevinden zich de hersenen, het ruggemerg, het middelpuntszenuwstelsel en de zintuigen in verhoogden, de mede-lijdende zenuw en de wedervoortbrengende werkkring (reproductio) in eenen toestand van verminderde spanning: in den nacht vindt de omgekeerde betrekking plaats; er volgt slaap. Wordt de spanning in de hersenen uitgedoofd, dan houden zij ook, voor dat oogenblik, op, te leven. Slaap noemen wij dien toestand, wanneer de spanning te dien tijde in den groeijenden (vegetativen) werkkring, of toevallig door Magnetismus, overmatig gebruik van waterachtige zelfstandigheden, of volgens de natuurwetten, in den nacht, zamengetrokken is.
8. De spanning kan op eene psychische en physische wijze verhoogd en verminderd worden. Psychisch wordt zij door alle opwekkende gemoedsaandoeningen, vergenoegen, vreugde, verrukking, tevredenheid, zedelijke en godsdienstige gedachten, vertrouwen op God, en geloof aan de toekomst, - physisch door licht en warmte verhoogd. Verminderd wordt zij op eene psychische wijze door nederdrukkende gemoedsaandoeningen, treurigheid, zorgen, nijd, ontevredenheid, gelijk ook door onzedelijkheid en ongodsdienstigheid, door twijfeling aan een hooger Wezen en aan voortduring des bestaans, - op eene physische wijze door duisternis en koude.
9. Zij kan naar een orgaan toe-, en van hetzelve afgeleid worden. Bij zekere behoeften en aandriften verhoogt de

{==771==} {>>pagina-aanduiding<<}
mensch naar willekeur, het dier door zijn instinct, de spanning in de daartoe betrekking hebbende organen, en leidt ze op dezelfde wijze weder af.
10. De verhoogde spanning bij eenen zieke, de genezing begunstigende, of alleen tot stand brengende, is eene eigendommelijke: eigendommelijk daarom, omdat zij slechts in staat van ziekte, slechts langs eenen psychischen weg, slechts door het vertrouwen op den geneesheer, zijne handelwijze, of een bepaald middel, kan daargesteld worden, en dat zij iedere op eene andere wijze verwekte verhooging van spanning verre achter zich laat. Ziek zijnde, gevoelt de mensch de waardij der gezondheid meer, dan toen hij nog gezond was; nu schat hij dezelve hooger, dan alle overige betrekkingen des levens. Vandaar dan ook, dat, hetgeen hem de verlorene gezondheid zal teruggeven, zijne geheele opmerkzaamheid boeit, en hem, wanneer hij zijn vertrouwen bepaald en ten volle daarop stelt, in de hoogste en algemeenste levensspanning verplaatst; de werkingen van alle andere psychische en physische opwekkende krachten zijn aan deze verhooging van spanning ondergeschikt. In den gezonden toestand is deze betrekking geheel anders.
11. Hoe wordt nu de spanning bij den zieke verhoogd? De indruk, welken de vermaardheid of de persoon van den geneesheer, of zijne eigene wijze om de kunst uit te oefenen, - de denkbeelden, die hij bij den zieke opwekt, als een levendig geloof aan God, - de beproevingen, die hij hem oplegt, als het ontberen van menig genot en gemak, gebed, opoffering, op den zieke maken, bewerkt, door de daaruit ontstane vaste overtuiging, dat de genezing daarop volgen zal, vooreerst een nu eens meer-, dan eens minder sterk verhoogd leven in het middelpunt, de hersenen; dit breidt zich vanhier af door het zenuwstelsel tot alle organen uit, even als eene weldadige warmte, bezielt ieder orgaan, iedere vezel, als het ware, met eene nieuwe vaste hoop op genezing, en verhoogt daardoor in dezelve de levendigheid der terugwerkende krachten, de spanning, door welke alleen de

{==772==} {>>pagina-aanduiding<<}
genezing kan volbragt worden, ten minste het proces der genezing zeer begunstigd wordt.
12. Genezing zonder geneesmiddelen, alleen door verhoogde spanning bij den zieke, ontstaat op de volgende wijze: beide spanningen, de qualitative en de quantitative, werken zoo op elkander, dat ziekte, of tegennatuurlijke qualitative spanning, ook de quantitative, de levendigheid der terugwerkende krachten of tegennatuurlijk verhoogt of vermindert, waardoor wederom de ziekte vermeerderd en onderhouden wordt. Verhooging van spanning, door ziekte bewerkt, vindt slechts zelden, en slechts in bijzondere organen en stelsels plaats, en heeft ten gevolge, dat daardoor het leven der overige organen sterk onderdrukt wordt: vermindering van spanning wordt integendeel veel meer door ziekte daargesteld, en wel door de psychische omstandigheden, mismoedigheid, twijfeling aan de genezing enz., gemeenlijk de ziekte vergezellende, algemeen tot alle organen uitgebreid, en daardoor hoogst nadeelig op de ziekte terugwerkende. Wordt nu, door het vertrouwen op den geneesheer, het geheele organismus op nieuw bezield, ieder orgaan, ieder stofje tot eene levendige werkzaamheid bepaald, en dit krachtigere leven door de voortduring van het vertrouwen onderhouden, dan wordt eene hoofdzaak van de voortduring en kracht der ziekte, de uitgedoofde spanning namelijk, weggenomen, en, door den invloed van de verhoogde spanning op de ziekte, deze middellijk of onmiddellijk tot genezing bepaald.
13. Begunstigd wordt de genezing door verhooging van spanning bij den zieke daardoor, dat de organen, door derzelver verhoogd leven, vatbaarder gemaakt worden voor eene dynamische gelijkmaking (assimilatio) der geneesmiddelen, of liever tot terugwerking op dezen. De dagelijksche ondervinding leert, dat, zonder vertrouwen op den geneesheer, de verstandigste plannen ter genezing en de krachtigste geneesmiddelen zonder het gewenscht gevolg blijven; en, integendeel, bij het in 't algemeen op te wekken vertrouwen op dezen, de onverschilligste

{==773==} {>>pagina-aanduiding<<}
dingen buitengemeene werkingen voortbrengen, en spoedig en gelukkig tot het doel voeren.
14. Daar de verhooging van spanning bij den zieke, als vereischte tot eenen gelukkigen afloop der ziekte, slechts op eene psychische wijze te bewerken is, zoo kan zij ook slechts bij zieken met bewustzijn plaats grijpen. Vandaar kan men in alle ziekten, waar dit ontbreekt, van het vertrouwen op den geneesheer geene genezing of bevordering van de genezing verwachten. Om deze reden hebben ook noch hahnemann met zijne Homöopathie, noch de Vorst von hohenlohe door het geloof, noch één eenige der kwakzalvers door hunne handelwijze, ooit eenen van het bewustzijn beroofden acuten, of eenen waanzinnigen zieke beproefd te genezen. Qualiteit en quantiteit der spanning kunnen bij deze zieken slechts op eene dynamische wijze veranderd worden, en dit ligt buiten den werkkring dier Heeren.
15. Uit het gezegde blijkt, dat de kundigheden, door den jongen geneesheer op de Hoogeschool, in de Clinische Instituten en de groote Hospitalen verworven, hem nog niet tot den volkomenen praktischen geneeskundige vormen. De kunst, om het vertrouwen van den zieke op te wekken, zonder hetwelk hij nimmer in zijne curen gelukkig zijn, en door iederen knoeijer overtroffen worden kan, - deze kunst ontbreekt hem nog: zij wordt nergens geleerd; en echter heeft zij op den gelukkigen en snellen afloop der meeste ziekten geenen minderen invloed, dan een naar de meest juiste ziektekundige en therapentische grondstellingen ontworpen geneesplan.
16. Zoo hoogstgewigtig nu echter de kunst is, om door het vertrouwen van den zieke de ter genezing vereischte verhooging van spanning te bewerken, zoo is echter niet ieder middel tot bereiking van dat doel geoorloofd, en niet ieder bevoegd hetzelve uit te oefenen.
17. Niet ieder is bevoegd zoodanig middel uit te oefenen; alleen de praktische geneeskundige is het: want deels is slechts in de zeldzamere gevallen de, door het vertrouwen op den arts, verhoogde spanning alleen toereikende om de ziekte te genezen, daar in de meeste gevallen ook daarbij geneesmiddelen noodzakelijk zijn, - deels kan men slechts aan den praktischen geneeskundige, bij het uitoefenen dezer kunst, het edel en alleen geoorloofd inzigt toevertrouwen, de genezing der ziekte namelijk. Ieder, die geen geneeskun-
{==774==} {>>pagina-aanduiding<<}
dige is, en zich met de genezing van ziekten bemoeit, staat met regt in verdenking, dat hij hiermede geheel iets anders bedoelt, hetzij nu winst, aanzien, een godsdienstig oogmerk, om, door schijnbare wonderen, de eer van den Godsdienst in het algemeen, of van de eene of andere partij in het bijzonder, te verheffen, of wat hij anders wil.
18. Niet ieder middel, om het vertrouwen van den zieke op te wekken en te onderhouden, is den praktischen geneeskundige geoorloofd: alleen zoodanige middelen, de hooge waarde van zijnen stand en zijne kunst betamende, mogen daartoe door hem gebezigd worden.
19. Het eerste en algemeenste vereischte is bepaling van de aandacht der zieken op dat voorwerp, hetwelk hem genezing zal aanbrengen; zoodat daaruit voor den zieke de vaste overtuiging voortspruit, dat dit het zekere middel tot zijne genezing worden zal. Aan deze omstandigheid alleen heeft hahnemann het geluk van zijne curen te danken, en het grootste deel van het gelukkig gevolg der meeste badreizen en broncuren is daaraan toe te schrijven. Heeft de geneesheer den slag of het geluk, de opmerkzaamheid der zieken op de te ondernemene cuur juist te bepalen, dan heeft hij ook derzelver geloof, gedurende den ganschen tijd, dat de cuur duurt, te baat; en de daardoor steeds op nieuw opgewekte en verhoogde spanning bewerkt de genezing alleen, of ten minste ondersteunt dezelve zoo, dat de cuur, dit vertrouwen ontbrekende, zonder goed gevolg zoude afgeloopen zijn.
20. De algemeene vermaardheid van den geneesheer boeit vooral de opmerkzaamheid der zieken, boezemt vertrouwen in, en maakt de spanning levendig: dit mag echter slechts het gevolg van eene wetenschappelijke en waardige handelwijze aan het ziekbed zijn.
21. De persoon van den geneesheer moet den zieke achting inboezemen: zelfstandigheid en individualiteit moeten in zijn bestaan uitblinken. Deze hoogere persoonlijkheid werkt opwekkend op iederen mensch, van welke natie, geest, stand, geslacht of ouderdom bij ook zij.
22. De geneesheer moet een vast vertrouwen, en op zijne kunst in het algemeen, en op iedere individuéle handelwijze hebben: dit geeft aan zijn uiterlijk zeker iets, wat voor hem bij den zieke wederom vertrouwen doet ontstaan.
23. De geneesheer moet, om het vast geloof aan genezing

{==775==} {>>pagina-aanduiding<<}
bij den zieke, en daardoor de spanning in het algemeen te verhoogen, zich van zoodanige middelen bedienen, welke het meest met de denkbeelden, trap van beschaving, stand en ouderdom van den zieke overeenstemmen.
24. Gemeenheid in ieder opzigt, te groote toegevendheid en voorkomendheid, tegenstrijdigheid in handelwijze, te groote overhaasting aan het ziekbed, verstrooidheid en dergelijke verzwakken het vertrouwen, en maken de genezing moeijelijk en langzaam.




Schets van de vroegere lotgevallen des generaals Mina.

(william robinson's Gedenkschriften, rakende de Mexikaansche Omwenteling.)

Don xaverio mina werd in December 1789 geboren. Hij was de oudste zoon eens geachten grondeigenaars van goeden huize, wiens bezittingen in de nabijheid der stad Monreal, in het koningrijk Navarra, gelegen waren. Opgegroeid in de gebergten zijns vaderlands, was hij gewoon derzelver rijke dalen te doorkruisen, en, van den hoogen aanblik der Pyreneën omgeven, zich met de jagt onledig te houden. Zijn aldus versterkte en geoefende ligchamelijke aanleg ontwikkelde zich vroegtijdig, terwijl zijne ziel al de kracht der onbedwingbaarste koenheid inzoog. Het is bekend, van welk een' magtigen invloed op de vorming des gemoeds de wilde aanblik is der woeste tafereelen eens Alpen-oords, en het vrolijk en verheven gevoel, daardoor opgewekt. Dáár ontgaat de eenvoudige bergbewoner, verre verwijderd van den invloed der verfijnde verkeering, tevens haar bederf; en wij vinden in de door rotsen ingeslotene dalen den zetel van dapperheid en deugd. Dáár wordt de kiem des edelen en grooten wils gevoed; dáár is vaderlandsliefde een aangeboren gevoel, dat geene kweeking behoeft; en dáár zijn die heldengeesten ontwaakt, wier buitengewone daden de menschheid met helder lichtenden glans omstralen.
Te Pampelona en Saragossa volbragt mina zijne eerste studiën. Ten jare 1808, in den aanvang van den tijd des wederstands der Spanjaarden tegen den indrang der Franschen, was hij student te Saragossa. Toen ook, tusschen de 18 en 19 jaren oud, ontwaakte in hem de hooge geestdrift dier dagen. Toen, derhalve, de moordtooneelen van den

{==776==} {>>pagina-aanduiding<<}
2den Mei te Madrid geheel Spanje ontzetteden, en de kreet der wrake van de Ebro tot de Guadiana opging, gaf hij zijne studiën op, begaf zich, als vrijwilliger, naar het leger van het noordelijk Spanje, en woonde de veldslagen van Alcoraes, Maria en Belchite bij. - De gevolgen dier gebeurtenissen zijn nog versch in ons geheugen: de algemeene opstand der Spaansche natie, en het ontwaken des Spaanschen heldenmoeds uit de diepe sluimering, waarin hij sinds de dagen van karel den V als gekluisterd lag.
Verbitterd over de nederlagen zijner armeeën, begon napoleon om dezen tijd Spanje met nieuwe troepen te overstroomen; en het werd voor hetzelve van het grootste belang, eenen band in Frankrijk aan te knoopen, om vandaar berigten in te winnen. De dappere, jonge mina ondernam zulks. Zijne kennis van het land, deszelfs bewoners en de bergwegen zich ten nutte makende, volbragt hij zijne zending met den gelukkigsten uitslag; eene geheime verbindtenis werd met de, aan de Pyreneën grenzende, Fransche provinciën tot stand gebragt, en menig onschatbaar narigt van hetgeen in Frankrijk voorviel kwam den Spaanschen Generaal ter ooren.
De Spaansche krijgsmagt was echter niet in staat, om, op den duur, zich met de talrijke en geoefende troepen te meten, met welke napoleon het land benarde: geslagen in ieder regelmatig gevecht, moest zij zich voor de Franschen terugtrekken.
Na de nederlaag van Belchite, eene stad ten zuiden van Saragossa, trok de Spaansche armee op Tortosa terug; terwijl de Franschen eene linie van de zuidergrenzen van Arragon tot naar Katalonië heen bezetteden.
In dezen bedenkelijken staat van zaken ontwierp mina een plan, hetwelk van de belangrijkste gevolgen, niet alleen voor hemzelven, maar voor den ganschen verderen krijg in Spanje was. Hij besloot, namelijk, de linie der Franschen door te breken, zijn vaderland Navarra te bereiken, en deszelfs bergen en door de natuur zelve versterkte streken tot schouwplaats zijner ondernemingen te maken, de achterhoede des vijands te ontrusten, deszelfs transporten en koeriers op te ligten, en afzonderlijke stroopende partijen af te snijden.
Bij eene avondwandeling deelde hij het eerst aan een' zijner verwanten dit ontwerp mede, vol geestdrift zijne hoop, zijne voorzorgen en zijn voorgevoel van toekomstigen roem

{==777==} {>>pagina-aanduiding<<}
ontwikkelende. De vriend hoorde hem bedaard ten einde toe aan, en gaf vervolgens, op eene galg in de nabijheid wijzende, dit lakonisch antwoord: ‘Gelukt de onderneming, dan is het iets groots; zoo niet, ziedaar uw lot!’ Ook de Spaansche Generaal beantwoordde zijn aanzoek, om verlof tot volvoering zijner ontwerpen, met te zeggen, dat hij vruchteloos zijn leven gijng wagen, dewijl men hem onfeilbaar van de armee zou afsnijden. ‘Ik zal mij niet voor afgesneden houden,’ hernam de jonge held, ‘zoo lang ik nog eenen weg voor mijn paard vinden kan!’ In 't kort, hij verliet Tortosa met twaalf man, en, met sluwheid de Fransche linie doordringende, bereikte hij gelukkig Navarra. Van dit heldhaftig twaalftal is thans één Luitenant; één heeft met negen wonden den krijgsdienst verlaten, en de overigen vielen in den strijd!
Mina's eerste onderneming was tegen een Fransch geleide van ongeveer twaalf man gerigt. Hij greep hetzelve met twintig man aan, en nam het zonder veel wederstands gevangen. De volgende tegen eene partij van dertig Franschen. De Spanjaards, in gelijken getale, lagen achter een' steenen muur in hinderlaag, vanwaar zij bij het naderen des vijands vuurden. In den strijd, die nu ontstond, mikte een verbitterd Fransch Granadier op mina; maar, den muur overspringende, drongen de Spanjaards voorwaarts, en maakten weldra met het zwaard een einde aan den kamp. Dit gelukkig begin had belangrijke gevolgen: de moed der Spaansche landlieden werd opgewekt; menig welslagend avontuur greep plaats; de fourageerkorpsen der Franschen werden afgemaakt, hunne transporten aangegrepen en geplunderd, en hunne koeriers onderschept. Te midden van de vreugd der Spaansche regering over mina's eerste geluk, verraste hij haas reeds weder door de zending van een talrijk korps krijgsgevangenen, onder welke zich een Oversteluitenant bevond, en daarna van zevenhonderd anderen, nevens eene menigte geld en krijgsbehoeften.
De Franschen, intusschen, bleven geene ledige aanschouwers dezer ridderlijke daden. Meer dan dertig personen, in meer- of mindere verwantschap met het geslacht van mina, werden eensklaps gevangen naar Frankrijk weggevoerd. De oorlog, met alle lenigingen, door toenemende beschaving hem geschonken, blijft nog immer vreesselijk voor het gevoelige hart; maar verschijnt in zijne verschrikkelijkste ge-
{==778==} {>>pagina-aanduiding<<}
daante in dien staatkundigen kamp, waarin bloedverwanten en aanhoorigen verantwoordelijk worden gesteld voor de meeningen en handelingen van bijzondere personen. Onder de betrekkingen van mina, welke aldus aan hun vaderland ontrukt werden, was een beminnelijk meisje, het voorwerp zijner vroege toegenegenheid. Zij waren reeds gescheiden; de onrust der tijden en de baren des tegenspoeds rukten hen thans nog verder vaneen. Hare stille liefde werd het spel en het offer der noodlottige gebeurtenissen, en haar geluk ging voor altijd verloren.
Er werden meer pogingen te werk gesteld, om mina te bederven; maar, naardien hij de liefde van elken landman in die streken bezat, en juiste berigten van elke beweging des vijands had, was hij niet alleen in staat, denzelven op velerlei wijze spoorbijster te maken, maar overviel zelfs dikwijls zijne vervolgers, hunne overmagt verslaande en vernietigende. Vond hij hen te sterk voor openlijken tegenstand, dan bepaalde hij eene verzamelplaats, verstrooide zijne bende, en, dus verdeeld, ontging zij de vervolging. De gewapende bergbewoners trokken zich in hunne hutten of in geheime schuilhoeken terug, en verbeidden aldaar het teeken van hunnen aanvoerder. Alsdan eensklaps weder verschijnende, - een legioen van soldaten, - schenen zij, gelijk de mannen van cadmus, uit den grond hervoort te komen. Mina zelf trok zich, met eene uitgelezene schaar, de kern zijner troepen, in de gebergten terug. Een heuvel in de nabijheid zijner vaderlijke woning was zijne voorname toevlugt. Hij kende alle sterke plaatsen, alle geheime sluiphoeken van het oord, en de verwaarloosde kudden van zijn eigen erf verzorgden hem en zijne dappere gezellen van voedsel. Wanneer hij een' stouten trek wilde uitvoeren, verzamelde hij zijne magt, gelijk onweêrswolken, op de spits van het gebergte, stormde, door den schrik voorgegaan, nederwaarts, en overstroomde het land tot aan de poorten van Pampelona.
Op deze wijze werd de opstand in de provincie Navarra aangevangen. Van dien tijd af werden geheele benden van Guerillas door het gansche land georganiseerd. Aldus ontwikkelde zich dat stelsel, 't welk het groote middel werd, om den geest van vertwijfelde tegenweer te onderhouden, die in het vervolg den weg baande ter bevrijding van Spanje van zijne verdrukkers. De maar van mina's krijgsgeluk verbreidde zich door het land, en de krachtigste prikkel werd

{==779==} {>>pagina-aanduiding<<}
daardoor in het gemoed des volks opgewekt. En zoo zag hij zich welhaast in slaat, een aanzienlijk korps op te rigten, hetwelk, zoodra ergens iets te ondernemen viel, door het landvolk werd versterkt.
De centrale Junta van Sevilla verleende hem den rang van Overste, en kort daarna de waardigheid van Generaal-Kommandant van Navarra. Ook de Junta van Arragon benoemde hem tot kommanderenden Generaal van Opper-Arragon. Zijn heldenmoed, in een donker, aan vertwijfeling grenzend tijdstip, verwierf hem deze eerbewijzen, door het gansche land als welverdiend erkend; en thans vervolgde hij met verdubbelden ijver zijne glansrijke baan, eenen vijandshaat, eene koenheid des wederstands ontvlammende, waardoor de indrang der Franschen in Spanje eene der merkwaardigste gebeurtenissen in de nieuwere geschiedenis van Europa is geworden.
In den winter van 1810-11 werd mina door de Spaansche regering afgevaardigd, om, zoo mogelijk, eene ijzergieterij bij Pampelona te vernielen, door welke de Franschen van velerlei krijgsbehoeften voorzien werden. Het zij de vijand kondschap van zijne bewegingen had bekomen, of dat het eene toevalligheid ware, door geene menschelijke berekening te voorzien, - genoeg, helaas! deze ongelukkige onderneming nam voor mina een noodlottig einde. Twee sterke Franschen korpsen, in verschillende rigtingen aanrukkende, bereikten gelijktijdig de beide toegangen eens engen dals. Mina bevond zich met zijn korps in hetzelve, en werd alzoo geheel ingesloten. Het gevecht was hardnekkig en bloedig; en, zich met het zwaard tot het laatste oogenblik verdedigende, viel de dappere mina, met wonden bedekt, in 's vijands handen.
Aldus eindigde xaverio mina zijne korte, maar glansrijke baan in Spanje. Als jaloers op de bekwaamheid en heldengrootheid, welke hem boven hare luimige gunsten scheen re zullen verheffen, werd hij door de wufte Godin der Fortuin in 't einde bedrogen. Maar de geest, door hem verwekt, bleef leven; de fmart zijner krijgshaftige medgezellen klom tot woede, en zij kozen een lid zijner familie, om hen ter wrake aan te voeren. Het was zijn oom espoz, dien zij benoemden, en deze betoonde zich des hoogen vertrouwens waardig. Hij staat vooraan op de lijst van hen, wier namen door geheel Spanje bezongen werden in de triomfliederen eens bevrijden volks. Getrouwelijk waakte hij in den

{==780==} {>>pagina-aanduiding<<}
donkeren en gevaarvollen nacht, die zijn vaderland overdekte; en, toen het morgenrood der vrijheid daagde, zag men hem den laatsten Franschman uit Spanje verdrijven. Dan, de welverdiende roem des ooms verduistere dien des neven niet! Xaverio mina had, bij minder geluk, niet minder verdienste dau espoz. Ego feci, tulit alter honores. Het was xaverio, die het eerst de bergbewoners zijner provincie de kunst, om hunne verdrukkers te bestrijden, leerde, die het eerst hunner ongeregelde dapperheid orde en houding gaf. Hij spoorde door zijn krijgsgeluk gansch Spanje aan, zijn moedig voorbeeld te volgen; hij trotseerde den schrik der wrake van napoleon, en baande met zijn zwaard den weg, die ter bevrijding zijns vaderlands geleidde. Hij had nog geen 21 jaar bereikt, toen hij gevangen genomen werd. Wat ware er van dezen heldhaftigen jongeling niet geworden, zoo hij tijd gehad had zijne loopbaan te voleindigen!
Na zijne gevangenneming werd mina naar Parijs gevoerd, en op de vesting van Vincennes gestrengelijk bewaakt. Het lijden, welk de ongelukkige staatsgevangenen aldaar drukte, werd voor hem verdubbeld door de wreede zorgvuidigheid, waarmede men hem alle kondschap van het lot zijner bloedverwanten en van zijn kampend vaderland wist te onthouden. Zijn haar viel uit, en zijn uiterlijk veranderde geheel. Later, intusschen, werd de gestrengheid zijner gevangenschap verzacht, en men vergunde hem boeken. Thans leide hij zich met groote vlijt op de studie der krijgskunst toe, waarin hem eenige bejaarde Officieren, zijne medegevangenen, ijverig behulpzaam waren. Hij bleef te Vincennes, tot dat de verbondene legers in Frankrijk drongen, en herkreeg eerst bij den algemeenen vrede, na de onttrooning van napoleon, zijne vrijheid.
Het is bekend, dat Koning ferdinand, bij zijnen terugkeer naar Spanje, eene deputatie tegenkwam, welke hem, ter erkenning, de akte der Constitutie overbragt, volgens welke Spanje gedurende de gevangenschap des Konings was bestuurd geworden; eene Constitutie, welker grondslag eene verbeterde en beperkte Monarchij was. Zij was gevormd naar de vrijere begrippen van alle verlichte Spanjaards, en ter daarstelling van die veranderingen, naar den tijd en nieuwere inzigten berekend. Een der vele voorbeelden dier verbeteringen kan uit het 104de Art. blijken, bij hetwelk voor

{==781==} {>>pagina-aanduiding<<}
altijd de verbeurdverklaring der goederen van overtuigde staatsmisdadigers werd afgeschaft, op den menschlievenden grond, dat zoodanige verbeurdverklaring meer eene straf voor het onschuldige kroost dier misdadigers, dan wel voor henzelven is. En eerst dan wordt de waardij dezer onderscheiding naar eisch begrepen, wanneer men bedenkt, dat er naauwelijks ergens een staat of rijk in Europa gevonden wordt, waar men niet juist den tegenovergestelden maatregel volgt.
Ferdinand's gedrag bij zijnen wederkeer naar Spanje is wereldkundig. De deelneming van de edelen en weldenkenden diens lands, die ééns zoo levendig voor hem sprak, werd verstikt door de vervolging van de Cortes en de verbanning van de hoofden der Patriotten, door het verbod van vreemde boeken en dagbladen, door de stremming der naauw geopende bronnen van nationalen voortgang, en door de herstelling der Inquisitie, met derzelver helschen nasleep van geregtelijken moord en middernachtelijke folteringen. De kerkers derzelve, de vestingen en galeijen, waar verdienstelijke krijgslieden naast de verachtelijkste misdadigers moesten arbeiden, en de breede lijsten van verbanningen, gevangennemingen en terdoodbrengingen van dien tijd bewijzen op eene ijzingwekkende wijze, tot welken trap dweepzucht en staatkundige eigenbaat het edelste gevoel kunnen verstikken en de zwartste ondankbaarheid heiligen.
Naardien de beide mina's veelvermogende leden waren van de partij der Liberalen of Constitutionelen, ondervonden zij weldra de koelheid van het Hof en de ongenade des Konings. Den jongsten, intusschen, werd het bevelhebberschap der krijgsmagt in Mexico aangeboden; een post, die, na dien des Onderkonings, de eerste is in Nieuw-Spanje; maar hij bedankte er voor, en begaf zich, beducht voor de gevolgen, weder naar Navarra. Espoz, tot dusverre nog aan het hoofd der bergbewoners, ontving gelijktijdig een bevel, dat hem van het kommando ontzette. Naardien de zaken nu tot eene krisis gekomen waren, besloten de beide mina's, de vaan der Cortes en der Constitutie op te steken. Het ontbrak hen aan tijd, om een uitgewerkt plan te ontwerpen. Men kwam overeen, de zaak terstond uit te voeren, vóór het bekendworden des bevels, waarbij espoz van het kommando werd ontzet. De bijzonderheden van dit stoute waagstuk zijn belangrijk, en hebben iets romanesks; maar wij mogen er slechts een' vlugtigen blik op slaan. Terwijl espoz zijne

{==782==} {>>pagina-aanduiding<<}
troepen in beweging stelde, om, op een bepaald uur, onder de wallen van Pampelona te verschijnen, begaf xaverio zich in de vesting. Aldaar trad hij straks met eenige hem bekende Officieren, wier gezindheden den Cortes gunstig waren, in verbond. Naardien hij bij de gansche Spaansche armee bemind, en zijn naam onder de voorstanders der vrijheid van groot gewigt was, noodigde hij eenigen van hen tot een feestelijk maal. Na het avondeten, wanneer het bepaalde uur naderde, trad mina eensklaps in hun midden, wendde zich met eene krachtige en alles ontvlammende aanspraak tot hen, ontvouwde de ondankbaarheid en onregtvaardigheid des Hofs, en besloot eindelijk met eene plegtige oproeping aan de verzamelde krijgslieden, om het door hen geredde land thans ook den zegen der vrijheid te schenken. - De werking was elektriek, en slaagde volkomen. Allen stonden op, en, de zwaarden kruisende, zwoeren zij, rondom de tafel staande, den eed van heilige trouw. De wachten aan het bestemde bastion werden teruggetrokken, de ladders vastgemaakt, en in de doodstilte van den nacht, naauw ademhalende van innerlijke onrust, wachtten zij tot den dageraad op de aankomst der troepen onder espoz y mina. Waren deze toen verschenen, dan ware er een nieuwe tijdkring, rijk aan groote gebeurtenissen, over Spanje opgegaan.
De oorzaken, waardoor de onderneming verijdeld werd, getuigen, wel is waar, tegen espoz beleid, maar geenszins tegen zijnen moed. Den troepen, die, in dit buitengewoon geval, veeleer aangehitst en bezield hadden moeten worden, werd zoo wel sterke drank als andere ververschingen met strengheid onthouden. Zij waren ten volle onbekend met het doel eener beweging, welke hun in vredestijd zeldzaam moest schijnen, en, na eenen marsch tot in den laten avond, begonnen zij te morren. Er ontstond verwarring in een korps, welks aanvoerder niet bemind was; de marsch werd gestaakt; een nachtelijke opstand volgde, en de soldaten wierpen zich, in verstrooide hoopen, in het veld neder, of verwijderden zich om ververschingen op te sporen. Espoz, die alleen vooruitgereden was, vond, bij het terugkeeren, een tooneel van verwarring, welke al zijne pogingen, om de orde te herstellen, deed mislukken. De misslag was onherstelbaar, en de gelegenheid ging verloren. De zamengezworenen in de vesting bekwamen weldra de noodlottige tijding, en verlieten terstond de stad.

{==783==} {>>pagina-aanduiding<<}

Hoezeer de Spanjaarden aan strenge gehoorzaamheid gewoon zijn, en de naam des Konings voor hen ‘eene rotszwaarte’ heeft, achteden zij het echter, te dezer gelegenheid, hunner onwaardig, hunnen veldheer een haar te krenken. Xaverio mina doorreisde in volkomene veiligheid de gansche provincie, verzamelde alle vrienden, voor welke hij, van wege zijne mislukte poging, gevaar duchtte, en betrad met dertig Officieren in volle montering den Franschen boedem. Op last der regering werd hij aangehouden en bij Bayonne gevangen gezet, doch bekwam daarna zijne vrijheid weder, en scheepte zich nu naar Engeland in. Van de Britsche regering ontving hij een aanzienlijk jaargeld, naar men zegt van 2000 pond st.
Gedurende zijn verblijf in Engeland werd hij door een aantal aanzienlijke personen met de vleijendste onderscheiding bejegend, met name door een Engelsch Edelman, die hem met den Generaal scott, van de armee der Vereenigde Staten, zich toen in Engeland bevindende, in kennis bragt. Later bezorgden hem eenige voorname en vrijheidlievende Engelschen een schip met wapenen en krijgsvoorraad; en alzoo werd hij in staat gesteld, eene onderneming aan te vangen, met welke zijn geest reeds een' geruimen tijd zich bezig hield; eene onderneming, namelijk, tegen het koningrijk Mexico, als zijnde het oord, vanwaar de zwaarste slag aan het despotismus van Koning ferdinand kon worden toegebragt.
Toen mina zijn zwaard voor de onafhankelijkheid van Mexico trok, deed hij zulks in de overtuiging, dat hij voor eene zaak in de bres sprong, die met de heilige grondstellingen overeenstemde, om welker wille hij uit zijn vaderland verbannen was. Magt en eere ware zijn deel geweest, bijaldien hij van zich had kunnen verkrijgen, met den stroom der Hofgunst mede te varen; maar dit was hem, bij zijn karakter en zijne inzigten, onmogelijk. Hij achtte, met vele wijsgeeren der jongstverloopene eeuwe, en met een aantal verlichte mannen zijns eigenen vaderlands, de schatten der nieuwe wereld van ongunstigen invloed op Spanjes geluk en roem; en men kan hem alzoo geenszins met regt beschuldigen, met opzet ten nadeele zijns vaderlands te hebben gehandeld. Hij was ook Koning ferdinand geenen pligt, als onderdaan, meer verschuldigd. Banneling, voor wien elke band verbroken was door het besluit des Monarchs, die

{==784==} {>>pagina-aanduiding<<}
eenen prijs op zijn hoofd gesteld had, bond hem geene verpligting meer aan ferdinand's troon, noch bestond ergens eene wet, zelfs niet in den vergeten Codex der Lijfeigenschap, die hem verbood, aan de roemrijke zaak der bevrijding van Mexico deel te nemen. Hij verbond zich niet, gelijk coriolanus, met de vijanden zijns vaderlands, noch wijdde hij, gelijk eugenius, zijne diensten aan vreemden Hove. Teleurgesteld in de poging, om de Cortes en de zaak der vrijheid in Spanje te handhaven, wijdde hij thans zijne gansche kracht aan den kamp voor de vrijheid in Amerika. Stout betrad hij een even gevaarvol als doornig pad, met het lot voor oogen, hetwelk eens een' hancock en washington dreigde, en een' emett en fitzgerald werkelijk trof. Hij en zijne dappere medgezellen werden het offer van hunnen moed; maar zij bezweken voor eene edele zaak. Ware mina met 1500 of 2000 soldaten, in stede van met 270, op de Mexikaansche kust geland, er is geen twijfel aan, of hij had zich regelregt den weg naar de hoofdstad des lands gebaand, en de Spaansche heerschappij aldaar zou, bijkans zonder strijd, te onder gebragt zijn.





Het feest van den halköven op Curaçao.

(Medegedeeld door eenen Nederlander.)

Onder de grootste vreugdefeesten, welke de Negers op Curaçao hebben, behoort vooral het branden van een' kalköven.
Als men op zijne plaats boomen heeft, die te oud zijn, of in den weg staan, laat men dezelve omkappen, steenen van de zee halen, en kalk branden. Dit geeft op Curaçao, waar de verdiensten op het land gering zijn wegens de weinige voortbrengselen, eene goede winst, en daarom wordt er alhier een groot misbruik van gemaakt; men heeft voorbeelden, dat iemand de eene plantaadje na de andere kocht, en, na het hout voor kalkövens weggekapt te hebben, weder verkocht. De berekening, die men er op heeft, is zeer verleidelijk; dikwijls hoort men den planter, met een' glans van vergenoegen op zijn aangezigt, verhalen, dat hij op zijne plaats in dit of in het andere jaar nog eenen kalköven kan branden. Een kalköven van 36 voet in diameter levert 2400 schepels kalk op, à 4 real het schepel; maakt 1200 pesos. Te meer is het maken van eenen kalköven aannemelijk, omdat men het juist te midden van den droogen tijd doet, wanneer

{==785==} {>>pagina-aanduiding<<}
er weinig of geen werk voor de Negers is. Zulks ontsiert echter ons eiland; er zijn plaatsen, waar het te voren aangenaam was wegens de vele boomen, en waar het er thans als eene Savanne (*) uitziet, omdat men alhier de ongelukkige gewoonte heeft van wel boomen om te kappen, maar geene andere in derzelver plaats te planten, dewijl dit, zoo als men voorgeeft, een werk zou wezen, uit hoofde van den tragen groei der boomen op het drooge Curaçao, voor de kleinkinderen. De oude lieden, die beweren, dat het in hunne jeugd meer op Curaçao geregend heeft dan thans, gelijk hunne vaders en grootvaders zulks ook alreeds beweerd hebben, schrijven, behalve aan de zonden der menschen van den tegenwoordigen tijd, de droogte, welke sedert eenige jaren op dit eiland heerscht, toe aan het menigvuldig branden van kalkovens, waardoor zoo vele boomen weggekapt zijn, die anders de regenbuijen tot zich zouden trekken. De waarschijnlijkheid dezer gedachte, die niet zoo geheel ongegrond schijnt te zijn, wordt echter weggenomen, als men bedenkt, dat Curaçao in de nabijheid ligt van het kolossale vasteland van Zuid-Amerika, waar een ligchaam van zulk eene verbazende uitgestrektheid en hoogte meer aantrekkingskracht uitoefent dan het kleine lage eiland Curaçao, al stond het ook vol met boomen. Dat de oude luidjes ongelijk hebben, blijkt daaruit, dat in het jaar 1634, toen de Hollanders dit eiland in bezit namen, de droogte zoo groot was, dat al het vee was uitgestorven; en toen toch was er nog niet één kalköven gebrand, en de boomen stonden nog op dezelfde plaats, alwaar dezelve gegroeid waren, toen Curaçao door volkanische krachten zijn bestaan kreeg.
Doch, om op het Feest van den Kalköven terug te komen: toen ik de plaats kocht, welke ik tegenwoordig bewoon, had men mij als een der voordeelen na mijnen koop opgenoemd, dat ik er ten minste twee groote kalkövens kon branden. Ik had weinig lust, om mijne plantaadje (zoo gelieft men hier de tuinen en buitenplaatsen te noemen) door het wegkappen van boomen te verwoesten; doch, toen ik er eenigen tijd geweest was, zag ik de noodzakelijkheid in, om hier en daar een' boom om te werpen; want hier zag ik een' ouden, nutteloozen, krom gegroeiden boom, dáár een' zwaren tak, die afgehakt moest worden; en zoo ontstond bij mij de gedachte, om één' kleinen kalköven aan te leggen.

{==786==} {>>pagina-aanduiding<<}

De Bomba, die het bestuur over dezen, 24 voet in diameter halenden, kalköven zou hebben, maakte ook vooraf zijn plan van bouwen: de eerste laag hout moest wezen 5 voet hoog, daarop 4 voet steenen; de tweede laag 4 voet hout, daarop 3½ voet steenen; en dan zou dezelve, bij stil weder aangestoken, 1500 schepels kalk opleveren. De ervaren kalkoven-aanlegger is daaraan te kennen, dat hij denzelven waterpas maakt, en alle gaten en openingen zoo digt met klein hout stopt, dat er wind noch lucht door kan dringen. In het midden van den kalköven wordt een lange koker van eene soort van dun hout gemaakt, die als pek brandt, en, van boven aangestoken wordende, het vuur spoedig naar beneden brengt, waar de oven dan het eerst begint te branden.
Toen mijn kalköven klaar was, moesten de buren verzocht worden; want een' kalköven te branden en de buren niet te verzoeken, dat is, naar landswijze, eene volslagene tegenstrijdigheid. Ja, men kan u de menschen nog met naam en toenaam opnoemen, die bij een' kleinen kalköven zulk een groot getal buren verzocht hadden, dat deze, die het dan ook een beetje grof aanleiden, meer verteerden, dan de geheele kalköven opbragt.
Reeds zes uren vóór dat de buren kwamen, was mijn kalköven in brand gestoken, omdat men anders het mooije van de vlam niet zou kunnen zien, dewijl het hout nat en vast zamengepakt is, en dus een' geruimen tijd noodig heeft om goed door te branden.
Hoewel de kalköven niet verre van het huis was aangelegd, had ik toch nabij denzelven bovenwinds eene soort van kamer van gevlochtene kokosbladeren laten maken, waarin tafel, stoelen en eenige ververschingen gebragt waren, ten einde de genen, die zich bij den oven wat warmen, de oogen in de vlam verlustigen, of ook de vrolijkheid der Negers van nabij zien wilden, daartoe in de gelegenheid te stellen.
Toen het gezelschap, na het ondergaan der zon, naar den kalköven ging, vonden wij denzelven in vollen dikken damp staan; hier en daar deed zich echter de vlam, die van binnen reeds aan het woeden was, door de reten van het hout zien, en trachtte naar buiten te dringen. - Op dit oogenblik, toen alles rondom mij in vreugde was, en ik, naar oude gewoonte, gefeliciteerd werd met het branden van den kalköven, kwamen er treurige gedachten in mij op: hier werden mij, namelijk, levendig voor de verbeelding gebragt de

{==787==} {>>pagina-aanduiding<<}
akelige tooneelen van brand, welke jaarlijks zoo vele ongelukken in het moederland veroorzaakt, en waarvan ik zoo dikwerf getuige was geweest; doch was ik tevens verpligt, dit onder de voordeelen van het verblijf op Curaçao te rekenen, dat men er voor het ontzettend verschijnsel van brand bewaard is, hetgeen men doorgaans toeschrijft aan het zoutzuur in de lucht. Men weet zich hier slechts twee voorbeelden van brand te herinneren, de eene veroorzaakt door den opstand der Negers in 1795, de andere bij de landing der Engelschen in 1804, welke laatsten alle huizen en schuren op de plaatsen of tuinen, die zij onder hun bereik kregen, trachtten in brand te steken, hetgeen hun, wegens den boven opgenoemden hinderpaal in de natuur, zeer veel moeite kostte, en op sommige plaatsen slechts ten halve gelukte; men ziet thans nog verscheidene huizen, welke bij die gelegenheid werden aangestoken, maar onder het branden van zelve uitgingen, en waarvan de helft onverbrand staan bleef.
Toen de Negers, die zich bij mijnen kalköven reeds braaf vrolijk maakten, en aan wie reeds vooraf rum was uitgedeeld, het gezelschap zagen aankomen, vormden zij eene groep, en hadden er een aan hun hoofd, die, bij gebrek van vlaggedoek, een' zakdoek aan een' stok had gebonden, hetgeen hun vaandel moest verbeelden; hiermede zwaaide hij, onder het maken van vele grimassen en het aanheffen van een gezang of geschreeuw, over de hoofden van het gezelschap, nam vervolgens den doek van den stok af, spreidde dien op den grond uit, en bleef voor de plaats staan springen: dit sein is bekend; elk der vrienden werpt er eenig geld op, waarvoor door de Negers rum gekocht wordt, om zich verder te vervrolijken. Bij den gloed van den kalköven vormden zij nu hunne kringen om te dansen; hunne muzijk bestaat in eene trom in derzelver oorspronkelijken staat, twee ijzers, waarmede zij op elkander slaan, en een hoorn van eene koe dient hun tot blaasinstrument, waarmede zij een zeer onaangenaam gebulk maken. Meestal dansen er slechts twee te gelijk, die gedurig door anderen afgewisseld worden; hun dans bestaat in draaijen en veelvuldige ligchaamsbewegingen, en met de beenen langs den grond te schuifelen; een enkele keer waagt het de jonge danser, van dezen regel af te gaan, en een paar groote luchtsprongen te doen; de aanschouwers sluiten een' digten kring om de dansenden, en laten hun niet veel meer plaats over, dan zij noodig heb-
{==788==} {>>pagina-aanduiding<<}
ben om zich om te draaijen. De eersten nemen ook het grootsle deel in den dans; zij klappen allen in hunne handen, en heffen een zeer eentoonig geschreeuw aan, door welke vokale muzijk, gevoegd bij de instrumentale, de maat van den dans niet onduidelijk gehoord wordt; ook is het moeijelijk te beslissen, wie zich het meest vermoeijen, die zelve dansen, of die er naar staan te kijken.
Nadat wij om middernacht een souper gebruikt hadden, gingen wij weder eens naar den kalköven zien, die nu in volle vlam stond, en in den donkeren nacht een akelig, maar treffend gezigt opleverde. De gloed, dien dezelve veroorzaakte, was, hoewel wij bovenwinds stonden, zoo groot, dat wij denzelven slechts op eenen afstand konden naderen. De Negers, echter, stonden nader bij den kalköven te dansen, dan wij konden verduren met er naar te kijken, en waren zoo ijverig in den dans, dat zij geen acht op ons, noch op de brandende hitte van den oven, gaven. Zij hadden zich nu in twee hoopen verdeeld, omdat hun getal te groot was geworden door de aankomst van Negers en Negerinnen uit de nabuurschap, die zich, waarschijnlijk ongenoodigd, bij hen gevoegd hadden. Genoegzaam zonder ophouden duurde hun dans voort, en uit de telkens nieuwe verheffing van geschreeuw maakte ik, niet zonder grond, hunne aanhoudende blijdschap en vrolijkheid op.
Het was reeds diep in den nacht, de buren waren langzamerhand vertrokken, en ik zelf had mij reeds ter ruste begeven, maar kon, zoo wel omdat het uur, waarop ik gewoon was te gaan rusten, reeds lang voorbij was, als door de muzijk der Negers, niet in slaap geraken; ik stond daarom op, om nogmaals te gaan zien, in welken staat het vuur thans den kalköven gebragt had. Ik vond nog slechts een derde gedeelte der Negers bezig met dansen; de anderen lagen in alle rigtingen rondom den kalköven op den grond te slapen; de rum had bij hen zijne werking gedaan. Zoodra zij, die nog wakker gebleven waren, mij zagen, kwamen zij mij nog wat rum vragen. Hoewel zij met hetgeen zij gebruikt hadden het wel zouden hebben kunnen stellen, liet ik hun echter nog eene kan rum geven, om des te spoediger een einde aan de vrolijkheid te maken, en van hunne onaangename muzijk bevrijd te worden.
Bij zulk eene luidruchtige vrolijkheid loopt echter alles bij de goede Negers rustig en vreedzaam af; bijkans nooit ontstaat

{==789==} {>>pagina-aanduiding<<}
er bij zulke gelegenheden onder hen twist of vechtpartijen, hetgeen in mijn oog geen ongunstige trek in hun karakter is, en meer lof verdient dan het gewone gedrag van de geringe volksklasse in Nederland, die zelden, zonder dusdanig gevolg, zich aan eene luidruchtige vrolijkheid overgeven.

B.
Curaçao,
den 31 Julij, 1822.

Nieuw alphabet van en voor den opmerker.

I.J.


Ierland. Een gedeelte van de bloeijendste Monarchij der wereld; doch welke, met al hare hulpmiddelen, rijkdommen en vermogens, naar het schijnt, niet kan verhinderen, dat de bewoners aldaar van honger sterven. Hoe bedriegt men zich, als men den staatsrijkdom als maatstaf van het geluk der burgers aanneemt! Men verheffe zich ook niet op zijne meerdere staatshuishoudkunde boven de oude volken: want Rome kon ten minste nog zijne ledigloopende burgers, door uitdeelingen van koren, uit de hand alimenteren; terwijl de Ieren achter de nieuwmodische kunstploegen en zaaiwerktuigen hunner meesters er dood bij neêrvallen.

Jezuitisme. Bestaat overal, waar men den Godsdienst in 't spel brengt, om politieke oogmerken te bevorderen. Gevaarlijk, omdat de menschen zoo ligt het een voor het ander nemen, en den struikroover voor een' Geloofs-Ridder aanzien. Evenwel het staat vast, dat elk, die niet de regte deur, maar van ter zijde inkomt, een dief en moordenaar is.

Indostan. Land, dat niet bestemd schijnt om altijd eene kolonie te blijven, maar om een magtig rijk te worden, waartoe het, onder de voogdijschap der Britten, wordt voorbereid.

Ingeschapen. Om te weten, welke denkbeelden al of niet ingeschapen zijn, zou men iemand hooren moeten, die nog geene indrukken van buiten had bekomen. Men behoeft derhalve het woord juist niet onder de zinledige te rangschikken, al verklaart men, dat er weinig of niet van te zeggen valt.

Inlijven. Wat men inlijven noemt, is meest niets anders dan een blok aan het been binden. Men moet het torschen,

{==790==} {>>pagina-aanduiding<<}
zal men het medevoeren, of men struikelt er over, zoodat men zelf liggen blijft. Landen laten zich inlijven, maar geene Volken. Natuur gaat boven kunst.

Inquisitie. Daar is de Duivel toch te geslepen toe, om, in de negentiende eeuw, de menschen te willen diets maken, dat b.v. de Koning van Frankrijk niet vast op zijn' stoel zou kunnen zitten, zonder dat er in Spanje eene Inquisitie, en deze derhalve, staatkundig beschouwd, voor de rust van Europa noodzakelijk was. Maar de Vorst der duisternis schijnt tegenwoordig, over het geheel genomen, door onbekwame Ministers en dus slecht bediend te worden. Nu, dat kan het lot van elk' Vorst wezen, al heeft hij dan ook de beste intentie.

Inteekenen. De speculatie gaat zoo ver, dat men bijna vragen zou, waarom nog geene inteekening wordt aangeboden op de geschiedenis der toekomst. De toekomst moet toch zeker komen, en de onderneming zou zoo wel voor eene oneindige volmaakbaarheid als uitrekbaarheid vatbaar zijn. Prentverbeeldingen kan men bij voorraad laten graveren, als men luchtverschijnsels, aardbevingen, veldmuisplagen, zeestormen, springende buskruidmolens en dergelijke voorvallen ten onderwerp neemt.

Inval. Wanneer men zoogenaamd een' inval heeft, is de gedachte juist het allerminst een inval: zij is veeleer eene opwelling in onszelven, waarvan de springveer door eene uitwendige oorzaak in beweging kan gebragt zijn.

Invloed. De invloed van menig voornaam man is niets meer dan enkel indruk, en indruk maken kan men zelfs met eene olievlek.

Jonkheer. Een Jonkheer kan superlatief zijn: waarom niet zoo wel als een ander mensch? Maar de benaming trekt toch eenigzins naar het diminutive; en, dit zoo zijnde, hoe kan men er op gesteld zijn, zulk een predicaat vóór zijn' naam te voeren?

Italië. Zie Vesuvius.


K.


Kansel. Vervangt bij de Protestanten soms het altaar; dat zeer verkeerd is. Nimmer moet aldaar een Heilig, 't zij hij stom of sprekend is, het hooge voorwerp der aandacht wezen.

Kapitool. Menig Kapitool wordt, ook nu nog, door de ganzen bewaakt, en met dat Kapitool, zoo als van zelf spreekt, stad en burgerij.


{==791==} {>>pagina-aanduiding<<}

Karakter. Men kan geen karakter afteekenen, zonder dat de verbeeldingskracht een handje helpen moet, om de trekken bij te halen. In een karakter is zoo veel, dat het oog of de vingers ontglipt, en dat zich moeijelijk betrappen laat.

Kerk. Het dwaalbegrip wil, dat de kerk in zware muren worde ingesloten; dan moet er nog een stevig slaketsel om; schildwachten en doggen moeten den toegang bewaken; en als de forteres dan nog op eene ontoegankelijke rots mag staan, des te beter: in 't kort, men maakt van de kerk een' kerker. De ware kerk, evenwel, heeft met dat alles niets gemeen: beperking is haar vreemd; zij wil geheel toegang wezen; het heelal zou zij in haren schoot opnemen. Moet zij op een' berg gelegen zijn, dan is het om niet verborgen te wezen, en der geheele wereld in het oog te vallen: met één woord, zij wil gemeenschap, als zijnde de gemeente; de gemeente des Heeren, want zij verbindt hemel en aarde.


Het schild van Wellington.

De bankiers en kooplieden van Londen hebben, gelijk bekend is, het groote Britsche legerhoofd, ten blijk van hunne achting en erkentenis, een schild aangeboden, hetwelk, door de keurige bewerking der niet min keurige teekeningen, als een waarachtig kunstgewrocht in zijne soort te beschouwen is.
Dit schild haalt in de doorsnede drie voet en drie duim. Het middelvak bestaat in eene mat vergulde groep, den Hertog te paard, omgeven van zijnen staf, voorstellende. Aan zijne voeten ligt eene gedaante, verbeeldende de vernietigde overweldigde Heerschappij; het Verraad en de Verwoesting worden door twee andere ter aarde geworpene personen aangeduid, waarvan de een eenen dolk, de ander eene brandende toorts voert. Deze zamenstelling is grootsch gedacht en treffend uitgevoerd. In de historische personen is het moderne kostuum behouden. Men ziet den held geheel en face, en de kop zijns paards maakt den knop van het schild uit. Het geheel wordt als opgeheven door den donkeren grond van stralen, welke van een middelpunt uitgaan, en zich in eenen rand van eikenbladeren verliezen, die den eersten kring insluiten.
Buiten dezen kring bevinden zich tien afdeelingen, in de volgende orde: Overwinning te Assaye, 23 September 1803. -
{==792==} {>>pagina-aanduiding<<}
Veldslag bij Vimeira, 21 Augustus 1808. - Overtogt van den Douro, 1809. - De liniën van Torres Vedras, 6 Maart 1811. - Badojoz berend en genomen, 5 April 1812. - Veldslag bij Salamanca, 22 Junij 1812. - Veldslag bij Vittoria, 21 Junij 1813. - Veldslag in de Pyreneën, 1814. - Intogt in Toulouse, 12 Julij 1814. - Verheffing tot de Hertoglijke waardigheid, 1814.
Het schild zelve is van massief zilver, rijk verguld; de middelgroep in hoogverhevene bearbeiding mat verguld, hetwelk op den donkerder, sterk gepolijsten grond zeer schoon uitkomt. De genoemde afdeelingen zijn desgelijks mat verguld en in halfverhevene bearbeiding uitgewerkt, mede op een' gladden grond. Een gevlochten krans omvat het schild, en sluit het geheel op eene schilderachtige wijze in.
Aan elke zijde van het schild, als om hetzelve te ondersteunen, zijn twee zuilen bijgebragt, ongeveer drie voet hoog. Elke derzelven rust op een driehoekig uitgehoold grondstuk, welks zijden met karakteristieke gedaanten van verschillende volken in bas-relief versierd zijn, die of de schoone kunsten hanteren, of zich aan het genot des vredes overgeven, hun door de zegepralen des Hertogs verzekerd. Uit deze grondstukken verheft zich de stam eens palmbooms, aan wiens voet men drie krijgslieden in schoone houding ziet; aan het eene een' Spanjaard, Portugees en Sepoy, aan het andere een' Engelschen Granadier, een' Ierschen ligten Infanterist en een' Schotschen Hooglander. Deze allen stonden eens onder bevel des helds. Op de hoeken der grondstukken ziet men kanonnen en andere oorlogsteekenen in gelukkige mengeling. Op den top der eene zuil staat een Beeld der Overwinning met een' lauwerkrans, op de andere eene Faam met de trompet.
Het gebeel is vervaardigd naar de teekeningen van den Heer smirke, Esq.
Het schild benevens de zuilen kost niet minder dan 11,000 pond sterl. (meer dan f 120,000.)

Jezuiten.

De Heer de brissac had, in den oorlog van 1741, een' Jezuit, als spion, willen doen ophangen. ‘Gij hebt wijs gehandeld,’ sprak de Koning tot hem, ‘met uwen Jezuit niet te doen ophangen: de Vaders zouden eenen brissac om hals gebragt hebben, al ware het ook in het vierde gelid!’





{==793==} {>>pagina-aanduiding<<}

Aan den heer H. Meijer, junr., na het lezen zijner hulde aan Oldenbarneveld.

Jungit ignotos, sociatque hostes

Sancta Libertas.

Wat zang galmt daar, aan 't zilvren Sparen, 
Uit gloende borst, met donderkracht, 
En schrikt de zwarte vleermuisscharen, 
Die krijschend weêr door Neêrland waren, 
Terug in hol en kerkernacht? 
Wie stoot aan 't kroost der bastaardije 
Het vlammend zwaard der Poëzije 
Tot aan de greep in de ijzren borst, 
En zengt met Clio's toorts de snooden, 
Wier kreet de dwinglandij vergoden 
En blanke trouw verduivlen dorst? 
 
Wie waagde, 't strijdperk in te snellen 
Met open helm, als 't Ridders past, 
En, zonder de overmagt te tellen, 
Zich met den reus ten kamp te stellen 
En 't rot, dat in zijn schaduw bast? 
Wie durfde, (als list het oproer veiligt 
Door leuzen, aan elks hart geheiligd) 
Door Vorst- noch menschen-vrees versaagd, 
Den Satan 't momtuig af te dekken, 
Te toonen, welke slangentrekken 
Hij onder 't schijnschoon masker draagt? 
 
Verheft uwe adeloude wallen, 
o Haarlem! stad van heil en licht! 
Uw burger deed het Péan schallen, 
En durfde 't monster aan te vallen, 
En wrong 't den lastergorgel digt! 
Hij deed, Alcéus onzer dagen, 
Tirannen op hunn' troon versagen, 
En sprak den banvloek op 't geweld, 
En wischte 't gif, door nijd en logen 
Op vrijheids eerkrans afgespogen, 
Van 't hoofd van Oldenbarneveld! 

{==794==} {>>pagina-aanduiding<<}

Zie, hoe, op 't galmen van zijn toonen, 
De kroon der onschuld vonkt en vlamt, 
Om 't schedelzilver te verschoonen 
Des Nestors van de vrijheidszonen, 
Die Nederland heeft vrijgekampt! 
Zie, hoe, op 't klinken van zijn snaren, 
De schim van Maurits, 't graf ontvaren, 
Te laat den regtermoord beklaagt; 
En de uilenzwerm der ketterhelden, 
Die 't vrij gewisse in ketens knelden, 
Verstuift, door 't zonlicht weggejaagd! 
 
Zie, hoe, in zijnen arm geheven, 
Het dichtrenzwaard zijne eer herkrijgt, 
Dat, heiligschenders prijs gegeven, 
Verlichting, vrijheid, regt deed beven, 
En de aard' met slavenboeijen dreigt! 
Te lang was 't d' ouden roem ontzonken, 
Dat zwaard, dat de eerste wijsheidsvonken 
Deed blikkren uit zijn godlijk staal, 
Dat middeleeuwsche domheid temde, 
Den reuzenloop der wilkeur stremde, 
En vrijheid voerde in zegepraal. 
 
O ja! 't herkreeg weêr d' ouden luister, 
Dat zwaard, waarmede eens Vondel streed, 
Waarvoor, in Neêrlands nachtlijkst duister, 
Een Helmers, trots zijn slavenkluister, 
Nog 's werelds dwingland siddren deed. 
Gij, Meijer! rukte 't uit de vingren 
Der dweepers, die hun bliksems slingren 
Op elk, die vrijheid aamt en regt; 
Gij wijdde 't aan zijn doeleind weder, 
En sloegt er reus en rot meê neder, 
Dat slechts voor dom- en slaafschheid vecht. 
 
Gij wischtte 't uit, dat merk der schande, 
(Zoo 't immer uit te wisschen is!) 
Dat hier, in vrijheids lustwarande, 
Op 't voorhoofd van de Dichtkunst brandde, 
Als vloekharpij der duisternis! 

{==795==} {>>pagina-aanduiding<<}

O! mogt Europa het vergeten, 
Dat hier oproerge dichterkreten 
Den besten Koning gruwen deên, 
Den meineed als verdienste roemden, 
En elk verdrag ten afgrond doemden, 
Dat Vorst en Volken sluit aaneen! 
 
Doch neen, Euroop zal 't niet herdenken! 
Het hoorde naauw dien vloekbren toon. 
Één wanklank kon 't akkoord niet krenken, 
Dat hier, waar vrijheids vanen wenken, 
Elk stulpje ontstijgt en 's Konings troon. 
Hoort, hoort! vereenigd met zijn telgen, 
Zingt Hij, die Vader zijner Belgen: 
‘Blijf, Vrijheid! Neêrlands heul en rots! 
Vorm, vorm het kroost naar 't beeld der vaadren, 
En stook het d' eigen gloed in de aadren, 
Tot fnuiking van tirannentrots!’ 
 
Dat lied van Vorst en Vorstenzonen, 
Herhaald door aller Belgen mond, 
Blijv' grondklank van der Dichtren toonen, 
En galm', zoo ver er menschen wonen, 
Het heil van 't vrije Neêrland rond! 
Maar wee op 't ras der slavernije, 
Wie 't hemelvuur der Poëzije 
Ter vloektoorts strekt voor moord en brand! 
Hoe heerlijker hun zangen rezen, 
Te dieper zal hun helstraf wezen, 
En te eindeloozer duurt hun schand'! 
 
Maar hun, wier lier, hoe zwak zij klinke, 
Aan vrijheid, regt en licht zich wijdt, 
Schoon hier geen krans hun kruin omblinke, 
Hun zangerroem aan 't kroost ontzinke, 
Wacht vreugde en loon in eeuwigheid! 
Elk vrijman reikt hun hart en handen, 
Daar ginds, van Nieuw-Columbie's stranden, 
Tot waar uw doodsche lustwaranden, 
Moréa! 't vrijheidsvuur verjeugdt: 

{==796==} {>>pagina-aanduiding<<}

En heilger groen, dan dichtrenloover, 
Strooit 't uiterst kroost hun grafplaats over, - 
Den eikenkrans der burgerdeugd! 
 
B. 
24 Nov. 1822. 


Paradoxen-liefhebberij.

De (Hoogduitsche) Professor B. was van de manie bezeten, om, door het volhouden van de grilligste paradoxen, opzien te maken, en dezelve, door de vreemdste drogredenen, hardnekkig te verdedigen. Een vertrouwd vriend ried hem welmeenend, dit koppig stokpaardje vaarwel te zeggen. ‘O!’ hernam hij, ‘gij weet niet, welk een vermaak er in steekt, anderen datgene te doen gelooven, wat men zelf niet gelooft.’ - Zou ons Nederland ook geenen B. (hoewel geen Professor) kunnen aanwijzen, die aan dit euvel, en welligt uit dezelfde paradoxe bron geput, erg mank gaat?!

Koninklijke belangstelling.

Zekere Heer d'ecquevilly, een Hoveling van geenerlei beteekenis, wedervoer, bij eene gevaarlijke ziekte, de bijzondere eer, dat de Koning (lodewijk XV) dagelijks naar hem liet vernemen. Herstellende, maar zich nog naauwelijks kunnende op de been houden, begaf hij zich naar het lever, om den Vorst zijne onbegrensde erkentenis te betuigen voor dit ongemeene blijk van hooge goedgunstigheid. ‘Ja,’ zeide de Koning, ‘het is zoo, ik heb naar u laten vragen; want uwe ziekte was van een' zeldzamen aard, en ik had plan om u te doen openen!’

Naïf misverstand.

Er werd op den Amsterdamschen Stadsschouwburg eene Representatie ten behoeve der Armen gegeven. Een dienstmeisje vroeg hare Mevrouw verlof om dezelve te mogen bijwonen. ‘Maar, meidlief,’ sprak deze, ‘dat kost geld!’ - ‘Och neen, Mevrouw!’ hernam zij vlug; ‘men speelt immers vandaag voor de Armen.’


(*) De Schrijver begaat hier een' kleinen historischen misslag. De Kardinaal turrecremada, die in 1467 overleed, is niet dezelfde met den afschuwelijken Monnik thomas de torquemada, stichter der Spaansche Inquisitie in 1480, en zeer ijverig medehelper van ferdinand den Katholijken (den trouweloozen).

(*) Dat de vrienden van het Despotismus in dit punt zichzelve sedert twee Eeuwen volkomen gelijk blijven, blijkt uit twee stellingen, die men in 1820 te Leyden, tot ergernis aller Hoogleeraren, openlijk heeft durven verdedigen: de eene, dat een Vorst geene magt heeft, zijn gezag door Grondwetten te laten binden; de andere, dat de zaak van de uitvinding der Drukkunst veel schadelijker dan nuttig geweest is. Natuurlijk keuren zulke lieden ook den opstand onzer Vaderen tegen Spanje voor
onwettig.

(*) Bl. 127.

(*) Zie de aanhalingen van het werk der eerstgedachte Mannen aan het einde van dit verslag, en heinrich ad 2 Tim. III:16. Ed. kopp. Vol. VII.

(*) Wij hebben wel eene en andere druksout ontmoet, echter der opmerkinge niet waardig geacht. Alleen gewagen wij hier van ééne zinstorende: op bl. 57, reg. 9, staat gedichten, lees gedeelten.

(†) Grotii Animadversiones in Anim. riveti. Sentimens de quelques Théologiens de Hollande sur l' Hist. Crit. du richard simon, Let. XI et XII. Défense des Sentimens contre la Reponse du Prieur, Let. IX et X. S. castalionis Tractatus de Inspiratione apud wetst. in N.T. Vol. II, et ibidem wetstenii Dissertationem de Interpretatione Novi Testamenti, cui additus est castalionis Libellus.

(*) De naaste aanleiding tot dezen uitval was eene periode van een' Franschen Recensent, bij de aankondiging van een petit Roman, welks Schrijfster hij, profaan genoeg, dit compliment maakt: Pour parodier une phrase de l'Ecriture sainte, nous lui pardonnerons, si elle vent encore aimer.

(*) Ingezonden, en met eenige Aanteekeningen van eenen anderen Recensent.

(*) Inzonderheid verdiende het eene nadere overweging. of alle de, onder den naam van Egyptische Oogöntsteking beschrevene, epidemiën en bijzondere gevallen wezenlijk dezelfde ziekte doen kennen. Uit hetgene Dr. l. frank, die zelf in Egypte geweest is, daaromtrent zegt, uit de vergelijking van de waarnemingen van rust met die der Engelschen, (in het bijvoegsel medegedeeld) van Dr. ponta en anderen, schijnt het tegendeel te blijken. Aanteek.

(*) Jammer, dat deze vertaling zoo slecht is! Lezende, hebben wij zeer dikwijls naar den zin moeten raden. Wat is b.v. bl. 32, met merkmalen zamenstellen? 34. orde en eensluidendheid? 54. verspreiding der conjunctiva? ontsteking der Iritis? 183. zeer onmogelijk? om van nog erger te zwijgen, welker aantooning te veel omslags zoude vorderen. Aant.

(†) Vele anderen, en onder dezen l. frank, twijfelen er mede aan. Eene der hoofdredenen, welke zij bijbrengen, is, dat de ziekte in Egypte andere verschijnfels aanbiedt. Deze reden doet weinig af. Eene kwaal, door bijzondere omstandigheden verplant, moet door het klimaat en het verschillend gestel der lijders dikwijls onkenbaar veranderen. Aant.

(*) Deze eigenschap der houtskolen is door onderscheidene Geneeskundigen bevestigd. Zie, onder anderen, ritter, Natuurk. Verhandel. der Haarl. Maatsch. IXde D. bl. 53. Aant.

(*) De onderscheiding in drie tijdperken, altijd waargenomen, welke ook de hevigheid der kwaal ware, kwam ons opmerkelijk voor. Aant.

(†) Men moet de besmettelijkheid en den Egyptischen oorsprong wèl onderscheiden. Al voedt men omtrent den laatsten nog eenigen twijfel, de eerste is, na al wat daaromtrent gezegd is, zeker. Aant.

(*) Hoewel, zoo hier gezag geldt, de naam van larrey die van Sir william adams en omodei wel staan kan, is het niet te ontkennen, dat de Fransche Geneesheeren, zoo in dit geval, als in hunne uitspraak over de Poolsche vlecht, van voorbarigheid niet zijn vrij te pleiten. Zij hadden 't zich eens, op de berigten van savary, volney enz. afgaande,
in 't hoofd gezet, dat die Oogziekte niet besmettelijk was, en daarbij moest het blijven. Aant.

(*) Onbedachtelijk het voorbeeld en de modegril onzer eeuwe navolgende, heeft van der ploeg zich betiteld Christen-Leeraar, en laat hij den alouden, en in ons Vaderland sedert jaren geachten, Sektenaam tot onderscheiding over aan zijne Gemeente, waarvan hij zich alzoo uitmonstert, als geroepen om haar, of leden uit haar, te brengen tot de ware Kerk van Christus. Wij raden intusschen niemand der Leeraren van eene andere Gezindte, zich aan dien opgeraapten Geestelijken Adeldom te ergeren: want, gedachtig aan den onden cato, zeggen wij: ‘het is beter een Christen te zijn, dan een Christen te willen schijnen, of zichzelven dus te noemen.’ Men vergelijke Jac. II:18.

(*) NO. 1. Welke middelen moeten meest geschikt gerekend worden, om den Christelijken Godsdienst toegang tot de aanhangers van mohammed te doen verkrijgen, de vooroordeelen en tegenwerking tegen deszelfs grondleeringen en voorschriften te overwinnen, en alzoo de aanneming van het Christendam, met de heilrijkste gevolgen, bij dezelve te bevorderen? - No. 2 vorderde een betoog, dat de nog blijvende onbekendheid met het Christendom, en de afkeerigheid van hetzelve bij het grootste gedeelte des menschdoms, zoo weinig als de tegenspoeden der Christelijke Kerk, een gegrond vermoeden opleveren tegen de waarheid en echtheid van den Christelijken Godsdienst.

(*) De vergelijking tusschen de opgave van lotze, bl. 21, met die van reland, de Rel. Moh. Lib. I, betrekkelijk de oude Openbaringen, waarvan mohammed (Sura 57) spreekt, legt dadelijk de onnaauwkeurigheid van onzen Schrijver aan den dag. Bij lotze is het getal 144; bij reland staat 104, en zijne berekening sluit daarmede, doordien mohammed, volgens dezen Hoogleeraar, aan seth 50 Openbaringen toeschreef. Lotze gewaagt maar van 5 aan genoemden Aartsvader, en, bij optelling der som, komt men bij hem niet
hooger dan tot 59. Trouwens 59+50-5 (die, namelijk, voor seth)=104, zoo als het ook reland heeft.

(*) Volgens de Verhandelingen, geplaatst en bekroond bij teyler's Godgeleerd Genootschap, D.V.

(†) Men leze 's mans Regtsgeding over het ontkennen der H. Drieëenheid voor den Opperpriester de rede, bl. 40 env.

(*) Dit is in zes jaren bijkans het dubbele getal der slagtoffers van alva, in denzelfden tijd in Nederland om hals gebragt!

(*) Men moet nogtans de lange en schitterende Regering van soliman II, veroveraar, wetgever en letterminnaar, uitzonderen; doch ook deze was een beul zijner eigene kinderen.

(*) Voor ieder eiland deelt de Heer muller ons deszelfs breedte en longte mede, zonder te gewagen, of hij die door eigene waarneming bepaald hebbe, dan overgenomen op gezag van anderen. Intusschen, onze Landkaarten raadplegende, vonden wij doorgaans eenig verschil; zou de breedte bijkans een graad lager zijn, de lengte vooral ook geene mindere oostelijke
ligging hebben. Vanwaar die misslag ontstaan zij, weten wij niet te ramen, en hebben het oorsproukelijke van den Duitscher niet kunnen opslaan. In onze vertaling was voorzeker de correctie dier cijfertallen onnaauwkeurig: daar staat Zante (bl. 93) als gelegen op 30 graden breedte, moet zijn 38o, of ruim 37o; en ten aanzien van het eiland Ithaca is (bl. 187) de lengte, tusschen 28o 32′ en 38o 48′ gesteld, eene zeer tastbare drukfout; schoon wij het dan nog meer oostelijk plaatsen zouden.

(*) De ons sedert bekend geworden Vertaler heeft ons, te dezen opzigte, het volgende ter plaatsinge medegedeeld: ‘In het, uit het Hoogduitsch vertaalde, werkje: Het Klooster te Vallombrasa, Iste Deel, bl.79, reg. 11, v.b., is het eindrijm weggelaten, en moet die regel heeten: “Doch mijn geest blijft hier beneden waren;” en bl. 175, reg. 8, v.o., staat: “Genette,” als ware dit woord een eigennaam; dus die regel is onzin. Het moet wezen: “genette.” Ik meende, uamelijk, wèl to weten, dat ik het woord netten voor bevochtigen wel gehoord en gelezen had; schoon taalkundigen mij nu zeggen, dat ik dwaal, hetgeen dan ook wel zijn kan. Ik bezigde dan dit woord, 1o. uit hoofde mijner genoemde meening; 2o omdat ik van het woord betraande (hetgeen ook zeer wel heeten kan, met traan besmeerde) in dezen zin eenen afkeer; maar toch 3o. geen ander woord op het oogenblik had. De geëerde lezer, die, benevens den beoordeelaar, in den moeijelijken arbeid der overgieting dezer versjes in onze taal door eenen nietdichter, nog genoeg zal dienen te verschoonen, weet ondertusschen nu, wat ik bedoeld heb.’

(*) Waarom de Vertaler Karthago met eene C spelt, begrijpen wij niet. De Romeinen zelve bezigdon daartoe de K, die zij anders niet hadden.

(*) Nog hooger stijgt die verontwaardiging, wanneer wij hierbij, naar het gerucht, aan eenen anderen, en wel bepaaldelijk aan dien anderen Schrijver denken........ Doch, wij verwerpen het, dat schandgerucht, als beleedigend voor de dichterlijke waardigheid, en pijnlijk voor ons gevoel!

(*) Men herinnere zich, dat deze meerdere vrijheid van latere dagteekening is dan het geschil, tusschen wijlen den Eerw. kist en den Doopsgezinden (niet Remonstrantschen) Leeraar brouwer in 1797 gevoerd. Dit, immers, ontzenuwt het ongunstig vermoeden, door den Schrijver op bl. 260 tegen laatstgenoemden geuit. Toen verdedigde brouwer zijnen Ambtgenoot floh, voor zoo veel hij oorbaar keurde, met genoegzaam erkende bescheidenheid en heuschheid. Toen was het nog de tijd niet, dat men omtrent den zin van Formulieren, en zelfs van den Katechismus, voor zeker hield: ‘Dat het (zoo luiden de woorden des Schrijvers) bij onveranderde en onveranderlijke geloofsbelijdenissen noodzakelijk en gebruikelijk is, om, in den loop der eeuwen, met den tijd voortgaande wijzigingen van derzelver zin toe te laten en voor geldig te
erkennen.’

De Redacieur.

(*) Wij beroepen ons op de Verhandeling van den Eerw. berkhout over dit onderwerp, geplaatst in het
Christelijk Magazijn, D. II. St. 1.

(*) De Theodicée van Paulus, enz. IIde Deel, bl. 259 enz.

(*) Leerrede bij de opening van de nieuw gebouwde Kerk der Hervormde Gemeente in den Oudenbosch, door h.j. krom, Predikant aldaar.

(*) ‘Den Oosterschen Vorsten, in plegtigheid verschijnende, werd ook een vuurstandaart voorgedragen.’

(*) Men doet de inboorlingen, onder anderen, door derzelver Opperhoofden, van Tooverij beschuldigen, hetwelk den verkoop der geheele familie des aangeklaagden ten gevolge heeft. Hij, die van deze misdaad wordt betigt, moet zich aan de proef van het gekleurde water onderwerpen. Wie van dit vergiftigde water ziek wordt of sterft, diens gansche familie zoo wel, als hij zelf, indien hij de proef overleeft, wordt aan de Europeërs verkocht. De meeste beschuldigden sterven er aan. Een ooggetuige verklaarde voor het Engelsche Parlement, dat hij zes personen te gelijk op deze wijze zag ombrengen, en alzoo zes familiën tot vreemde slavernij veroordeelen. Een derde gedeelte der ingezetenen van zeker gewest werd op die wijze als slaven uitgevoerd. - Een kunstmatig verwekte hongersnood brengt ook vele ongelukkigen tot het uiterste, om zichzelven, ja hunne eigene kinderen te verkoopen. - Door dergelijke helssche middelen zijn, jaarlijks, 60 tot 100,000 slaven uit Afrika naar de Europesche koloniën in Westindië uitgevoerd!

(†) Ja zelfs,
hoe onbeschaasd, oneindig betere menschen dan hij! - Toegenegenheid, dankbaarheid, getrouwheid, waarheidsliefde behooren tot de karaktrekken dier ongelukkige Afrikanen. Eene moeder troostte zich over den moord haars zoons met de gedaehte, ‘dat hij in zijn gansche leven nooit eene onwaarheid had gezegd.’ - ‘Geef mij een' slag, maar vloek mijne moeder niet!’ was het merkwaardig antwoord van een' mishandelden Afrikaan.

(*) Getuigen, door het Engelsche Parlement ondervraagd, hebben de navolgende ontzettende bijzonderheden verklaard. - Zoodra zij het schip betreden, worden de mannen twee aan twee met ketenen vastgeklonken, en wel zoodanig, dat men het regter been van den eenen aan het linker been van den anderen sluit; aldus geboeid, worden zij naar beneden in het hol van het vaartuig gebragt. De vrouwen en kinderen, elders geplaatst, worden niet geketend. Bij goed weder mogen zij versche lucht scheppen; worden op het dek in lange rijen geplaatst, en eene lange keten door de boeijen van ieder paar gestoken, om het overboord springen enz. te beletten. In de best ingerigte schepen heeft een volwassen man, in het hol, niet meer dan 16 (Eng.) duim ruimte in de breedte, 2 voet 8 duim in de hoogte, en 5 voet 8 duim in de lengte; eene geringer ruimte, dan iemand in zijne doodkist beslaat! En echter zijn er maar weinig schepen, die hun de vermelde ruimte toestaan. In vele moeten zij op zijde liggen, en kan niemand regtop zitten. Bovendien naakt op de harde planken liggende.... Maar allerverschrikkelijkst is hun toestand bij slecht weder, wanneer de luiken gesloten worden, en hun lijde alsdan onbeschrijfelijk,
zoodat zij in hunne landstaal schreeuwen: ‘Help! help! wij sterven!’ Den damp, alsdan uit hunne ligchamen door de reten der luiken dringende, hebben ooggetuigen bij den smook van eenen oven vergeleken. Velen worden half dood op het dek gebragt; terwijl anderen, vóór weinig uren nog volkomen gezond, dood in zee geworpen worden. Bij aanstekende ziekten, inzonderheid die de vloed genoemd wordt, was ‘de vloer der gevangenis met bloed en slijm bedekt, even als een slagthuis!’ - De Brookes, die, volgens de wet (!), 454 slaven mogt voeren en niet meer, plagt er 600 te laden. - Gemeenlijk werpt men eene zekere verschansing op van hout, met geschut versterkt, om zichzelven te beveiligen, en de slaven in bedwang te houden of neêr te schieten. In weêrwil hiervan heeft men vele voorbeelden, dat de slaven in vertwijfeling, met eenen bewonderingwaardigen moed, zijn opgestaan; enkele, dat zij geslaagd zijn; de meeste, echter, mislukten: maar dan ook gingen de straffen in onmenschelijkheid steeds alle beschrijving te boven! - De onmogelijkheid schier, om hunne ketenen te verbreken, doet hen naar middelen uitzien, om zichzelven van het leven te berooven. De gelegenheid, waarnaar zij het meest uitzien, en die zij met bijkans ongeloofelijke gretigheid aangrijpen, is de kans, om zich in zee te kunnen werpen; waartegen daarom, behalve de reeds gemelde voorzorgen, aan wederzijden van het schip, groote netten gespannen zijn, tot eene aanmerkelijke hoogte. Slechts een touw kunnende magtig worden, worgen zij zich, inzonderheid de vrouwen, enz. Zichzelven uithongeren, is een ander middel der wanhoop; en, in weerwil van zeker werktuig, speculum oris genoemd, om hun de stijf vastgeklemd gehoudene kaken te openen, slaagden sommigen, na elf dagen hongerlijdens, in hun ijsselijk opzet. Volslagene zinneloosheid is, vooral bij vrouwen, niet zelden het gevolg des langen lijdens. - Van 7904
slaven, op onderscheidene tijden uit Afrika weggevoerd, stierven, binnen 6 of 8 weken, 2053; schoon allen, ten tijde der inscheping, jong en gezond. (De meest bejaarde, die uitgevoerd wordt, leeft zelden meer dan 25 jaren.)

(*) Taalkundigen zullen zich welligt, en niet zonder reden, ergeren aan dezen kakelbonten naam, waarin Latijn en Fransch vereenigd worden, om den Nederduitschen lezer een nieuw en hem dus onbekend middel kenbaar te maken. Immers, waartoe dient de taal anders? Cicero moet zeker gebenzeld hebben, toen hij beweerde, dat alle wetenschappen door een' zusterlijken band vereenigd zijn. Hij wist niet, wat wij weten, dat Letteren en Schoone Kunsten afgescheiden zijn van en zelfs in gedurigen strijd leven met ware en naauwkeurige Wetenschap, dat is met strepen trekken, cijferen, proeven doen, enz.

(*) Zie zijne Ideën zur Philosophie der Geschichte der Menschheit. Carlsruhe, 1794. I Th. S. 100-108.

(*) Deze vergelijking behoort aan Dr. l. oken. Zoo men voor het overige over de polypen iets schoons wil lezen, sla men de Mèmoires van den onsterfelijken trembley op, en vergelijke die met de bespiegelingen van den Geneefschen wijsgeer bonnet. Het lezen dezer Schrijvers en eigene waarneming (waartoe ik in het voorjaar van 1821 gelegenheid had) hebben mogelijk aan mijn tafereel eenige belangrijkheid bijgezet.

(*) Men zie hierover na, hetgeen sömmering bijbrengt, in zijne Hirn- und Nervenlehre, S. 72-76. 80. 1791.

(*) Sömmering.

(*) 
in medias res

Non secus ac notas auditorem rapit.

horat. ad Pison.

(*) Zie b.v. de Mnemosyne, Xde Stuk, en elders, waar men zich niet schaamt, al schimpende, van Loevesteiner Santen te gewagen!

(*) Heden, terwijl ik dit schrijve, mij de akeligheid van dit verblijf levendig voorstellende, en daarbij aan den veelvuldigen en bij uitnemendheid belangrijken arbeid gedenkende, door onzen beroemden Landgenoot hier tot volkomenheid gebragt, kan ik niet voorbij te doen opmerken, dat de ziel van de groot eene zeldzame mate van sterkte, en zijn hart al de edele vastheid der deugd moet bezeten hebben, om zich boven al, wat hem hier omringde, te verheffen, en - als de ware wijze - zichzelven genoeg te zijn. Wil men weten, wie de groot was, men bezoeke Loevestein, en sla daarbij een' blik op zijne werken: dit zal voor 's grooten Mans verdiensten en deugd de schoonste stoffe voor eene lofspraak opleveren, waarbij mijne ongeoefende pen voorzeker te kort schieten zou.

(*) De titel is: Aanmerkingen over het Verhaal van het eerste begin en opkomen der Rijnsburgers, 2de Druk, te Rotterdam bij isaac naeranus, 1672; het gemelde staat op bl. 33.

(*) Dat zou geen naerebout, geen cornelisse gedaan hebben!... Ach! ware een van hen - wat zeggen wij? ware elk ander onzer kloeke en menschlievende Hollandsche Loodsen hier tegenwoordig geweest, hoe vele menschenlevens waren niet gered geworden!

(§) Kan dat mogelijk zijn? - Was er geene physieke onmogelijkheid voorhanden, om het schip te naderen? Of ware het anders niet moreel onmogelijk, zulks niet te doen? Naar het verhaal te oordeelen, bestond eerstgemelde niet; en de lezers dragen uit dit verhaal eene wond des harte met zich, die God zeve, dat geen van hen het geloof aan de menschheid moge doen betwijfelen!

(*) Dat doen Engelschen; maar zoo doet de Hollander niet. Hij helpt, waar hij helpen kan, en denkt daarbij aan geene bezolding der menschelijkheid; ja weigert soms de belooning, hem door de erkentelijkheid als opgedrongen.

(*) Te Athene. Zie de Reis van chateaubriant van Parijs naar Jeruzalem.

(*) Men vindt de treffende Gebeurtenis, welke tot dit Dichtstukje aanleiding gaf, omstandig vermeld in de Dordrechtsche Courant van Donderdag, 27 September, 1821.

(*) Voorgelezen in de Maatschappij felix meritis, enz.

(*) Om der figuurs wille, die vaak eenige overdrijving vordert, zij den steller van dit stukje het een en ander, met name hetgene de Recensenten betreft, edelmoedig kwijtgescholden! Redact.

(*) Mélanges de Literature etc. t. i. p. 388.

(*) Wij verzoeken onzen Lezers, en vooral onzer Lezeressen, derzelver oordeel over het even zeldzaam als roekeloos bestaan der Heldin, welks volkomene regtvaardiging wij echter geenszins op ons nemen, tot aan het eind des Verhaals op te schorten. - Redact.



(Het vervolg hierna.)

(*) Welke der beide spreuken: van de dooden niets dan goed, of: niets dan waar, de rede aan hare zijde hebbe, onbeslist latende, zijn wij er, in het algemeen, voor, de dooden, ook de bij hun leven onrustigen, te laten rusten. Wij meenden echter, na de lezing der zoogenaamde Uitvaart van den Heer bilderdijk, in dezen eene uitzondering te mogen, ja te moeten maken, ten behoeve van dit ons toegezonden Grafschrift.

De Redacteur.

(*) Ik weet niet, of allen, die den naam van autheur dragen, zoo eerlijk zijn van te bekennen, dat zij slechts schrijvers zijn.

(*) In onze verlichte dagen ziet men den adel der menschheid zoo wel door den smerigen kiel van den Slagter, als den geborduurden rok van den Graaf doorschijnen. Eigenlijk heeft deze zijn' rok met galons en gene zijn' kiel afgelegd, en beiden zitten in eene nieuwmodische frak naast elkander. Gelukkig menschdom!

(†) Dit bloeijend Departement bestaat uit 18 leden.

(*) Als mensch gaf de mensch zichzelven het aanwezen.

doornik.

(†) Door eene inktvlek meende ik te zien schemeren: en de Theologanten.

(*) Zie onder anderen het geheele stuk bij van meteren, fol. 185-187.

(*) Ter staving van deze leer wordt geen erkend Schrijver over het Staatsregt, maar - wie zou 't gelooven? een pas bevorderd Jongeling, een medelid der Sekte, en deszelfs Dissertatie over de Monarchij, aangehaald. Het is hier wel:

Aucun n'aura raison, que nous et nos amis. 


(*) Indien men staat kan maken op hetgeen onlangs in de Revue Ençyclopédique openlijk gedrukt is, zouden reeds daden bewezen hebben, 't geen wij hier stellen. Doch, daar wij hiervan niet stellig verzekerd zijn, onthouden wij ons van de vermelding, uit eerbied.

(*) Te Delft, b.v. Zie het Advertentieblad!

(*) De Moord van Zutphen, in 1572.

(*) In eene Voorlezing ter Maatschappije felix meritis.

(*) Men beschouwe dit stukje, dat voor eene bijzondere gelegenheid gesteld werd, vooral niet als eene waarlijk gemeende satire; maar alleen als eene aaneenschakeling van declamatiën, als eene proeve van den betoogtrant der oude Sofisten pro omnibus et contra omnia disserendi. En, daar hier de kleuren tusschenbeiden wat sterker dienden opgelegd te worden, om eenige uitwerking te kunnen doen, verzoekt men nederig verschooning voor eenige overdrevenheden en hyperbolen. - Inzender.

(*) Fable des Abeilles, Tome I. p. 203.

(*) Dat ik hier de schaduw- en niet de lichtzijde der Jezuiten-Aristocratie in Paraguai deed voorkomen, lag in den aard des onderwerps. Die de lichtzijde alleen begeert te zien, leze chateaubriant's Schoonheden des Christendoms, IIde D. bl. 185; en die onpartijdige waarheid wil, zoeke dezelve op eene plaats, waar men ze omtrent dit onderwerp niet zoude meenen te vinden; namelijk bij raynal, Hist. polit. et philos. &c. L. VIII. Ch. 16 et 17.

(*) De Romein deed het met minder woorden af:

Si natura negat, facit indignatio versum.

En waarlijk, wij geven onze vertaling niet als modèl.

(*) Zie de geschiedenis van deze allen in struv ii
Bibliotheca Historie Litterarie selecta, Tom. III. Cap. X. § 6-12.

(*) Zie struvius, l.l.T. III. C. X. § 17.

(†) Esprit des Journaux, Avril 1817, p. 177.

(*) Zie struvius, l.l.

(*) Zijn naam is mij ontschoten; indien mijn geheugen mij niet bedriege, staat deze geschiedenis met waarachtige kleuren geschetst in den Kunst- en Letterbode van 1815, 16 of 17. Die er belang in stelt, zoeke het na, et prosit labor! Dat het ergens staat, is zeker.

(†) Molbech, Herinneringen uit eene Reize door Zweden, IIIde D. bl. 92.

(*) Het Iste Deel is onlangs uitgekomen bij steenbergen van goor, te Leeuwarden.

(*) Bode of aandiener bij ambtenaren van staat.

(*) Hij bekleedde den post van Portesonnette, of bediende der Policie, in de voorstad St. Antoine. De bezigheid dezer lieden bestaat daarin, om des morgens vroeg, op een bepaald uur, de straten en stegen van hun kanton door te loopen, met eene schel in de hand; terwijl de bewoners der huizen verpligt zijn, om, op bepaalde boete, voor hunne deuren de straten te vegen, en bij zomerdag met water te begieten.

(*) Ofschoon de oogst van ingekomene Dichtstukken (de Redacteur spreekt hier van de hoeveelheid, geenszins van de hoedanigheid) niet zoo ruim is uitgevallen, als hij, met den Neer westerman, zich billijk had voorgesteld, heeft hij echter het genoegen, zijne uitnoodiging met een paar treffelijke stukken, voor welke hij den geëerden Zenders zijnen warmsten dank betuigt, beantwoord te zien; terwijl hij ook aan het derde, hem almede zoo henschelijk aangeboden, geene plaats vermogt te weigeren. Wat hemzelven betreft: onmiddellijk na de bijwoning der in ieder opzigt luistervolle vertooning, stortte ook hij zijn opgewekt gevoel uit in eenige dichtregels; en, ofschoon deze door genen als geheel overschaduwd mogen worden, konde hij evenwel zijne zucht niet meester worden, om mede een lauwertakje te hechten aan den zoo schoon gevlochten' eerkrans voor zoo zeldzame talenten. Hij geeft dan ook het zijne, ter vereering der grootste Vrouw, waarop eenig Schouwtooneel roem mag dragen.

De Redacteur.

(*) Voorgelezen bij gelegenheid eener Prijsuitdeeling van wege de Maatschappij Tot Nut van 't Algemeen, den 5 October 1819.

(*) Wie denkt hier niet aan de Gothen, Longobarden, Franken, Vriezen, Saksers, Deenen, Slavoniërs en anderen?

(*) Behalve, helaas! tot dusverre, in onze zoogenaamde schavotstraffen. Redact.

(*) Dit schreef ik in 1819, in het vaste vertrouwen, dat de zaak der menschheid in allen gevalle bij dit verbond heul zou vinden, en in de hoop, dat de Christelijke zedeleer eerlang de grondwet van elken Christelijken staat zoude worden.

(*) De uitdeeling, namelijk, van eerbelooningen aan verdienstelijke mannen, die grootmoedig hun leven tot redding hunner natuurgenooten gewaagd hadden.

(*) Bij het schikken van dit stukje ter drukperse komt mij in handen zeker oud, gedrukt stukje, onder den titel van: Sententie van den generalen Hove van Nederlant tegens Mr. cornelis de wit, Out-Burgermeester der stads Dordreght. &c. en Mr. jan de wit, gewesen Raat-Pensionaris van Hollandt en Westvrieslandt. Gepronuncieert voorlangh, en geëxecuteert den 20 Augusti 1672. Gedruckt in 's Gravenhage 1672; en welk stuk heet onderteekend te zijn door de Borgery van de 7 Provintiën, en alle Liefhebbers on voorstanders van Godts Kerck en 's lieve Vaderlandt. Waarlijk, wij wisten niet, dat de moordenaars van den 20 Aug. 1672 vaderlanders en liefhebbers en voorstanders van Gods kerk geweest zijn! Het was toen wel overal en van rondomme duister. Zonderling evenwel, dat men juist ééne en eene halve eenw later de Leden der openbaere Vergaderingh, in 's Gravenhage den 20 Augusti 1672, 's namiddaghs ten 6 ure, by de Gevangenpoort ande op de Gereghtsplaetse vergadert, voor zoodanige liefhebbers en voorstanders wil doen doorgaan. Jammer maar, dat tichelaar en verhoef niet tot de Katholieke kerk behoorden; men had hen anderzins voor heiligen kunnen verklaren!

(*) Lumisden, Remarks of the Antiquities of Rome, pl. X.

(†) Amsterd. Letterl. Maandschrift voor 1818, 6de Stuk, bl. 152. De verlichte XIXde Eeuw, door joh. sam. swaan.

(*) Journal der pr. Heilkunde, März 1821. S. 62-64.

(*) Voorgelezen in de Hollandsche Maatschappij van Fraaije Kunsten en Wetenschappen, Afdeeling Amsterdam, 16 Februarij 1819.

(*) Onze eeuw, die zeer gesteld is op verstandelijke broeikasvruchten, ziet de meisjes niet gaarne met de pop spelen. Indien niet de betere natuur boven de verkeerde leer ga, dan hooren onze dochtertjes in haar hartje vroegtijdig de stem: ‘gij zult eene schitterende Dame worden!’ Hoe mijn eerlijk Vaderland de Fransche, onnatuurlijke rigting, welke ook aan de vrouwelijke jeugd thans gegeven wordt, op den duur bekomen zal, weet ik niet.

(*) Voorgedragen in de Rotterdamsche Afdeeling der Maatschappij tot nut van 't algemeen, 6 Maart 1822.

(*) Dit stukje is reeds in het voorjaar van 1818 vervaardigd. De Schrijver merkt dit op, zoo wel omdat het slot thans natuurlijk anders zou moeten zijn, als om eenige harde uitdrukkingen tegen de Spanjaarden, welke toen gedwee den nek voor Inquisitie en Despotismus bogen, en schijnbaar welgevallig hunne braafste mannen lieten vervolgen, terwijl zij zich onder morillo in Amerika aan de grootste wreedheden schuldig maakten. Thans zouden die uitdrukkingen natuurlijk verzacht moeten worden. Men heeft echter, om redenen, het geheel gelaten, zoo als het was. De geschiedkundige daadzaken zijn getrokken uit de Outline of the Revolution of Spanish-America, thans ook, onder den naam van Taferselen der Omwenteling in Spaansch-Amerika, in onze taal overgebragt.

(*) Uitdrukkingen, in de Cortes gebezigd.

(§) Den 26 Maart 1812. Zie dit Mengelwerk voor 1813, bl. 474-480, en voor 1817, bl. 165-173.

(*) Wij mogen den zeventienjarigen Jongeling, die zulk een' goeden aanleg voor de edele Dichtkunst vertoont, de verlangde aanmoediging niet weigeren, door de plaatsing van dit stukje. Redact.

(*) Men herinnere zich den voortreffelijken Lierzang van den Heer m.c. van hall aan onzen vereeuwigden vaderlandschen Zanger, den grooten j.f. helmers.

(*) En hier te lande een Grutter uit Schermerhorn! Men zie daarover verder het Gezondheidsblad, No. 2, bladz. 15, en de Vaderlandsche Letteroefeningen voor Mei dezes jaars, Mengelwerk, bladz. 281 env.

(*) Beschrijvinge ene' Chronijcke van de Heerlijkheid Friesland, bl. 354.

(*) Boarden, om het rijm, voor boerden. G.J. heeft ook omboarde. Nysgierige Jelle, bl. 55.

(§) Pyne is hier in eenen algemeenen zin genomen voor klemming, knelling, drukking, volgens Vriesch spraakgebruik, vergeleken kiliaan, f. v.

(*) Mr. a. boxman. Zie Vaderl. Letteroeff. 1819. Meng. No. VII. en 820. No. V.

(*) Vergelijk pufendorf, Droit de la Nature et des Gens, L. VI. C. III. § IV.

(†) Vanhier willen zij, die den oorsprong der slavernij van het regt des oorlogs afleiden, dat het woord servus (slaaf) van servare (behouden) herkomstig is. Zoo dit niet met den aard van het woord zelf streed, en dit zoo oud was als de zaak zelf, kon dat eenigen schijn hebben. Nu is er geen twijfel, of servus stamt af van servire (dienen.) Vid. donat. ad ter. Adelph. 2. 1. 28. et cons. barbeyrac. ad pufexd. u.s. ad. § III. not. I.

(*) Zie engelberts, Aloude Staat der Vereenigde Nederlanden, I. 368 env.

(†) Men had er, onder de Romeinen, die ettelijke duizenden slaven hadden, enkel tot hunnen lijf- en huisdienst behoorende. Vid. lips. de magn. Rom. L. II. C. 15.

(§) Voyez robertson, Introduction à l'Histoire de charles V. Tom. II. p. 69 etc. en den Heer van wijn, in zijne Historische en Letterkundige Avondstonden, D. II. bl, 33 env.

(*) Zie robertson, als voren, p. 157, 158.

(†) Zie wagenaar, Vaderl. Hist. II. 204, 205, 307.

(§) Zie millot, Algem. Gesch. VI. 300.

(*) Zie Kerkel. Hist. en Oudheden der Vereenigde Nederlanden, V. 413-415. en Tegenw. Staat van de Nederlanden, III. 184. VI. 203.

(*) Vid. audoïni Vita eligii ap. sur.. in Decembri p. 3. § X. marculphi Formul. ap baluz. V. II. p. 387. 906. heda Hist. Episc. Traj. p. 249. no. 13. et ibid. buchel.

(†) Zie robertson, als boven, I. 81, 82.

(*) Vid. baluzii Capitularia Regg. Frr. I. 689.

(†) Vid. Encyclop. Method. Diction. de Jurisprud. T.V. p. 48. - Elipand van Toledo verweet aan alcuin, den leermeester van charlemaone, die hem met niet minder dan vijf abdijen begiftigde, dat hij 20,000 slaven had, dat is zoo veel, als ooit de vermogendste Romein bezat.

(§) Robertson, als boven, I. 83, spreekt van lodewijk X en zijn' broeder philippus; doch dit is onbetwistbaar een misslag.

(*) Vid. Encyclop. Method. u.s. art. homme, p. 50, 51. et art. main-morte, p. 681, 682.

(†) Door robertson, als boven, I. 84.

(§) Door den Heer van wijn, Huiszittend Leven, I D. 1 St. bl. 125.

(**) Of liever in het vervolg van zijn werk door j.f. foppens, Opp. Diplomatt. Tom. III. p. 339.

(*) Vid. olivar. vredium in Sigillis Comm. Fl. p. 16-47.

(†) In Annall. Fll. p. 89.

(§) Dans les Chronn. et Ann. de Flandre, p. 185.

(**) D. I. bl. 116, 117.

(††) Opp. Dipll. I. p. 288. notâ 3.

(§§) Pag. 129.

(*) Zij hebben zelfs, in de dagen der staatkundige beroerten in ons vaderland, hunnen naam aan de anti-stadhonderlijke partij geleend! - Vert.

(*) Wij ontkennen hiermede niet, dat de verstandigfte en beste mensch dikwijls in de uitvoering van die keus feilt; hij blijft altijd een kortzigtig en zwak schepsel: wij spreken hier alleen van de poging en het doel.

(*) Wij behoeven onzen lezer
hier wel niet te herinneren, dat geen Holander, die van dusdanig onedel gunstbejag eenen afschuw heeft, hier de pen voerde. Vert.

(*) R. koopmans, Redevoeringen en Verhandelingen, IIde D. bl. 330 en volgg.

(*) Men vindt, wel is waar, in den Bredaschen Almanak van 1664: Better ien blyn hynst as ien leegh helter; ‘beter een blind paard dan een leege halfter:’ doch de composita en de spreekwoorden honden reeds verloopene beteekenissen dikwerf nog aan. Wanneer men de tijdgenooten van cats hoort zeggen: Zou het hooi den hengst (het paard) naloopen? ‘Zou het meisje naar den jonge vrijen?’ is dit geen bewijs, dat de beteekenis van paard toen nog niet in die van het mannelijk geslacht onder de Hollanders verloopen was.

(*) Voorrede van het Asega-buch, bladz. XIII.

(*) Voorgelezen in het letterkundig Genootschap, onder de zinspreuk: prodesse conamur, te Arnhem.

(*) De Vriesche taal, die nimmer uit boeken geleerd werd, heeft deze rijke verscheidenheid van vokaalgeluiden, zoo onmisbaar voor den Dichter, tot op dezen dag behouden, en kan daarom door onze arme vokaalteekens niet in schrift vertoond worden: hare zuster, de Hollandsche, die haar eenmaal, zoo niet in dezen rijkdom, ten minste in de teedere smelting der geluiden, verre overtrof, moest het een en ander noodwendig verliezen, sedert men den kinderen zeide: ‘Leest zoo als er staat!’ en hen dwong, om al de vokaalbuigingen van de welluidendste taal der aarde tot één' dier klanken terug te brengen, die er door de zamenstelling van 5 in schrift vertoonde vokalen kunnen gevormd worden.

(*) Men zou hier ook voorbeelden van in het midden der woorden kunnen bijbrengen; zoo als het Holl. wake, Angels. waecce, Eng. watch, Vriesche witje, geregtsdienaar bij het voormalig hof van Vriesland.

(*) Het Fransche charmant.

(*) Naam van het Turksch Admiraalschip.

(*) In de reinste, breedste, luchtigste straat van gansch Barcelona, die van Alsato, waren huizen, waarin van 27 personen 25 stierven; en Barcelonetta, de zindelijkste, gezondste zeeplaats, die zich denken laat, telde de eerste en meeste slagtoffers.

(*) Een spoedig aangrijpen; pijnen in het hoofd, den nek, den rug, de lenden, de geledingen; invallen der oogen, kleuring des aangezigts, pijn voor het hart, koorts; vervolgens, na eene misleidende kalmte van een, twee, drie dagen, of van eenige oogenblikken, bloedingen uit den neus, het tandvleesch, de tong, den regten darm, enz.; een verscheurende hik, die schreeuwen van smart afperst; brakingen, of van gal-, of van bruine, zwarte, kastanje-, koffij-, chocoladekleurige stoffen, of enkel bloed; stoelgang van denzelfden aard; gele kleur, of gedeeltelijk of algemeen, van het wit der oogen, en het vel; verval van pols en krachten; verhinderde waterlozing, of schaarsche, troebele, bruine, zwarte, bloedige urin; koude der uiterste ledematen, ongemeene zwakte, en, in verre de meeste gevallen, de dood: dusdanig was de zamenloop der verschijnselen, welke de ziekte kenmerkten, en in dezelve der Fransche Geneeskundige Commissie de gele koorts deden herkennen, welke men waarnam in de Antilles, in de Vereenigde Staten van Amerika, en die sedert den jare 1800 zich zoo dikwijls vertoond heeft te Cadix, te Sevilië, te Xeres, te Malaga en in andere steden van het zuiden en het oosten van Spanje.

(*) Gehouden in het Departement der Maatschappij: Tot Nut van 't Algemeen, te Deventer.

(*) Uitgesproken in de Maatschappij tot nut van 't algemeen, Departement Koog en Zaandijk.

(*) Vriend wakker dwaalt hier ellendig van den weg af. Hypochondrie, had hij kunnen zeggen, ontstaat voornamelijk door onze
verwijdering van de Natuur, door een gekunsteld leven; hetzij wij ziel en ligchaam door takels en dommekrachten onbedenkelijk hoog opvijzelen, om in alles groot en geweldig te zijn, hetzij wij dezelve in den fijnen ether van gevoel en heiligheid oplossen. In beide gevallen ontstaat er, door overspanning, eene verzwakking, welke eindelijk het ligchaam niet meer bestand maakt voor de minste aandoening, zoodat ademhalen een arbeid en de eenvoudigste spijs vergist wordt. Wil men zoo iemand genezen, men moet hem wederom met de Natuur verzoenen. Hiertoe is nu juist niet noodig, dat men naar Pyrmont, Aken, Ems of Carlsbad reize, om in die schaduwrijke en geheimzinnige tempels van hygieia zich van zijne ligchaamszonden te wasschen. Een alledaagsch leven, waarbij men zijn brood eet in het zweet zijns aangezigts, is een beter hulpmiddel, dan de beroemdste badplaatsen, en dan magnetische incubaties, jaren lang voortgezet.

(*) Collacteus aderat, e cujus animo nondum sociae educationis respectus exciderat. Hie praeteriti convictus memoriam praesenti imperio anteponens, caet.

(*) Tibi vero supervacuum sit meam lamentari desipientiam, quae tuam justius ignominiam deplorare debueras.

(*) Uitgestrekte grasplaats in Amerika.

